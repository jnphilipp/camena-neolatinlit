<?xml version="1.0" encoding="ISO-8859-1"?>
<!DOCTYPE TEI.2 SYSTEM 'http://www.uni-mannheim.de/mateo/camenatools/DTD/teixlite.dtd'>

<TEI.2>

 <teiHeader type="text">
  <fileDesc>
   
<titleStmt>

    <title>Bibliotheca Scriptorum Societatis Jesu Post excusum Anno 1608 Catalogum Petri
     Ribadeneirae Nunc hoc novo apparatu librorum ad annum reparatæ salutis 1642 editorum concinnata
     et illustrium virorum elogiis adornata ; Accedit Catalogus Religiosorum Societatis Iesu
     [...].</title>
    <title type="short">Alegambe, Philippe de: Bibliotheca Scriptorum Societatis Jesu. - Antwerpen,
     1643.</title>
    <title type="sub">Machine-readable text</title>
    <author n="Alegambe">Philippe de Alegambe</author>
    <editor>Philippe de Alegambe</editor>
   </titleStmt>
   
<editionStmt>

    <edition>XML version, markup prototype, December 1999</edition>
    <respStmt>
     <name>Ruediger Niehl</name>
     <resp>markup</resp>
    </respStmt>
   </editionStmt>
   
<publicationStmt>

    <publisher>Camena</publisher>
   </publicationStmt>
   
<notesStmt>

    <note type="href">http://www.uni-mannheim.de/mateo/camenaref/alegambe/</note>
    <note type="pathname">alegambe1</note>
    <note type="filename">Alegambe_bibliotheca_2.html</note>
    <note type="titleimage">as001.html</note>
    <note type="srcfile">Alegambe_bibliotheca_2.xml</note>
    <note type="imgpath">alegambe1/jpg</note>
    <note type="imgtype">html</note>
   </notesStmt>
   
<sourceDesc>

    <bibl>Antwerpen: Joannes Meursius, 1643.</bibl>
   </sourceDesc>
  </fileDesc>
  
<encodingDesc>

   <editorialDecl>
    <p>Regeln fuer die Texterfassung 03/2001</p>
   </editorialDecl>
   <refsDecl>
    <p>not necessary</p>
   </refsDecl>
  </encodingDesc>
  
<revisionDesc>

   <change>
    <date>01/2011</date>
    <respStmt>
     <name>Reinhard Gruhl</name>
     <resp>markup</resp>
    </respStmt>
    <item>text typed - structural tagging completed - no semantic tagging - spell check partially
     performed - no orthographical standardization </item>
   </change>
  </revisionDesc>
 </teiHeader>
 <text>
  <front>
   <pb id="as001"/>
   <titlePage>
    <titlePart> BIBLIOTHECA <lb/> SCRIPTORVM <lb/> SOCIETATIS IESV, <lb/> Post excusum ANNO M. DC.
     VIII. Catalogum <lb/> R. P. PETRI RIBADENEIRAE <lb/> SOCIETATIS EIVSDEM THEOLOGI; <lb/> Nunc
     hoc nouo apparatu librorum ad annum reparatae <lb/> salutis M. DC. XLII. editorum concinnata,
     et illustrium <lb/> virorum elogiis adornata, <lb/> A <lb/> PHILIPPO ALEGAMBE <lb/> BRVXELLENSI
     <lb/> EX EADEM SOCIETATE IESV. <lb/> <hi rend="italic">Accedit Catalogus Religiosorum
     Societatis Iesu, qui hactenus pro Catholicâ <lb/> fide et pietate in variis mundi plagis
     interempti sunt.</hi><lb/> <gap desc="illustration" resp="sampling"/><lb/> ANTVERPIAE <lb/>
     Apud IOANNEM MEVRSIVM. <lb/> ANNO M. DC. XLIII. </titlePart>
   </titlePage>
   <pb id="as002"/>
   <gap desc="praeliminaria; body text" resp="sampling"/>
  </front>
  <body>
   <div1 id="AlBA.01" n="1" type="book">
    <pb id="s218" n="218"/>
    <div2 id="AlBA.01.01" n="1" type="section">
     <p><term>IOANNES ALANDVS</term>, natione Roxolanus, patriâ Leopoliensis, in Soeietatem anno
      MDXC. iam tum Sacerdos ingressus, viuit hodieque octogenario maior. Scripsit</p>
     <p>
      <hi rend="italic">Miracula S. Michaelis Archangeli patrata in aede prope Nesuisium.</hi>
     </p>
     <p>
      <hi rend="italic">Vitam Nicolai Radiuilij Ducis Olykae et Nesuisij, Palatini Vilnensis.</hi>
     </p>
     <p>Reddidit Polonice ex Latino</p>
     <p>
      <hi rend="italic">Opuscula aliqua pia S. Augustini.</hi>
     </p>
     <p><term>IOANNES AIOYSIVS CONFALONERIVS</term>, natione Italus, patriâ Mediolanensis,
      Philosophiam in Romano Collegio antehac professus, nunc in Mediolanensi Theologiam exponit.
      Habet promptam, editurus propediem</p>
     <p>
      <hi rend="italic">Arithmeticam speciosam.</hi>
     </p>
     <p><term>IOANNES ALOYSIVS CONFALONERIVS</term>, natione Italus, patriâ Mediolanensis, vir
      ingenio praestans, et multiplici doctrinâ; docuit Romae Philosophiam, nunc docet Mediolani
      Theologiam. Edita nuper est cum aliis aliorum, eius</p>
     <p><hi rend="italic">Oratio de Passione Domini,</hi> quam anno MDC. XXXVI. habuit ad Vrbanum
      VIII.</p>
     <p><term>IOANNES ANDREAS ALBERTVS</term>, natione Italus, patriâ Niciensis, edidit</p>
     <p><hi rend="italic">Vitas et Elogia Patrum.</hi> Taurini apud Tisnam et Zanattam MDCXXXVIII.
      in 8.</p>
     <p><term>IOANNES ANTONIVS MAZZARELLVS</term>, natione Italus, patriâ Romanus, habuit ad
      Clementem VIII. Anno MDCI.</p>
     <p><hi rend="italic">Orationem de Passione Domini,</hi> quae nuper cum aliis aliorum de eodem
      argumento edita est.</p>
     <p><term>IOANNES ANTONIVS PAROVE</term>, natione Hispanus, patriâ Albarracinensis; edidit</p>
     <p>
      <hi rend="italic">Concionem funebrem in obitu Illustrissimi et Reuerendissimi Domini Ioannis
       de Hozes Archiepiscopi Tarraconensis.</hi>
     </p>
     <p><term>IOANNES ANTONIVS VALTRINVS</term>, natione Italus, patriâ Senensis, candidi vir
      ingenij, multaeque eruditionis, Sacras Romae Litteras, decurso studiorum curriculo, publice
      professus. Scripserat Adolescens dum Eloquentiam profiteretur, sibi, vt aiebat, et Musis</p>
     <p><hi rend="italic">De re militari veterum Romanorum,</hi> lib. VII. ab ipsis etiam aemulis
      laudatos; quos olim sibi ablatos inuitus typis euulgatos inaudiuit. Ad haec</p>
     <p><hi rend="italic">Annuas Litteras Societatis Iesu,</hi> anni MDLXXXI. et et MDLXXXII
      Superiorum iussu conscripsit. Item</p>
     <p><hi rend="italic">Vitas BB. Aloysij Gonzagae, et Stanislai Kostka,</hi> compendiose, si non
      edidit, Italice tamen conscripsit; vti et</p>
     <p>
      <hi rend="italic">Inuentionem SS. Placidi, Eutychij, Victorini, Flauiae, et Sociorum
       Martyrum.</hi>
     </p>
     <p><hi rend="italic">Commentaria</hi> ipsius <hi rend="italic">in Librum Iob,</hi> seruantur
      Romae MSS.</p>
     <p><term>IOANNES ANTONIVS VELASOVEZ</term>, natione Hispanus, patriâ Abulensis, Societatem
      Salmanticae ingressus est die XXIII. Martij, anno salutis MDCII. in quâ confectis studiis
      rexit Collegia Monfortense et Segobiense; Sacram Scripturam Salmanticae cum laude exposuit,
      vir politissimi ingenij, nec minus humanioribus litteris, quam sacris excultus. Scripsit</p>
     <p><hi rend="italic">Commentarios in Epistolam D. Pauli ad Philippenses,</hi> tomis II. in fol.
      Prior, qui explicat duo priora capita prodiit Lugduni sumptibus Iacobi Cardon MDCXXVIII et
      MDCXXXII. Posterior qui reliquum Epistolae complectitur MDCXXXII. et MDCXXXIV.</p>
     <p><hi rend="italic">Commentarios in Psalmum</hi> c. lib. V. Lugduni MDCXXXVII. in fol. Typis
      Prost.</p>
     <p><term>IOANNES ANTONIVS VSON</term>, natione Hispanus, patriâ Darocensis, praestantissimi vir
      ingenij et summae exspectationis, quam omnem mors intercidit, vna cum vitâ, Madridij die XXII.
      Augusti anno salutis MDCXXXVIII. aetatis XLIII. Edidit</p>
     <p><hi rend="italic">Commentarios in</hi> I. <hi rend="italic">Partem Summae Theologiae S.
      Thomae.</hi></p>
     <p><term>IOANNES AOVAPONTANVS</term>, seu, vt eum patriâ linguâ vocat Ioannes Pitsaeus,
      BRIDGWATER, natione Anglus, gente Cambrobritannus, ex Ministro Protestantico factus
      Catholicus, optimis beneficiis desertis, Rhemos se transtulit. Cetera ipsius adhuc in obscuro
      sunt. Edidit adiecto suo nomine ad calcem Praefationis, quamuis Societatis Iesu nomen non
      addat, librum hoc titulo,</p>
     <p><hi rend="italic">Concertatio Ecclesiae Catholicae in Angliâ;</hi> impressa MDLXXXIV. et
      recusa cum insigni auctario MDL XXXIX. Augustae Treuirorum per Henricum Bock in 4.</p>
     <p>Promittit autem in <hi rend="italic">Apologiâ Martyrum,</hi> quae habetur in tertia Parte
      Concertationis, <hi rend="italic">Opus aliud contra sex articulos,</hi> seu, <hi rend="italic"
      >quaestiones capitales, quas Martyribus proponere solent:</hi> verum in Argumento totius
      Operis recusi cum auctario ait addi eâ editione, <hi rend="italic">Responsionem pro Catholicis
      ad persecutores Anglos,</hi> aduersus famosum librum, qui titulo <hi rend="italic">Iustitiae
      Britannicae,</hi> ab haereticis erat emissus; quae merito censeri possit, <hi rend="italic"
      >Responsio ad sex illos articulos,</hi> vt proinde Opus illud promissum exspectari amplius non
      debeat. Edidit praeterea, vt refert Antonius Posseuinus</p>
     <p><hi rend="italic">Confutationem virulentae Disputationis, qua Georgius Fohn conatus est
      docere, Pontificem Romanum esse Antichristum a Prophetis et Apostolis praedictum.</hi>
      Augustae Treuirorum apud Henricum Bock MDLXXXIX.</p>
     <p><term>IOANNES ARGENTVS</term>, natione Italus, patriâ Mutinensis, vir de Societate, atque
      imprimis de Transalpinâ seu Aquilonari quam optime meritus. Cum Adolescens vix nomen
      Societatis nosset, nullam cum eius hominibus consuetudinem haberet, multa autem (vt haec
      secula ferunt) tum a Sodalibus, tum ab aliis infimae notae viris, de eâdem satis grauia
      audiret; quae etsi suspecta erant, nec in Religiosos homines cadere posse videbantur; tamen
      vel fucus sermonis, vel auctoritas narrantis reddebat falsa probabiliora veris, illumque
      interdum, si non credere, saltem haerere, et certa in dubium vocare pene cogebant <pb
      id="s219" n="219"/> At cum diuino impellente Numine Societatem propius accessit, et hominibus
      illius familiariter vti coepit, statim errore detecto veritatem aspexit, et quam innocens
      esset haec Religio, quamque immerito morsus tot sustinetet, intellexit. Ergo animum statim
      mutauit, et ex dubio certus, ex alieno intimus factus, Societatem eo ardentius amauit, quo
      certius ea de quibus antea dubitabat, falsa esse perspexit; imo iis virtutibus illam maxime
      excellere animaduertit, quarum contraria vitia ei potissimum antea didicerat adscribi. Demum
      sese ipsi Societati addixit, postquam Humaniores et Philosophicas disciplinas aliquamdiu
      professus esset; in eâque summis est muneribus, summis laboribus perfunctus. Trium in Italiâ
      Collegiorum Rector fuit, regebatque eo tempore Patauinum, quando agente eam causam Venetiis
      coram Principe Serenissimo et frequente Senatu per luculentam orationem Doctore Cremonio,
      Societatis ibi scholae clausae sunt coactaeque Parmam transire. Verum non ita multo post ex
      Italiâ est ipse digressus. Anno MDCIII. administrabat Vice-Prouincialis Transyluaniam, quando
      Moyses Zekelius Claudiopolim occupauit, a ciuibus eâ sibi lege patefactam, vt potestatem
      faceret illis vicissim Societatis Collegium, diripiendi, vastandi, Patres eiiciendi, mactandi:
      id quod tam impie ab illis immaniterque perfectum est, vt momento diruerint omnia; pulsarint,
      vulnerarint, trucidarint. Ipsi etiam abscedenti sudariolum manibus eripere tentarint, ne quid
      secum efferret. Haec cum ad diem IX. Iunij acta essent, non ita multo post recepta a Caesareis
      Ciuitate, Socij restituti sunt; ad quos e Poloniâ reuertit Argentus sub Idus Ianuarias MDCIV.
      Verum cum cerneret parum sibi tutis ibi licere consistere, die XII. Iulij cum Sociis aliquot,
      longo, difficili, ac pleno periculis per Moldauiam itinere remeauit Cracouiam, vbi a Rege
      perbenigne acceptus, a Nuncio Apostolico rogatus ad frequentem Italorum concionem magnâ
      approbatione verba fecit. Sed iussus per litteras a Praeposito Generali, reuertit actutum
      Claudiopolim, et eius Collegij Rector, ac Transyluaniae totius Vice-Prouincialis designatur.
      Tunc enimuero patuit vel ipsis hostibus, si recte vti vellent, quis ille vir esset, quem tam
      inclementer habuerant: nam ciues, qui ob eiectos Socios tenebantur in vinculis, plenus bonis
      nunciis inuisebat, desertos a suis; paternam illis curam, beneuolentiamque exhibebat,
      pollicentibus memores se fore semper acceptae gratiae, facturosque vt posteri grati sint;
      denique suâ auctoritate perfecit, vt illi vinculis eximerentur, et redderentur suis. Sed quod
      ab ingratis solet, praemium repensum est; et qui tunc quotidie a Senatu velut vrbis totius
      parens amantissimus saluta batur, ab eodem post paulo, nihil se laesum prositente, ceu
      inimicissimus tractatus fuit. Anno insequente, qui suit a Christo nato MDCV. cum dominante
      Stephano Botzkaio, qui Principatum inuaserat, comitia Mediesini haberentur, in iisque fauente
      Arianis et Caluinistis Principe, iam factum esset decretum de Societate proscribenda, Argentus
      per amicos factus certior, die XIV. Septembris in pleno omnium Ordinum consessu dicendi
      postulatâ facultate, tam luculente, fortiterque Societatis causam, atque innocentiam defendit,
      vt aduersarij praesente ipso et prouocante, ne mutire quidem contra sint ausi, sed sese ex
      hominum conspectu proripuerint; absconderintqueue: animos autem Procerum ita conuertit, vt eos
      decreti poeniteret, rescissoque Societatem suo stare loco permitterent, quamuis inuito
      Botzkaio; vt ex maioribus subselliis, non deessent, qui sponderent se nunquam Societati
      oblocuturos. Ceterum Botzkaius aliâ vsus occasione, Societatem per vim atque iniuriam regno
      exturbauit; cum vocato ad se in Hungariam Ioanne Argento, aliam haud esse causam eiectionis
      dixisset, nisi quod ita haeretici quibus morem gerere vellet, expetebant. Cui Argentus
      infracto respondit animo, Principem oportere sua cuique iura in[?]olata seruare, innocentes
      haud quaquam exponere iniquorum libidini, sed iustitiae gladio tueri. Ille iterum, Metuere se,
      ne si aliorum culpâ nos de vitâ periclitari contingeret, Principum Christianorum, quibus cordi
      essemus, indignationem incurreret: omnino igitur statuisse vt Societas Regno excederet. Vrsit
      intrepidus Argentus, Nostram siue salutem, siue perniciem in eius manu ac voluntate positam
      esse; propositum nocendi ipse poneret, alios, quos timeret, nullos restare. Sed Surdo verba
      dedit. Botzkaio breui exstincto, cum successisset in Principatu Sigisinundus Rakoczius, rediit
      ad illum quoque Argentus, vt Societatem, quam Archidux Matthias ipsi iam commendarat,
      restitutam vellet. Is ad comitia referendam rem dixit. Ea cum haberentur Claudiopoli anno
      salutis MDCVII. institêre vehementer aduersarij, ne ad Ciuitatem Argentus admitteretur, certi
      lapidatione rem expedire, si adsit. Admissus tamen ob Caesaris reuerentiam, orationem die XV.
      Iunij ad Ordines habuit, quâ Societatis innocentiam luce clariorem effecit. Cui cum hostes
      nequirent obsistere, clamoribus implere coeperunt omnia, furere, tumultuari, et facto impetu
      Societatem exigere, bonisque ac fortunis exuere. Id tamen suâ constantiâ obtinuit, vt publico
      Principis, Regnique chirographo constaret, propter vnicam Religionis causam Societatem
      expelli. Postquam eiectus iterum Transyluaniâ est, Austriam Prouincialis obtinuit; quo in
      munere nouis tempestatibus iactatus est; cum enim per annum MDCXI. Passauiensis exercitus,
      duce Leopoldo Austriaco, Pragam subiisset, Caesarem Rudolphum aduersus vim atque arma
      tecturus, <pb id="s220" n="220"/> quidquid ibi discriminis imminuit Societati, ad Argentum
      maxime qui aderat cum imperio, pertinuit. Anno proximo Poloniam, Lithuaniamque inspecturus cum
      auctoritate Visitatoris abiuit. Ibi cum intelligeret multis Societatem grauibusque exagitari
      censuris, et libellis acerrimis lacerari, subiit animum vereri, ne quid forte peccaretur a
      Sociis, saltem per imprudentiam, quod ansam obtrectatoribus praeberet; senescentique tum
      accidit in Poloniâ, quod in Italiâ iam olim acciderat adolescenti. Verum comperit re cominus
      inspectâ, aut religione a nobis dissidere qui obloquebantur, aut certe Societatem haud quaquam
      nosse. Tum vero Poloniae Regi Sigismundo III. per Epistolam accurate conscriptam, innocentiam
      Societatis, aduersariorum calumnias (quod in aliis quoque Prouinciis ac Regnis cum Principibus
      ac Regibus non inutiliter obseruabat) repraesentauit, vt nostrarum rerum notitiam ex vero
      nactus, non facile se pateretur erroribus imbui, inceptumque a nobis pietatis cursum
      impediret. Hoc tempore Claudio Generali Praeposito morte sublato, Romam contendit, et in
      Societatis comitiis, quamuis ipse non interesset, XXIX. suffragiis ad Generalatum postulatus
      est. Ceterum cum in Magistratum euectus fuisset Mutius Vitellescus, dimissis comitiis,
      Argentum Mediolanensi primum, mox Prouinciae praefecit Poloniae. Vnde in Austriam Visitator
      regressus, Bohemicam ex eâ secreuit; quâ alteri commendatâ, per annos aliquot Austriam ipse
      Prouincialis gubernauit: donec aetate, laboribusque fractus ac fatiscens, in Italiam capiendae
      quieti remeauit. Sed ea nequaquam diuturna fuit; nam Collegij Mutinensis admotus gubernaculo,
      tandem laborum finem inuenit die XXVI. Nouembris, anno salutis MDCXXIX. Vir fuit heroicis
      plane virtutibus ornatus. In omni munere quod gessit, eam actionum, conatuumque suorum regulam
      semper adhibuit, quâ dirigeret ad maiorem Dei gloriam omnia, quâ communi omnium, priuatoque
      singulorum bono plura spiritualia commoda adferret; quâ summam Religioni nostrae perfectionem
      pareret: omnem suam industriam collocauit, vt nostrae Societatis homines, quâ diligentiâ in
      propriam perfectionem incumbunt, cum eâdem quoque aliorum se saluti impenderent. Certe cum sub
      annum MDCXIV. Vilnae accepisset, quae a Collegiis Romanis magno cum spirituali Romanae plebis
      fructu Romae fiebant in Missionibus per ipsam Vrbem institutis, eorum exemplo Socios excitauit
      Vilnenses ad aemultationem; vt Vilnensem prouinciam inter se partiti, Dominicis diebus, quibus
      a ludo feriabantur, eorum alij vicos et plateas, alij suburbia, reliqui vicinos ciuitati pagos
      circumirent, vbique doctrinam Christianam explicarent, pietatem plantarent: et constitit
      operae fructus incredibilis. Societatis instituta seuerissimâ custodiâ tuebatur; nihil quod
      eorum labefactaret sanctitatem integritatemue dissimulando tolerabat: imperauit non simplici
      vice, ne quid admitteretur eleemosynae, quod aliquam laborum nostrorum compensationis speciem
      habere posse videretur: et magno in Poloniâ viro remisit aliquando non contemnendam vim
      aureorum, quam ideo suspicabatur ipsum misisse, quia feriis Paschalibus e Nostris aliqui
      ipsius villas atque arces obierant euangelizando. In seipsum fuit immitis, et asper; vrsi
      villoso tergore vtebatur pro lecto; nec plus vescebatur quam semel in die. Egregius contemptor
      honoris, commodiratum, mundi, sui. Multa illi cum Deo, multa cum superis conuersatio; et
      creditum est olim illi Pragae Beatissimam Virginem, et S. P. nostrum Ignatium spectabiles
      adfuisse. Fortitudinem animi ipsius, atque prudentiam in agendo cum eximia moderatione
      coniunctam satis ea declarant munera, quae tot annis tantum non ambitioso Prouinciarum studio
      gessit: eo maxime nomine acceptus omnibus, quod aequâ lance maiorum promerita et minorum
      penderet, vnus idemque omnibus, rectus arbiter, et iustitiae tenax. Caritatis in suos vnicum
      hoc exemplum dabo: cum nullis rationibus posset vni Sociorum constantiam in vocatione
      persuadere, nudato tergo suo plagis excarnificato; Videtis, inquit, haec pro te feci, vt
      constantiam teneas. Scripsit</p>
     <p><hi rend="italic">Epistolam ad Sigismundum III. Poloniae et Sueciae Regem, De Statu
      Societatis in Prouincii, Poloniae et Lithuaniae.</hi> Cracouiae ex Officina Andreae Detricouij
      MDCXV. in 4. et MDCXVI. demum tertiâ editione prodiit Cracouiae typis Francisci Cesarij MDCXX
      in 8. cum insigni auctario, nempe</p>
     <p><hi rend="italic">Proscriptionis Societatis Iesu ex Regno Bohemiae, Morauiae, Silesiae,
      Vngariae,</hi> et</p>
     <p>
      <hi rend="italic">Duarum actionum quas Auctor in Transiluaniâ, in ipso generali omnium Ordinum
       conuentu habuit.</hi>
     </p>
     <p><term>IOANNES DE ARMENTA</term>, natione Hispanus, patriâ Cordubensis, ab ineunte aetate in
      Societatem ingressus, concionibus hodieque claret. Edidit Hispanice</p>
     <p><hi rend="italic">Discursum de Stigmatibus S. Francisci,</hi> quem habuit Hispali in
      eorumdem solemnitate anno MDCXVIII.</p>
     <p>
      <hi rend="italic">Narrationem de Conuersione Haereticorum ad fidem per Nostros e
       Societate.</hi>
     </p>
     <p><term>IOANNES ARNBRVSTER VS</term>, natione Germanus, patriâ Franco, e Moguntinâ dioecesi,
      Societati se dedit admodum iuuenis, anno salutis MDLXXII. Qui Spirae linguam Graecam, Poesim
      et politiores litteras (quibus ab initio delectatus est) aliquot annos professus, atque in
      eisdem studiis mortuus est Spirae XXVII. Martij, anno salutis MDCIII. aetatis L. Societatis
      XXX. iam ante formatus in Coadiutorem spiritualem. Exstat eius</p>
     <p><hi rend="italic">Oliuetum Spirense,</hi> rogatu Canonicorum Spirensium <pb id="s221"
      n="221"/> editum. Item sine nomine eius</p>
     <p>
      <hi rend="italic">In mortem Danielis Archiepiscopi Moguntini varia comploratio, et successoris
       VVolfgangi gratulatio.</hi>
     </p>
     <p><term>IOANNES ARNOVX</term>, qui et ARNOS, et ARNVLPHVS, ab nonnullis appellatur, natione
      Gallus, patriâ Riomensis in Aruernis, cuius pietati et eloquentiae quantum debeat res
      Catholica in Galliis, Europa nouit, et suspicit. Docuit Theologiam Scholasticam non sine
      laude; concionandi laudem inter sui seculi primos tulit, Domus Professae Gratianopolitanae
      primum, tum etiam Tolosanae; Praepositus administrationem habuit circiter septennio. Ludouico
      XIII. Regi Christianissimo a concionibus et confessionibus fuit; quod ipse munus haud aliâ
      lege passus est sibi imponi, quam vt sibi liceret insalutato, receptui ab aulâ canere si qua
      fieret vnquam mentio de illo ad infulas euocando. Demum ad suos reuersus cum Tolosanam
      Prouinciam Praepositus ipse Prouincialis administraret obiit in Domino Tolosae die XIV. Maij,
      anno salutis MDCXXXVI. sexagenario maior exactis in Societate annis XLII. Scripsit Gallice</p>
     <p>
      <hi rend="italic">Aduersus Carolum Molinaeum.</hi>
     </p>
     <p>
      <hi rend="italic">De Immortalitate animae.</hi>
     </p>
     <p><hi rend="italic">De Iustificatione,</hi> contra Ministrum Aupret.</p>
     <p><hi rend="italic">Collationem Bibliorum cum articulis Caluinistarum;</hi> ex Regis
      mandato.</p>
     <p><hi rend="italic">Rhabbinorum in exponendo Pentateucho modos</hi> XII.</p>
     <p>
      <hi rend="italic">Confessionem sidei Ministrorum conuictam nullitatis.</hi>
     </p>
     <p>
      <hi rend="italic">Orationem funebrem Henrici IV. Regis Galliarum.</hi>
     </p>
     <p><hi rend="italic">Expeditionem Regis Ludouici XIII. in Bearniam.</hi> Quae omnia in
      trestomos digessit.</p>
     <p><term>IOANNES ARTAL</term>, natione Hispanus, patriâ Trempensis, vir Diuinis humanisque
      disciplinis bene instructus. Parata habet lucem breui, vt spes est, visuta</p>
     <p>
      <hi rend="italic">Commentaria in Apocalypsim, in plures Psalmos, in Epistolam Iacobi, et in
       aliquas Pauli Epistolas.</hi>
     </p>
     <p><term>IOANNES DE ATIENZA</term>, natione Hispanus, de quo vir omni virtute conspicuus Petrus
      de Anasco in suis aduersariis sic ait, <hi rend="italic">Eum vt virum integerrimum considero,
      vt religiosissimum, vt humillimum, vt affabilem, vt eruditissimum, vt prudentissimum,
      vigilantissimumque, et quod mihi in ipso maximum quid videtur, integritas quaedam animi est,
      antiquitasque singularis, quâ omni illum tempore, omnique occasione affectum inuenias.</hi> Is
      eriimuero cum clarum semper fuerit omnium virtutum exemplum, tum illae maxime in eo elucebant,
      quibus instructum esse oportet eum, qui aliis regendis praeest, assidua, atque intima cum Deo
      familiaritas, quam frequens precandi vsus, qui ei vacuis horis solemnis erat, testabatur; et
      internus in eos, quos regeret, humanitatis affectus: documento erat sincerus in ipsum amor
      pritiatorum. Duo in Hispaniâ Collegia Rector administrauit. Vallisoletano cum praeesset,
      oranti aliquando, quod S. Francisco Xauerio quoque accidisse legimus, transinarini hominis
      species toto corporis pondere illi humeris incubuit, sibi opem ferre postulantis: quae causa
      fuit P. Ioanni Suario Prouinciali, cui rem aperuit, eum in Peruanas oras transmittendi.
      Duodecim annos in eâ Prouinciâ versatus, eorum sex Limano Collegio Rector, reliquos sex
      Prouincialis munere omnibus praefuerat, cum eo primum perfunctus, Calendis Nouembribus anno
      MDXCIV. vel XCV. vitae quoque munus expleuit. Peruasit illico vrbem vniuersam moeror: familiae
      cunctae Religiosorum, nullius postulatu, moestitiam funebri campanarum tinnitu declararunt.
      Ipse Archiepiscopus, cum eo die diceret ad concionem, multo doloris sensu, et perhonorificâ
      commemoratione illius mortem prosecutus est. Nimirum prudentia et vitae sanctimonia tantam ei
      conciliarunt reuerentiam, vt non domesticis tantum, sed externis etiam esset admirationi.
      Tanto animi robore, tamque inuictâ constantiâ fuit, vt nihil tam diffic[?]le et arduum illi
      obiiceretur, quod non ille aggredi et transigere feliciter auderet. neque secundae vnquam,
      neque aduersae res tranquillissimum illius animi statum perturbarunt, vt vel inclementi vultu
      aliquando cerneretur. Scripsit</p>
     <p><hi rend="italic">Litteras de Missionibus in Peruuio institutis anno</hi> MDXC. et
      MDXCI.</p>
     <p><term>IOANNES AVGVSTINVS CONFALONERIVS</term>, natione Italus, patriâ Mediolanensis, trium
      votorum Professus; vir seuerâ virtute, et Beatissimae Virginis studiosissimus, eiusque honoris
      amplificandi cupidissimus; is cum totis XL. annis, ab ingressu in Societatem suo, diebus
      Sabbathi caput aliquod ad vitam eiusdem Deiparae pertinens meditatus esset, quae paulatim
      conceperat, et pio animi sensu degustauerat, summatim suo commodo scripsit, atque aliorum
      suasu deinde, vt pluribus prodesset, etiam publici iuris fecit, euulgata.</p>
     <p><hi rend="italic">Vita Beatissimae Virginis Mariae, distincta capitibus ad meditandum.</hi>
      Mediolani MDCXX. et Dilingae apud Vdalricum Rem MDCXXI. in 16.</p>
     <p><hi rend="italic">Eandem</hi> quoque <hi rend="italic">Italice</hi> edidit MDCXXI. Item</p>
     <p><hi rend="italic">De Celebratione Missae, Opusculum.</hi> Mediolani MDCXX.</p>
     <p><hi rend="italic">De Verbo Dei humanato, et in Bethlehem nato.</hi> Italice Mediolani
      MDCXXIV. Obiit Aronae die X. Aprilis MDCXXXIX. relictâ post se</p>
     <p><hi rend="italic">Historiâ Morali sui temporis, lib.</hi> II. <hi rend="italic">cui multa
      Sociorum Exempla et elogia addit.</hi></p>
     <p>
      <hi rend="italic">Historiâ item morali de antiquis et recentioribus exemplis.</hi>
     </p>
     <p><term>IOANNES AZOR</term>, natione Hispanus, patriâ Mercurianus, ex oppido Lorca, a teneris,
      quod aiunt, vnguiculis, studiis deditus, et in nostrâ Religione, quam Compluti anno MDLIX.
      iniit, pene educatus; in omnibus honestis disciplinis continenter versatus est; quas etiam
      praeclare auditoribus enucleauit; et Compluti, Placentiae <pb id="s222" n="222"/> et Romae
      Diuinas Litteras, et D. Thomae Theologiam ac Moralem multos annos professus est, magno
      ingenio, excellenti memoriâ, assiduâ lectione, et egregiâ linguarum peritiâ, Latine, Graece,
      Hebraice; hanc quoque Compluti aliquando professus. Habuit omnis generis historiarum notitiam,
      et in iis suo loco ac tempore distincte recensendis miram felicitatem. Collegiorum Placentini,
      Ocaniensis, Complutensis Rector fuit. Romae Studiorum Praefectum egit. Inter haec tantâ fuit
      animi demissione; tantâ modestiâ in honorum insignibus, tantâ morum facilitate et
      affabilitate, in summâ vitae integritate, et seueriore disciplinâ; tantâ in insigni humanarum
      rerum cognitione (id quod raro vsuuenit) simplicitate, animi candore, atque in rebus agendis
      ingenuitate, vt idem semper oris, frontis, oculorum, atque animi sensus appareret. In tot
      grauissimis occupationibus et studiis, fuit piissimo erga Deum animo, cum eoque frequens illi
      erat consuetudo. Tantâ ducebatur vel in culpis leuissimis religione, vt velut pestem summâ
      curâ eas declinaret. Diuinorum beneficiorum, quae animo tractabat identidem recordatione ad
      lacrymas vsque perfundebatur. Demum magno doctis viris, ac bonis omnibus sui relicto
      desiderio, annis grauis, laboribus fractus, vitam cum morte Romae commutauit XIX. Februarij,
      anno salutis MDC. III. Scripsit</p>
     <p><hi rend="italic">Institutionum moralium,</hi> tomos III. valde eruditos, quorum I. viuens
      edidit Romae typis Aloysij Zannetti MDC. reliqui duo posthumi prodierunt, saepiusque recusi
      sunt Romae, Venetiis, Lugduni, Coloniae, Ingolstadij.</p>
     <p>Scripsit etiam iusta</p>
     <p><hi rend="italic">In Cantica Canticorum Commentaria,</hi> Historicum primum sensum, deinde
      Allegoricum contin entia.</p>
     <p><term>IOANNES BAIOLIVS</term>, natione Gallus, gente Vasco, patriâ Condomensis, in
      Societatem anno MDXCVI. aetatis XXVI. adscriptus, in eâ Philosophiam et Moralem Theologiam,
      quatuor item vota solemniter professus est. Scripsit Gallice</p>
     <p>
      <hi rend="italic">Pharum veritatis, aduersus Caluinistas.</hi>
     </p>
     <p><hi rend="italic">Historiam Vasconicam;</hi> nondum tamen typis excusam.</p>
     <p><term>IOANNES BAPTISTA ATHANASIVS</term>, Lugduni Galliae natus patre Italo Florentino; vir
      apprime comis, et Romae Nostrorum excipiendis Confessionibus ad centesimum prope annum vitae
      intentus, ibidem die VIII. Nou. MDCXXX. placidissime obiit. Scripsit Gallice</p>
     <p>
      <hi rend="italic">Tribunal Conscientiae.</hi>
     </p>
     <p><term>IOANNES BAPTISTA BONELLVS</term>, Italus, Laudensis, post auditam Philosophiam
      nauigauit ad Sinas. Scripsit</p>
     <p><hi rend="italic">Annuas Litteras e Iaponiâ, annorum</hi> MDCXX. et MDCXXV.</p>
     <p><term>IOANNES BAPTISTA BORDOY</term>, natione Hispanus, patriâ Maioricensis, quatuor olim
      vota in Societate professus. Is dum Caesaraugusta in villam animi causâ, cum Ferdinando Borgia
      Aragoniae Prorege, cui erat a Confessionibus, concedit, lateris dolore absumptus est,
      tranquillissimâ morte, et quae vitae integerrime actae optime consonaret, anno salutis
      MDCXXVII. aetatis LXI. Religionis XLII. Funus magnâ celebritate Prorex procurauit. Reliquit
      praelo parata</p>
     <p><hi rend="italic">De Bullâ Cruciatae,</hi> Volumina II.</p>
     <p><term>IOANNES BAPTISTA CECCOTTVS</term>, natione Italus, patriâ Pisanus, vixit annos 88.
      quorum circiter 72. in Societate transegit, vir vt ad suum in spiritu profectum, sic ad
      aliorum exemplum natus. Mira fuit in eo humanarum rerum despicientia, mira caelestium
      veneratio. Sacratissimum Iesu nomen manantibus fere prae affectu lacrymis cum summâ suauitate
      proferebat, in cuius contemplanda vita totum suum studium collocauerat; et vero collocare
      melius non poterat, quando ipse fons mysticus est ascendens e terrâ; quo irrigatur vniuersa
      superficies terrae. Pietati erga Iesum adiungebatur et pietas erga obsequentissimum Iesu
      famulum parentem nostrum Ignatium; cuius quanti sanctiones faceret, significant assiduitas quâ
      librum exercitiorum, Constitutionum et Regularum summarium euoluebat, ac industria insuper,
      quâ bene beateque viuendi praecepta ex iisdem eruebat. Annos quadraginta et amplius vnico in
      die pastu contentus fuit. Annos totidem in Collegio Romano Praefectus nostris ad internum
      animi cultum datus, ita se gessit, vt foecundam demde segetem in varias orbis prouincias a se
      amiserit. Experientiâ docente dudum perceperat quantum detrimenti creent importuna negotia:
      Idcirco impedimentis huiuscemodi omnibus valere iussis, tunc se beatum reputabat, cum quid
      rerum gereretur, penitus ignoraret; neque patiebatur, vnquam deferri ad se, nisi quod ad Dei
      Opt. Max. gloriam, et salutem hominum pertinebat. Missus aliquando ad Rhetios Alpes, ibi
      substitit in summâ inopiâ, quamdiu Superioribus visum fuit. Reuocabat postea identidem in
      animum, rigentia frigora, squalentes campos, aptum vndequaque tugurium, viles paleas, et
      Quadrupedum potius, quam Bipedum apparatum. Vt quemadmodum alij delicias, et voluptates suas,
      sic ipse cruces suas, quod iam ope non posiet, cogitatione saltem ac desiderio vsurparet. Eum
      sibi praescripserat agendi ordinem, quem aegre occurrens difficultas abrumpet. Amabat enim
      Constantiam in vitae cursu, quae perpetuas occupationes ingerit, et otium nescit. Quartam
      horae partem ac si Tyronum vnus fuisset, in paranda meditatione impendebat; quartam item in
      sacro praeuidendo, sapientissime indicans praecipua duo nostrorum Sacerdotum munera, praecipuâ
      quoque sedulitate ac diligentiâ esse <pb id="s223" n="223"/> obeunda. Et quamquam vix vllum
      tempus absque oratione traducebat; matutinis tamen in officiis duas omnino reponebat horas,
      quibus continenter commentabatur caelestia, et iis replebat pectus ardoribus, quos postmodum
      in colloquiis familiaribus euomebat. In quibus cum caueret, ne quid excideret sibi, quod
      alicui salubre non esset, ita instituebat sermonem, vt vel imprudens tempus absumeret, quod
      sibi sumpserat ad dicendum. Cumque haud semel fuisset admonitus, ne quae dabat a prandio
      Alumnis suis instituta tantum protraheret: suauiter arridens, ignorantiam excusabat, et
      praeteruolantes accusabat horas, quae se de Deo verba facientem prolixitatis arguerent. Hoc
      porro prae ceteris magni faciebar, quod, quae gerebat omnia, Praepositi Generalis ad nutum
      erant accommodata, cui quam libenter se subiiceret, ex eo liquet, quod Deum Opt. Max. ob cuius
      amorem hominibus subiectus esset, nunquam prudens, quemadmodum ipse aliquando testatus est,
      vel veniali offenderit noxâ. Ingrauescente ab annis deinde corpore, haud raro inter ambulandum
      cadebat; at, mirum! nullo incommodo suo. Acceptum referebat pius senex Custodi Angelo, sine
      cuius praesidio nequaquam fieri potuisset, ne membrum aliquod tot in casibus frangeret.
      Dixisses lacrymarum fontem in eo scaturire perpetuum, tam frequentes, tam copiosas effundebat,
      tunc maxime cum ea pertractabat, ad quae iam pridem animus aspirabat. Conabatur ille quidem
      concessam diuinitus gratiam tegere, et in peccatorum suorum sarcinam idipsum refundere. Sed
      frustra: nam qui viri virtutem norant, non alium quam ardentissimum erga superos amorem
      huiusce rei causam deprehendebant. Vltimo affectus morbo, lubens, volensque flagellum accepit,
      seque ad multorum annorum tolerantiam promptissimum ostendit: paratus alioqui vel pro momentoe
      vitâ decedere, si statutum sic esset: et cum hilari semper vultu, ac laetâ fronte viueret,
      mirari satis non poterat homines illos, qui cum se multis annis Religioni sanctissimae
      mancipassent, ad examen vltimum euocati conscientiae stimulis angerentur, et periculum
      detrectarent: Indignum videlicet, nec sine stomacho pronunciabat, mundo illos nuntium
      remisisse, mundi tamen irretitos, vel extra mundum ipsum, laqueis, ad summam felicitatem
      euolare non posse. Mortuus est plenus dierum, et bonorum cum incredibili tranquillitate; Romae
      die XX. Septembris, anno reparatae salutis MDCLX. aetatis LXXXIIII. Societatis LXVIII.
      Edidit</p>
     <p><hi rend="italic">Apparatum ad meditationes vitae Domini nostri Iesu Christi, et de eâdem
      meditationes:</hi> Item</p>
     <p><hi rend="italic">Meditationes de votorum renouatione,</hi> Romae apud Franciscum
      Corbellettum MDCXXXI. in 8.</p>
     <p><term>IOANNES BAPTISTA CYSATVS</term>, natione Germanus, gente Heluetus, patriâ Lucernensis,
      Mathematices in Academiâ Ingolstadiensi Professor, Rector subinde Lucernensis Collegij, et
      Oenipontani. Scripsit, struxitqueue</p>
     <p><hi rend="italic">Tabulam Cosmographicam versatilem,</hi> quâ ponit ob oculos Societatem
      Iesu ita esse per terrarum orbem disseminatam, vt nulla non horâ diei ab ea alicubi gentium
      Sacrificium Deo immaculatum offeratur. Edidit praeterea</p>
     <p><hi rend="italic">Mathemata Astronomica de Cometâ anni</hi> MDC. XVIII. Ingolstadij typis
      Ederianis MDCXIX. in 4.</p>
     <p><term>IOANNES BAPTISTA ESCARDVS</term>, natione Hispanus, patriâ Maioricensis; edidit</p>
     <p><hi rend="italic">Concionem in obitu Illustrissimi et Reuerendissimi Domim Balthasaris
      Borgiae Episcopi Maioricensis habitam.</hi> Habet praelo paratam</p>
     <p>
      <hi rend="italic">Rhetoricam Christianam.</hi>
     </p>
     <p><term>IOANNES BAPTISTA FERRARIVS</term>, natione Italus, patriâ Senensis, vir culti ingenij,
      et eruditione praestans; diu Linguam sacram in Romano Collegio tradidit. Edidit</p>
     <p><hi rend="italic">Laudationem Marsilij Cagnati Medici, in eius funere habitam.</hi> Romae
      apud Mascardum MDCXII. in 4.</p>
     <p><hi rend="italic">Nomenclatorem Syriacum.</hi> Romae apud Stephanum Paulinum MDCXXII. in
      4.</p>
     <p><hi rend="italic">De Christi Liberatoris obitu, Orationem,</hi> habitam coram Gregorio XV.
      ipso Parasceues die. Romae typis Alexandri Zannetti. MDCXXIII. in 4. Ea cum aliis aliorum de
      eodem argumento nuper recusa est.</p>
     <p><hi rend="italic">Orationes</hi> XXV. Lugduni MDCXXV. in 12. et mox additis IX. aliis Romae
      et Mediolani MDC XXVII. in 16. et rursum III. additis Romae apud Facciottum MDCXXXV. in
      24.</p>
     <p><hi rend="italic">Floram,</hi> seu, <hi rend="italic">De Florum culturâ,</hi> lib. IV. cum
      iconibus. Romae apud Stephanum Paulinum MDCXXXIII. in 4. Ea Italice prodiit ibidem MDC.
      XXXVIII. in 4.</p>
     <p><term>IOANNES BAPTISTA GIATTINVS</term>, natione Siculus, patriâ Panormitanus, Philosophiae
      in Romano Societatis Collegio Professor. Edidit</p>
     <p><hi rend="italic">Perorationem sanguinis,</hi> orationem a se in Sacello Vaticano coram
      Vrbano VIII. P. M. habitam anno MDCXXXVII. Romae typis Francisci Corbelletti. Ea nuper cum
      aliis aliorum recusa est.</p>
     <p>Transtulit e Graeco</p>
     <p><hi rend="italic">Cyrilli Alexandrini in Euangelium secundum Ioannem librum</hi> V. et VI.
      aduectos Chio, quibus vsus est Cornelius a Lapide, quos cum antea ineditos pararet praelo,
      occupauit in lucem emittere alius, eosdem vnde vnde nactus.</p>
     <p>Edidit praeterea tacito suo nomine Giattinus</p>
     <p><hi rend="italic">Panaerides Apes,</hi> Carmina in laudem Francisci Cardinalis Barberini.
      Romae MDCXXVII.</p>
     <p><hi rend="italic">Orationes</hi> II. <hi rend="italic">de Spiritus Sancti Aduentu,</hi>
      habitas in Sacello Pontificio, alteram a R. A. alteram a V. A.</p>
     <p><hi rend="italic">Orationem de S. Iuone,</hi> habitam Romae in eiusdem templo a G. B.
      MDCXXVII.</p>
     <p><hi rend="italic">Orationem habitam Panormi in lustratione</hi> <pb id="s224" n="224"/> <hi
      rend="italic">studiorum.</hi> Panormi MDCXXX.</p>
     <p><hi rend="italic">Nascenti Virgini Vniuersitatis obsequia,</hi> habita in Seminario
      Romano.</p>
     <p><hi rend="italic">Primae innocentiae reditum,</hi> habitum in eodem Seminario.</p>
     <p><hi rend="italic">Galliambum in laudem Magni Ducis Hetruriae.</hi> Florentiae.</p>
     <p><term>IOANNES BAPTISTA LABBE</term>, natione Germanus, gente Austriacus, patriâ Viennensis:
      Mathesim docuit, et Theologiam Moralem: dein multis annis ad populum pro concione tum alibi
      tum in Aede principe S. Stephani Viennae dixit, magnâ approbatione; donec aetate et laboribus
      fatigatus ibidem obdormiuit in Domino, vir antiqui candoris et virtutis, die XXIII. Aprilis,
      anno salutis MDCXXXIII, aetatis LXII. Societatis XLII. a nuncupatis quatuor votis solemnibus
      XVIII. Vulgauit Germanice</p>
     <p><hi rend="italic">Articulos aliquot Catholicae fidei per interrogationes explicatos,</hi> ex
      voluntate Eminentissimi Francisci Cardinalis a Dietrichstain; suppresso suo nomine Viennae
      MDCXXVIII. Item</p>
     <p><hi rend="italic">Solamen iis qui nimium timent subitaneam et improuisam mortem.</hi>
      Viennae MDCXXXII. Parabat edere</p>
     <p><hi rend="italic">Concionum,</hi> quas Viennae per XX. annos habuerat, tomos VII. ni mors
      occupasset.</p>
     <p><term>IO ANNES BAPTISTA LANZAVECCHIA</term>, natione Italus, patriâ Alexandrinus in
      Insubriâ, ab aetate vix legitimâ ad vsque LIII. vixit in Societate, in quâ ad XXX. annos
      Philosophiam Cordubae Theologiamque tantâ cum laude et nominis existimatione tractauit, vt
      doctissimi quique per vniuersam Hispaniam eius dictata auidissime conquirerent. Vir fuit
      clarus omnino naturae dotibus; sed diuinae gratiae muneribus longe clarior; et inter haec sui
      despicientiâ clarissimus. Prensari visitarique a doctissimis quibusque et grauissimis; ipse
      defugere, si posset; sin minus, certe neminem reuisere, omnibus modestiam ipsius pro
      excusatione admittentibus. Nunquam nouo amictu, nisi iussus, aut pio dolo circumueritus, est
      vsus. Neminem absentem, praesentemue verbo perstrinxit. Eximiae patientiae specimen supremo in
      morbo, quo annum ipsum diuexatus est, praebuit, nullo nisi ab oratione, quam semper habuit
      familiarem, solatio quaesito. Obiit Cordubae die X. Februarij, anno MDCXVI. magno sui
      desiderio, et egregiae sanctimoniae opinione post se relictis. Seruantur in illo Collegio
      multi ipsius Tractatus Theologici, quorum qui est</p>
     <p><hi rend="italic">De Incarnatione Verbi Diuini,</hi> ab alio quopiam magnâ ex parte typis
      vulgatus est, suppresso veri auctoris nomine.</p>
     <p><term>IOANNES BAPTISTA DE MACHAVD</term>, seu, MACALDVS, natione Gallus, patriâ Parisiensis,
      Societatem Romae anno MDCIX. aetatis XVIII. complexus est. Vir non vulgari eruditione.
      Eloquentiam Lutetiae professus est. Niuernense Collegium Rector administrauit. Obiit Pontisari
      die XX. Maij, anno MDCXL. Reddidit Gallice</p>
     <p><hi rend="italic">Gesta a Patribus Societatis Iesu in Regno Sinensi</hi> anno MDCXXIV.
      Item</p>
     <p><hi rend="italic">In Aethiopiâ</hi> annis MDCXXIV. MDCXXV. MDC. XXVI. Item</p>
     <p><hi rend="italic">In Aethiopiâ et apud Sinas</hi> annis MDCXXV. et duobus sequentibus.
      Item</p>
     <p><hi rend="italic">In Regno Tibetano</hi> MDCXXIV. Parisiis apud Sebastianum Cramoisy.</p>
     <p>Gallice praeterea tacito nomine descripsit</p>
     <p><hi rend="italic">Triumphum, quo victor Rupellâ rediens Ludouicus XIII. Rex Christianissimus
      Lutetiae exceptus est;</hi> additâ explicatione imaginum, quarum ipse auctor fuerat. Parisiis
      apud Petrum Rocolet MDCXXIX. in fol. Edidit denique</p>
     <p><hi rend="italic">Notationes in Historiam Iacobi Thuani:</hi> sub nomine Io: Bapt, Galli I.
      C. Latine.</p>
     <p><hi rend="italic">S. Anselmi Dissertationem, De Felicitate Sanctorum.</hi> Parisiis apud
      Sebastianum Cramoisy MDC. XXXIX. in 8.</p>
     <p><term>IOANNES BAPTISTA MARTIGNA</term>, natione, coniecto, Gallus, obiit Augustoduni die VI.
      Ianuarij, anno MDCXXVII. Scripsit</p>
     <p><hi rend="italic">Syluam Radicum Hebraicarum, ordine Alphabetico.</hi> Parisiis per
      Sebastianum Cramoisy MDCXXII. in 8.</p>
     <p><term>IOANNES BAPTISTA MARTINENGVS</term>, natione Italus, patriâ Brixiensis, honestam vitam
      gloriosâ morte coronauit, dum die VI. Iulij, anno salutis MDCXXX. Bononiae animam pro
      fratribus peste afflatis, quorum se addiderat obsequio, posuit, cum vixisset annos XLI. in
      Societate vero XXVII. pridem quatuor vota professus. Edidit Italice praefixo fratris sui
      Comitis Marci Antonij Martinengi nomine, opus</p>
     <p><hi rend="italic">De Laudibus Beatissimae Virginis,</hi> inscriptum, <hi rend="italic"
      >Helice deuotis B. Virgini Deiparae.</hi></p>
     <p><term>IOANNES BAPTISTA MASCVLVS</term>, natione Italus, patriâ Neapolitanus, vir corpore
      pusillus; sed ingenio et eruditione magnus, et felicissimus inter cetera Poeta Lyricus,
      ingressus in Societatem anno MDXCVIII. aetatis XVI. in eâ Sacras Litteras et Linguam Sanctam
      professus est. Scripsit</p>
     <p><hi rend="italic">Lyricorum,</hi> siue, <hi rend="italic">Odarum</hi> lib. XV. Neapoli apud
      Dominicum Macaranum, MDCXXVI. in 12. Accessit postmodum lib. XVI. aduersus haereticos horum
      temporum.</p>
     <p><hi rend="italic">Vesuuianum incendium anni</hi> MDCXXXI. lib. X. Neapoliapud Secundinum
      Ragogliolum MDC. XXXIV. in 4.</p>
     <p><hi rend="italic">Encomia Caelestium digesta per singulos anni dies, vna cum Veterum Fastis,
      quibus Christianae Religionit praeponuntur Fasti.</hi> Neapoli apud Franciscum Sauium MDCXXXV
      III. in 4. Parat</p>
     <p><hi rend="italic">Eruditarum lectionum Veterum Patrum, pro Concionali Theologiâ,</hi> tomos
      IV. secundum ordinem Summae Theologiae S. Thomae.</p>
     <p><term>IOANNES BAPTISTA MONTIVS</term>, seu, MONTANVS, natione Italus, patriâ Ferrariensis,
      nauigauit in Iaponiam, circa prima eius Ecclesiae tempora, vnde scripsit</p>
     <pb id="s225" n="225"/>
     <p><hi rend="italic">Epistolas</hi> IV. <hi rend="italic">de rebus Iaponicis,</hi> ab anno
      MDLXIV. vsque ad MDLXIX.</p>
     <p><term>IOANNES BAPTISTA PERVSCVS</term>, natione Italus, patriâ Romanus, qui iam vir
      Societatis iugum, viuente etiamnum S. P. N. Ignatio subiit; cum suaui Domini iugo ceruices iam
      inde a florenti aetate subiecisset sub B. Philippi Nerei piâ sanctâque disciplinâ. Votis
      quatuor ab anno MDLV. solemni ritu conceptis, ita professioni factis, moribusque respondit, vt
      merito in numerum Patrum nascentis Societatis referri posse videatur. Vir fuit praestanti
      animi demissione, antiquae, atque Euangelicae plane simplicitatis, cum pari tamen rerum
      gerendarum prudentia iunctae. Annos ferme quinque et viginti in Societate, qua Rectoris, qua
      Localis, et Prouincialis Praepositi munus obiuit: gubernauit enim aliquot Collegia, et in iis
      Florentinum, tres Domos Professas, et Prouinciam Mediolanensem. Tantae erat in proximos
      caritatis, vt vir pene decrepitus, ad supremam vsque aegrotationem, Confessionibus audiendis
      multam operam daret assidue; et ad rudes in pagis iuuandos, magnâ animi alacritate
      contenderet. Demum anno salutis MDXCVIII. die XVIII. Decembris in Romanâ Professorum Domo,
      Professus ipse eius Prouinciae antiquissimus annos natus LXXIII. vitam immortalem morte, vt
      fas est credere, consecutus est. Scripsit B. Caroli Borromaei rogatu Italice</p>
     <p>
      <hi rend="italic">Instructionem Confessariorum et Sacerdotum.</hi>
     </p>
     <p>Vertit ex Hispanico in sermonem Italicum librum</p>
     <p>
      <hi rend="italic">Didaci Stellae, de contemptu mundanae vanitatis.</hi>
     </p>
     <p>Denique postremo Italice</p>
     <p><hi rend="italic">Historicam narrationem de Rege Mogor, et Regnorum Iaponiae
      conuersione,</hi> ex Litteris Annuis MDX CII. MDXCIV. et MDXCV. Impressam MDXCVII. in 8.</p>
     <p><term>IOANNES BAPTISTA POSAREL</term>, natione Italus, patriâ Bergomensis, Societatem iniuit
      anno MDCIV. aetatis XXI. in quâ Theologiam, Philosophiam Moralem, et Diuinas Litteras, tum
      Graecij Styrorum, tum Viennae Austriae multos annos professus; Sacrosanctae Theologiae Doctor
      renunciatus; Goritiensis Collegij Rector fuit; et Patrum qui tertio probantur anno,
      Instructor. Cetera quae veritati danda, forent, modestiae etiamnum in viuis agentis condono.
      Scripsit</p>
     <p><hi rend="italic">Quadrigam Heroum errantium,</hi> siue, <hi rend="italic">De quatuor
      causis, quibus impediuntur Euangelici, ne fidem Catholicam suscipiant.</hi> Coloniae apud
      Ioannem Kinckium MDCXXXI. in 8.</p>
     <p><hi rend="italic">Coronam stellarum duodecim,</hi> siue, <hi rend="italic">De Excellentiâ
      Virginis duedenariâ, eiusque imitatione,</hi> lib. III. Viennae typis Gregorij Gelbhaar
      MDCXXXVIII. in 4.</p>
     <p><hi rend="italic">Suas de Philosophiâ Sententias,</hi> Graecij ab Illustrissimo Domino
      Georgio Draskouitio disputationi propositas, iustae molis volumine vulgauit formatas in
      Theses.</p>
     <p><term>IOANNES BAPTISTA RICCIOLVS</term>, natione Italus, patriâ Ferrariensis, edidit tacito
      suo nomine</p>
     <p><hi rend="italic">Prosodiam Bononiensem.</hi> Bononiae MDCXXXIX.</p>
     <p>Mox illo expresso recudit recognitam</p>
     <p><hi rend="italic">Prosodiam Bononiensem,</hi> Bononiae typis Haeredis Victoris Benatij
      MDCXL. in 12.</p>
     <p><term>IOANNES BAPTISTA ROGERIVS</term>, natione Italus. Edidit Italice</p>
     <p><hi rend="italic">Sermonem Panegyricum de S. Carolo Borromaeo,</hi> habitum Romae anno
      MDCXI. atque ibidem excusum typis Zannetti in 8.</p>
     <p><term>IOANNES BAPTISTA ROMANVS</term>, siue ELIANVS, natione Aegiptius, patriâ Alexandrinus.
      Is religione Hebraeus Elias nomine, ab auo materno Elia Aschenatio puer institutus, et in
      Germaniam ductus est. Mox aditâ Aegypto, Ierosolymâ, Constantinopoli, ingenio et memoriâ
      pollens, praeter Hebraicam Latinamque Linguam, Italicam et Hispanicam, etiam Germanicam,
      Turcicam, Arabicam didicerat. Venetias appulsus, vt fratrem Christiana sacra complexum
      retraheret, a Ioanne Baptistâ Contareno clarissimo viro deductus ad Andream Frusium nostrum,
      vt hominem Hebraice perdoctum, sanctumque vitâ conueniret. Hunc vt vidit Elias, singularem
      oris modestiam, et suauissimam grauitatem admirans, Angelum sibi videre visus est. Eius
      consuetudine et exemplis virtutum excitatus, oculos ad veritatem aperuit, et sacro
      Euangelistae Matthaei die, anno MDLI. tinctus est Baptismo, nomine Ioannis Baptistae delecto,
      cognomentumque ex veteri nomine Elianus adsciuit. Nec multo post Sociorum magis magisque
      consuetudine illectus, et Indicarum lectione litterarum incensus, contendit a Frusio vt in
      Societatem sese ipsam recipetet; quod S. Ignatio consentiente ad multarum animarum remedium
      impetrauit. Anno MDLXI. Christophoro Rodericio nostro, qui a Summo Pontifice Pio IV. Nuncius
      Memphim legabatur ad Cophthorum Patriarcham, additus est Socius, ob linguarum et nationum
      peritiam super excellentem virtutem, et flagrantissimam caritatem. Vix Alexandriae Elianus
      apparuit, cum oculos in eum sibi notum coniecerunt Hebraei: et quia grauissime oderant, quod
      non solum ipse ad Christum transierat, sed et fraudes eorum in lucem proferens, redarguensque
      perfidiam, multos alios attrahebat, et magnam Romae almudicorum librorum vim incendendam
      curauerat, fictis criminibus exitium ei sunt machinati. Auctor consilij fuit Ioannis Baptistae
      mater anus Hebraea, quae instigare nunquam Iudaeos destitit, quoad constituêre omnino Ioanni
      Baptistae vel Christum, vel vitam eripere. Ergo raptum per vim sistunt Iudici; proferunt
      tabulas, quibus appareret trecentos sibi ac viginti quinque ab eo aureos deberi: eum ne
      soluat. Iudaeus cum sit, simulare se Christianum: id facile <pb id="s226" n="226"/>
      constiturum, si nudetur. Hinc illi certa mors impendebat, cum Turcis ratum sit, oportere ad
      ipsorum transire legem, quisquis ab suâ desciscat; cremari si recuset. Mercatores Catholici
      contra niti; negare Iudaeum; nolle Sacerdotem suum per contumeliam nudari; conferre in manum
      Iudici large munera, vt faueat. Interea Ioannes ad fundendum pro Christo sanguinem se laetus
      comparabat. Dum vtrimque res acriter vrgetur, nec apparet aut impendiis modum, aut periculis
      fore, clam specie mercatoris Ioannes educitur, et naui impositus propere in Italiam
      remittitur. Verum illico grauissimâ maris procellâ exceptus, fracto ad Cypri littora nauigio,
      multis vectoribus nautisque demersis, ipse semianimis, cruentusque vulneribus solo tectus
      indusio ita enauit, vt cum apprehendere tellurem nequiret, prorsusque desperans clementiae Dei
      sese permitteret, vndis eiectum accurrens homo, nunquam ab eo ante, nec postea conspectus,
      arripuerit, tenueritqueue. Eo toto in discrimine, ita sui compos fuit Elianus, ita memor
      instituti sui, vt copiosam fecerit messem animarum. Demum recreatus, instauratusque ab
      Archiepiscopi Nicosiensis Vicario, Romam repetiit incolumis; vbi Hebraeam deinceps Arabicamque
      Linguam publice explicuit. Iterum vero iterumque in Aegyptum, ad Maronitas in Siriâ aliosque
      Orientales populos ab eodem Pio IV. et Gregorio XIII. Summ. Pontt. missus est, nunc cum P.
      Thoma Razzio, iterum cum P. Ioanne Bruno, demum cum P. Francisco Gasso; vbi saepe in vitae
      discrimen adductus est; atque interdum cum sibi intendi mortem cognouisset, furori cedere, et
      in loca se tutiora recipere coactus est. Ad extremum multis perfunctus laboribus, Romae cessit
      e vitâ die III. Martij, anno salutis MDLXXXIX. Vir omnino pietate, despicientiâ sui, et in
      proximos caritate insignis; multarum repertor artium; quibus peccantes arcerentur illecebrâ,
      seu pauperes inopiâ subleuarentur: sic prorsus, vt cum in eosdem dies incidisset mors
      Cardinalis Farnesij, vulgo diceretur, duo fulcra paupertatis concidisse. Scripsit Italice</p>
     <p><hi rend="italic">Doctrinam Christianam</hi> cum iconibus mysteriorum fidei quae in varias
      linguas translata est.</p>
     <p>
      <hi rend="italic">Catechismum linguâ Hebraeâ, Arabicâ, Maroniticâ, quo Orientalium
       Haereticorum errores refutantur, a Ioanne Bruno nostro primum conscriptum.</hi>
     </p>
     <p><hi rend="italic">Concilium Tridentinum</hi> transtulit Arabice.</p>
     <p><hi rend="italic">Octoginta Canones Concilij Niceni I.</hi> ex Arabico Codice, quem
      Alexandriâ Romam tulit in Latinum conuertit; vnde eos protulit Alphonsus Pisanus noster.</p>
     <p><term>IOANNES BAPTISTA ROSSI</term>, natione Italus, e Monteregali, ingressus in Societatem
      anno MDXCIII. aetatis XVI. in eâ Rhetoricam, Philosophiam, Theologiam Moralem et Scholasticam
      diu docuit: nunc Romae libris nostris censendis operam nauat. Edidit Italice sub nomine
      Philomari de Eusebiis Theopolitani</p>
     <p><hi rend="italic">Lilium Virgineum, oblatum de nouo Beatissimae Virgini Mariae.</hi>
      Mediolani MDCXI. Habet paratum insignem</p>
     <p>
      <hi rend="italic">Commentarium in S. Bonauenturam de Potentiâ Obedientiali.</hi>
     </p>
     <p><term>IOANNES BAPTISTA SAINTIVRE</term>, natione Gallus, patriâ Metensis, Societatem anno
      MDC. IV. aetatis XVI. complexus, vir non vulgari editione acpietate: Ambianense Collegium
      Rector gubernauit. Edidit in lucem Gallice</p>
     <p><hi rend="italic">De cognitione et amore Filij Dei Domini nostri Iesu Christi,</hi> lib. IV.
      Parisiisapud Sebastianum Cramoisy MDCXXXIV. in 4. Et alia</p>
     <p>
      <hi rend="italic">Opuscula quaedam spiritualia.</hi>
     </p>
     <p>Gallice</p>
     <p><hi rend="italic">Medium bene moriendi.</hi> Parisiis apud Sebastianum Cramoisy MDCXL. in
      8.</p>
     <p><term>IOANNES BAPTISTA SCHELLENBERCH</term>, natione Germanus, edidit tacito suo nomine
      libellum quem inscripsit</p>
     <p><hi rend="italic">Senecam Christianum,</hi> collectis e Seneca senrentiis ad mores ex
      instituto Christianae perfectionis formandos. Augustae MDCXXXVII. in 24.</p>
     <p><term>IOANNES BAPTISTA SCORTIA</term>, natione Italus, patriâ Genuensis, vir doctus et
      eruditus Placentiae et Genuae Rector fuit. Obiit Genuae IV. Aprilis, anno salutis MDCXXVII.
      Scripsit</p>
     <p><hi rend="italic">De naturâ et incremento Nili,</hi> lib. II. MDCXVII. in 8. per Horatium
      Cardon.</p>
     <p><hi rend="italic">De Sacrificio Missae,</hi> lib. IV. Lugduni per Horatium Cardon in 4.</p>
     <p><hi rend="italic">In selectas Summorum Pontificum constitutiones Epitomas et
      Theoremata.</hi> Lugduni sumptibus Ludouici Prost MDCXXV. in 4.</p>
     <p><term>IOANNES BAPTISTA TIBERIVS</term>, natione Italus, patriâ Brixiensis, Bononiae ac
      Parmae Theologiam Moralem annos XX. explicuit: diem suum obiit Nouellariae, cum eius Collegij
      Rector esset, anno salutis MDCXXX. die XXXI. Iulij, natus annos LII. actis in Societate XXVII.
      Edidit</p>
     <p><hi rend="italic">Instructionem pro Ordinandis.</hi> Parmae MDCXXIV. typis Anthaei Viothi,
      in 12. et Cremonae ac Brixiae, demum Ingolstadij MDCXXXIII.</p>
     <p><term>IOANNES BAPTISTA TROTTA</term>, natione Italus, patriâ Populensis in Regno
      Neapolitano, Matheseos olim, nunc Theologiae Scholasticae in Collegio Neapolitano Professor,
      ingressus est in Societatem anno MDCV. agens ipse aetatis duodeuigesimum. Edidit</p>
     <p><hi rend="italic">Praxim Horologiorum, per quam varia Horologiorum genera per nouas tabulas
      describuntur.</hi> Neapoli apud Aegidium Longum MDCXXXI. in 4.</p>
     <p><term>IOANNES BAPTISTA VELATVS</term>, natione Italus, patriâ Pedemontanus, ex Castello, cui
      nomen est, Creuacor; adolescens a S. P. N. Ignatio in Societatem Romae admissus est, et ad
      pietatem institutus. Deinde bonis litteris excultus, <pb id="s227" n="227"/> litteras
      Humaniores in Societate docuit. Superioris saepe et Concionatoris munere perdiu functus est,
      et in senectute bonâ, prope octogenarius, quieuit in pace, Mediolani XXVI. Februarij, anno
      salutis MDCII. Mors pene improuisa fuit, non tamen sine peculiari Dei prouidentiâ; nam fratri
      apud eum proxime quiescenti intempestâ nocte visus est in somnis ipse Pater Sacrum facere,
      pulcherrimo, eoque albato ministrante iuuene, qui elatis a Sacerdote hostiâ et calice ereptum
      e candelabro cereum fratri admiranti videbatur deferre, iuberetque vt protinus exsiliret,
      Patri laturus opem agenti animam. Eo viso euigilans frater illico curâ perculsus accurrit ad
      Patrem; cum morte luctantem inuenit; accurrunt tumultuose acciti Patres; connixis omnibus in
      preces et auxilia eius temporis, animuse vestigio euolauit. Scripsit Italice</p>
     <p><hi rend="italic">Introductionem ad vitam Spiritualem, et perfectionem Christianam, pro
      singulis statibus, coniugatorum, continentium, viduarum, virginum, et Religiosorum, cum
      Practicâ spirituali communi omnibus.</hi> Recusam cum auctario Brixiae MDXCVI. in 12.</p>
     <p><term>IOANNES BAPTISTA VERAN</term>, natione Italus, patriâ Mediolanensis. Scripsit Italice,
      atque edidit, tacito suo nomine, per Petrum Osorium</p>
     <p><hi rend="italic">Modum facilem, et vtilem visitandi Venerabile Eucharistiae Sacramentum,
      dum publicae venerationi expositum est.</hi> Mediolani MDCXXXII. apud Philippum Ghiselfum.</p>
     <p><term>IOANNES BAPTISTA VILLALPANDVS</term>, natione Hispanus, patriâ Cordubensis, XXVI.
      annorum adolescens Philosophicis probe excultus, atque Mathematicis apprime exercitatus,
      nostrae se Societati adiunxit. Is deinde in Sacrarum Litterarum studio non mediocriter
      progressus, Hieronymo <hi rend="italic">Prado in Ezechiele illustrando,</hi> et in <hi
      rend="italic">Templo Salomonis describendo,</hi> per Architecturae scientiam, quâ plurimum
      excellebat mutuas operas tradidit, et post Hieronymi mortem, in eo Regio opere perficiendo, in
      III. tomos distinguendos, splendideque sumptibus Regiis excudendo, strenue laborauit. Ergo is
      I. tomo, quo XXVI. Prophetae capita ab Hieronymo Prado elaborata continentur, adiunxit</p>
     <p><hi rend="italic">Commentarios copiosos in</hi> II. <hi rend="italic">Capita sequentia
      eiusdem Prophetae.</hi> Tomo II. tractat,</p>
     <p><hi rend="italic">De Postremâ Ezechielis Prophetae Visione;</hi> quae est</p>
     <p><hi rend="italic">Explanationum Pars secunda; in quâ Templi eiusque vasorum forma, tum
      commentariis, tum aeneis quamplurimis descriptionibus exprimitur.</hi> Romae typis Illephonsi
      Ciacconij, excudebat Carolus Vulliettus MDCIV. Tomo tandem III. dedit</p>
     <p><hi rend="italic">Apparatum Vrbis ac Templi Hierosolymitani,</hi> in quo de Vrbe
      copiosissime disserit, de Hebraeorum ponderibus, numismatis, et mensuris diligentissime. Omnia
      ex studio et operâ cum Hieronymo Prado collatis. Romae typis iisdem.</p>
     <p>Continuis tandem laboribus fractus, et magni operis mole veluti oppressus pestilenti morbo
      Romae succubuit, annos natus sex supra quinquaginta, die XXIII. Maij, anno MDCVIII.</p>
     <p>Exstat eius operâ prolatus in lucem</p>
     <p><hi rend="italic">Remigij Rhemensis in Epistolas Diui Pauli Tractatus.</hi> Moguntiae typis
      Ioannis Albini in fol. MDC. XIV. Insertus etiam Bibliothecae magnae Patrum Tomo V. Parte
      II.</p>
     <p><term>IOANNES BAPTISTA VRSVS</term>, natione Italus, patriâ Ebolitanus, in Societatem
      vndeuicennis ingressus anno MDLXXXIV. in eâ diu Rhetoricam cum laude professus; Nolanum atque
      Aquilanum Collegia rexit. Tunetum aliquando profectus ad redimendos Christianos, qui duram ibi
      seruitutem sub Turcarum tyrannide seruiebant, cum ibi praeter ius fasque diutius detineretur,
      coactus est, iussu quoque suorum Moderatorum accedente fugâ se inde subducere. Neapoli vtilem
      vegetamque senectam diu proximorum commodo exercuit, vbi et obiit Cal. Martij, anno MDCXXXVII.
      Edidit suppresso suo nomine</p>
     <p>
      <hi rend="italic">Orationem, qua Lemensium, et Castri Comites fratres, vtriusque Siciliae
       Proreges, in Collegio Neapolitano Societatis Iesu excepit.</hi>
     </p>
     <p><term>IOANNES BAPTISTA VWENVS</term>, natione Belga, patriâ Antuerpiensis, Societatem Romae
      anno MDCIV. aetatis suae XVII. complexus, in eâ compluribus annis et concionatus est, et rexit
      Collegia et Patres tertiae probationis instruxit, hodieque instruit in Flandrobelgicâ.
      Edidit</p>
     <p><hi rend="italic">Commentarium Litteralem et Moralem in Ionam Prophetam, per Lectiones, siue
      Sermones exegeticos</hi> LX. <hi rend="italic">distributum.</hi> Antuerpiae apud Ioannem
      Meursium MDCXL. in fol.</p>
     <p><term>IOANNES BAPTISTA ZOLA</term>, natione Italus, patriâ Brixiensis. Is cum post
      Tirocinium Humaniores disciplinas quadriennio docuisset, Iaponiae adeundae desiderio flagrans,
      auctoritate Maiorum, anno MDCII. in Lusitaniam, sequete in Indiam profectus est, magnis
      virtutum omnium, humilitatis, caritatis, tolerantiae documentis semestri nauigatione relictis.
      Studia Goae et Macai pertexuit, et anno MDCVI. traiecit in concupitam Iaponiam. Cum Sociis
      reliquis expulsus anno MDCXIV. in exilium Macaum repetiit; et reuersus illico in Iaponiam clam
      Ximabareae fuit, vbi per omne Christiani, atque adeo Apostolici genus officij laboriose
      versatus est, animo affectam valetudinem sustinente. Rector ibi Sociorum fuit, post. P. Petrum
      Paulum Nauarrum Christi praeclarum Athletam. Incredibile dictu est quantopere vitam pro
      Christo profundere desideraret. In eam rem suas illi preces polliciti per litteras e custodiâ
      fuerant, is, quem dixi, P. Nauarrus, et P. Carolus Spinola, quorum schedia, velut suorum
      votorum pignora, religiose in breuiario seruabat. Nec sua fefellit eum spes. Nam cum per annum
      XXV. immanis grassaretur in Christianum nomen, <pb id="s228" n="228"/> et inprimis in
      Euangelij praecones persecntio, ipse consilium secutus Christianorum, cedere tantisper tempori
      volens, dum tutius ad suorum curam posset incumbere, in hostium manus die XXII. Decembris
      incurrit, a quibus in custodiam abreptus est: vbi cum septimum iam mensem inter aerumnas
      duceret, die XX. Iulij, anno salutis MDCXXVI. ad rogum Nangasachi productus est, et cum aliis
      octo de Societate, inter quos fuit P. Franciscus Pacoccus Iaponiae Prouincialis, conflagrauit,
      triumphum in igne exorsus sempiternum. Agebat aetatis annum LI. religionis XXXIII. Scripsit
      Iaponice</p>
     <p><hi rend="italic">Tractatus aliquos pios,</hi> quorum syllabum assecutus non sum.</p>
     <p><term>IOANNES BARBA</term>, natione Sardus, patriâ Sassarensis, Concionator egregius, et qui
      commodum magis auditorum, quam suam spectaret commendationem. Cum aetate ac ingenio floreret,
      magno omnium dolore extinctus est Sassari anno salutis MDCXIV. vitae suae XXXI.</p>
     <p><hi rend="italic">Oratoriam Facultatem,</hi> quâ claruit, editis scriptis celebrauit: eorum
      tamen distinctam cognitionem non sum nactus.</p>
     <p><term>IOANNES BERMVDES</term>, Aethiopiae Patriarcha accensetur nostrae Societatis
      Scriptoribus ab Antonio de Leon. Verum ex Nicolao Orlandino constat illum non fuisse
      nostrum.</p>
     <p><term>IOANNES BERNARDINVS FIDATVS</term>, natione Italus, edidit</p>
     <p><hi rend="italic">Tabulam Sinuum Rectorum et versorum, in partibus Sinus totius</hi>
      10000000. <hi rend="italic">Vnâ cum Isagoge ad Architectonicam militarem, et Horologiorum
      descriptionem accommodaeta.</hi> Romae typis Iacobi Facciotti MDCXXXVI. in 8.</p>
     <p><term>IOANNES BERTOLOTTVS</term>, natione Italus, patriâ Bononiensis: Rector olim Collegij
      Mantuani, vbi et mortuus est die XI. Iunij, anno MDCXXII. Scripsit Italice tacito suo
      nomine</p>
     <p><hi rend="italic">Vitam B. Aloysij Gonzagae e Societate Iesu;</hi> compendio Mantuae apud
      Aurelium et Ludouicum Osannas MDCXIX. in 8. Eam tamen sunt qui tribuant Iacobo Grassetto
      nostro. Prodiit eadem Latine reddita Monachij MDCXXX.</p>
     <p><term>IOANNES BIEGEISEN</term>, natione Germanus, patriâ Altkirchâ, dioecesis Basileensis,
      in Societatem nostram adlectus est die XXX. Iulij, anno salutis MDCVII. cum explesset ipse
      viuendo XX. Philosophiam in Academiâ Molheimensi, Theologiam in Moguntinâ professus est,
      Doctorali Laureâ decoratus. Rector fuit Herbipolensis Collegij. Edidit Germanice suppresso
      nomine</p>
     <p>
      <hi rend="italic">Emigrationem Praedicantium Haidelbergensium.</hi>
     </p>
     <p><term>IOANNES BISSELIVS</term>, natione Germanus, patria Babenhusanus in Sueuiâ, edidit
      collato cum duobus aliis studio, suppresso omnium nomine</p>
     <p><hi rend="italic">Clientem Marianum Elegiis descriptum,</hi> quem cum IV. editione
      recuderet, auxit vnius libri accessione, et <hi rend="italic">Theoclia Loiolaea,</hi> hoc est,
      S. Ignatij Societatis Iesu Fundatoris Epistola VIII. Elegiis absoluta, quâ mortales ad maiorem
      Dei gloriam in omnibus procurandam adhortatur. Monachij formis Leyserianis MDCXXXIV. in 12.
      Addidit Praefationi initiales sui nominis characteres I. B.</p>
     <p>Edidit praeterea nomine Collegij Constantiensis</p>
     <p><hi rend="italic">Siluicastrium,</hi> seu, <hi rend="italic">Aureum Equitem,</hi>
      Illustrissimo Principi Episcopo Constantiensi oblatum.</p>
     <p>Suo vero praescripto nomine dedit in lucem.</p>
     <p><hi rend="italic">Icariam;</hi> quâ describit culto stylo, iter quoddam suum, nominum
      confictorum velo vera obducens. Ingolstadij formis Gregorij Haenlini MDCXXXVI. in 16.</p>
     <p><hi rend="italic">Vernalia,</hi> seu, <hi rend="italic">delaudibus Veris</hi> MDCXXXVIII. et
      auctius editione altera Monachij MDCXL. in 16.</p>
     <p><term>IOANNES BOLLANDVS</term>, natione Belga, patriâ Tulij-monte in Ducatu Limburgiae,
      natus XIII. Augusti, anno salutis MDXCVI. in Societatem anno aetatis XVI. admissus, Litteras
      Humaniores pluribus annis docuit: atque studiis Theologicis excultus, Mechlmiae Scholis
      quinquennio praefuit; quo omni tempore ad Optimatum Sodalitatem Latine dixit. Anno MDCXXX.
      professionem quatuor votorum emisit. Varia edidit carmina et orationes, sed tacito fere aut
      alieno nomine. Latine ex Italico vertit</p>
     <p><hi rend="italic">Litteras annuas Iaponiae anni</hi> MDCXXVIII. MDC. XXIX. et MDCXXX.
      Antuerpiae apud Ioannem Meursium an. MDCXXXV. in 8.</p>
     <p>Nunc totus est in parandis praelo Sanctorum Vitis, quas colligere coeperat Heribertus
      Rosweydus, illi sancto labori immortuus. Hic autem sacrum illum thesaurum mirifice auxit, et
      propediem Ianuarium duobus vastis voluminibus emittet, reliquis subsecuturis.</p>
     <p><term>IOANNES BONIFACIVS</term>, natione Hispanus, patriâ Ciuitatensis, ex oppido Sancti
      Martini del Castanna, annum XVIII. agens sese ad Societatis institutum applicauit; et cum
      ingenio atque eruditione praestaret, et in splendidioribus disciplinis laudatese posset
      exercere, non vulgi trutinâ, sed prudentum virorum staterâ rem aestimans, maluit se ad pueros
      moribus formandos, litterisque erudiendos demittere, quam speciosa, minusque vtilia sectari.
      Quamobrem XL. propemodum annos docendis pueris impendit, magnâ caritate, magnâ industriâ,
      magno fructu: eius enim operâ, atque institutione factum est, vt permulti eius discipuli,
      reiectâ saeculi vanitate, habitum sacrarum Religionum induerint; aliique praeterea multi vitam
      Christiano homine dignam traduxerint, magno Reipub bono. Scripsit Bonifacius</p>
     <p><hi rend="italic">Christiani pueri institutiones, adolescentiaeque persugium.</hi> Burgis
      apud Philippum Iuntam MDLXXX VIII. in 8. <hi rend="italic">cum libri vnius et rerum accessione
      plurimarum,</hi> post aliam editionem priorem. Prodiit <pb id="s229" n="229"/> deinde etiam
      Ingolstadij apud Ioannem Hertsray MDCVII.</p>
     <p><hi rend="italic">De Sapiente fructuoso, Epistolares lib.</hi> V. Accessit <hi rend="italic"
      >Liber Epistolarts, De rectâ Institutione.</hi> Post alias editiones Ingolstadij apud Andream
      Angermarium MDCVI. in 8.</p>
     <p>
      <hi rend="italic">Epistolas et Orationes varias.</hi>
     </p>
     <p><hi rend="italic">Historiam Virginalem de B. Mariae semper Virginis vitâ et miraculis.</hi>
      Parisiis apud Michaelem Sonnium MDCV. et Coloniae apud Gualterum.</p>
     <p><term>IOANNES BORDESIVS</term>, natione Gallus, patriâ Burdegalensis; vir incredibili
      ingenio, et non Humanioribus solum, ac Philosophicis, Theologicisque Litteris, sed omnium
      artium peritiâ instructus; nam et Astrologiam eximie calluit, Musicam, Arithmeticam,
      Cosmographiam, Medicam, Picturam: plantarum quoque naturas viresque herbarum; et pleraque
      Mechanicorum. Rhetoricam Mediolani primum, deinde in Gallia docuit; hîc etiam Philosophiam ac
      Theologiam cum laude professus. Auscitanum et Aginnense Collegia Rector gubernauir. Sed
      virtutum eius ornamenta longe fuerunt etiam illustriora. Incredibilis in eo humilitas; vt
      neminem prae se aspernaretur; nulli se ipse praehaberet: rusticanorum hominum congressui,
      casis, cibo assuetus. Diuini cultus promouendi incredibili studio tenebatur. Nulli se labori,
      qui posset huic studio commodare, subtrahebat. Canadensem ipse Missionem primus interprete
      apud Regem P. Petro Cottono procurauit: institutam impetrato in aliquot Nostrorum
      sustentationem subsidio ab Vazatensi Episcopo promouit; suam illi operam, si Deo sic fuisset
      visum, addixerat. Sed nihilo hîc praestitit minus, quam ibi fecisset, dissicillimis
      expeditionibus susceptis. Angeriacum, quod est oppidum apud Xantonas foedo haereticorum grege
      refertum, cum anno MDCVIII. venisset, illud senticetum ita excoluit, vt noua propemodum soli
      facies videretur. Totos deinceps annos decem in Benearnensi durissimâ regione, per maximam
      rerum omnium difficultatem, tanquam ignotus in orbis angulo, per omnem temporum inclementiam,
      pedes locis asperrimis iter corripiens, saepe sub dio pernoctans, versatus est, vt interdicto
      sibi otio et quiete, omnique oblectamento, ingenti animi fortitudine perduraret. Hîc eum
      conspicatus Adurensis Episcopus, D. Philippus Cospeau vir doctrinâ et pietate celeberrimus,
      vili tectum lacernâ, vix bene ad retinendam vitam pastum, Apostolico more circumcursantem,
      exclamauit, O vere virum Apostolicum, qui hâc in aetate sexagenariâ, animo est in Dei
      obsequium tam vegeto! saepe nocturnis excitus vocibus, ad aegros, ad saucios in compitis
      iacentes excurrit, immemor sui, et in Nosocomium perlatos corporis, animique praesidiis
      recreauit. Nec semel sua sibi calceamenta detraxit, quibus inopum pedes confoueret. Asflictos
      recreabat alloquio; vlcerosos curabat, strumas, scabiem, vomicas ingenti caritate tractabat.
      Frequentes habebat Conciones, et cum haereticorum antesignanis congrediebatur, eo euentu vt
      omnibus obstrueret ora, nec iam auderet quisquam in arenam cum ipso descendere, nisi alienâ
      veste se dissimularet, sicque ignotus illos proliceret. Fuit ibi ad haereticorum tribunal
      aliquando pertractus, conuitiis petitus ac probris, totâ Benearniâ proscriptus, vno vix gradu
      a Martyrio disiunctus. Obedientiae tam fuit studiosus, vt ad nutum Superiorum nihil illi esset
      difficile, nihil humile, nihil loci temporisue distractione insuperabile. Quanto B. Virginis
      amore teneretur, vel illud argumento est, quod illius peruigilia traducebat in somnis,
      confessionibus audiendis; quod eius memoriam animis hominum nitebatur passim inserere; quod
      Senatorios etiam viros liberiore sermone de Partheniis Sodalibus obloquentes non sit veritus
      generoso compescere; quod aedem ipsius Saranziensem religione iuxta ac antiquitate nobilem,
      sed postremis bellis profligatam, quando aliter vindicare non potuit, contextâ ab vltimâ
      origine historiâ decorauit. Tandem longâ hydrope confectus, sancte obiit inter ciuium et
      canonicorum officia in oppido S. Mariae haud Olorone procul in Benearniâ die II. Aprilis, anno
      salutis MDCXX. aetatis LXI. Religionis XLII. iam dudum in eâ quatuor votis solemniter
      adstrictus. Tanta fuit ad nuncium mortis eius populi concursatio, propter sanctimoniae
      opinionem, vt occludi fores opportuerit aduersus vim multitudinis. Diu ciues inter
      Canonicosque certatum, vtris exportandum ad funus cadauer cederet, nec componi lis potuit,
      nisi vtriusque succollandi vices darentur.</p>
     <p>Scripsit Gallice librum inscriptum</p>
     <p><hi rend="italic">Les vrays abus, des praetendus abus de la Messe; pour responce a B.
      Deloque Ministre du Castel gelaux.</hi> Burdigalae per S. Millanges MDXCVIII. in 8. Item
      tacito suo nomine</p>
     <p><hi rend="italic">Les</hi> Et cetera <hi rend="italic">du Plessis Mornay Caluiniste;</hi>
      vbi ab isto Caluinistâ contra Sacrosanctam Eucharistiam, et Missae Sacrificium adferri falsa
      et truncata ostendit graphice. Tolosae typis Colomerij MDC. in 8.</p>
     <p>
      <hi rend="italic">De Sacrificio Missae, contra Caluinum.</hi>
     </p>
     <p><term>IOANNES BOVRGHESIVS</term>, natione Belga, patriâ Malbodiensis, Philosophiae primum,
      tum Controuersiarum, demum Scholasticae Theologiae in Duacensi Collegio Professor. Rector fuit
      pluribus annis, Collegiorum Valencenensis, Audomaropolitani, Malbodiensis, et Patrum in tertiâ
      probatione director. Edidit in lucem varia his titulis,</p>
     <p><hi rend="italic">Societas Iesu Deiparae Virgini sacra,</hi> siue, <hi rend="italic">De
      Patrocinio et cultu Deiparae Virginis ad homines eiusdem Societatis.</hi> Duaci typis
      Balthasaris Belleri MDC. XX. in 12.</p>
     <pb id="s230" n="230"/>
     <p><hi rend="italic">De bono Sodalitatis Partheniae, et officiis Sodalis erga Deiparam
      Patronam,</hi> lib. II. Antuerpiae apud Martinum Nutium et fratres MDCXXII. in 12.</p>
     <p><hi rend="italic">Vitae, Passionis, et Mortis Iesu Christi mysteria piis meditationibus et
      adspirationibus exposita cum iconibus.</hi> Antuerpiae typis Henrici Aertsij MDCXXII.</p>
     <p><hi rend="italic">Exercitationes in</hi> XV. <hi rend="italic">mysteria Rosarij Deiparae
      Virginis Mariae, cum imaginibus.</hi> Antuerpiae.</p>
     <p><hi rend="italic">Institutiones Christianae pietatis.</hi> Duaci typis Iacobi Mairesse
      MDCXXXIV. in 8.</p>
     <p><hi rend="italic">De Humilitate Christianâ aduersus Stoicorum decreta et Paradoxa.</hi>
      Duaci per Balthasarem Bellerum MDCXXXIII. in 8.</p>
     <p><hi rend="italic">Cato Maior Christianus,</hi> siue, <hi rend="italic">De Senectute
      Christianâ,</hi> libellus. Ibidem, eodemque anno excusus in 8. Habet paratum</p>
     <p><hi rend="italic">De Contemptu mundi, suique ipsius; et casto Dei amore, ex Commentariis S.
      Augustini in Psalmos.</hi> Item</p>
     <p>
      <hi rend="italic">Harmoniam Euangelicam.</hi>
     </p>
     <p><hi rend="italic">De Iubilaeo Societatis Iesu, librum Paraeneticum.</hi> Item</p>
     <p><hi rend="italic">Peregrinum Christianum,</hi> meditaturque <hi rend="italic">Historiam</hi>
      et <hi rend="italic">Harmoniam Euangelicam.</hi></p>
     <p><term>IOANNES BRANTVS</term>, natione Polonus, patriâ Posnaniensis, Societati se nostrae
      applicuit anno salutis MDLXXI. Romae studiis Theologiae confectis, biennio in summo
      Conscientiae praetorio, quod sacram Poenitentiariam vocant, ad D. Petri Confessarium egit.
      Inde reuersus in Poloniam diu Humaniores disciplinas, Diuina Scripturae oracula, controuersas
      fidei quaestiones, Posnaniae Vilnaeque exposuit, hîc Theologali Laureâ donatus. Pultouiensi et
      Leopoliensi Collegiis praefuit. Vit fuit florentis ingenij, et ob suauitatem conuersationis
      omnibus mirifice carus: artis musicae in paucis peritus. Obiit Leopoli extremo Decembri, anno
      salutis MDCI. aetatis circiter L. Societatis initae XXXI. magno et virtutum religiosarum
      exemplo, et sui apud omnes desiderio relicto. Adfuit funeri tanta celebritas, quantam se
      multis retro annis non vidisse ciuitas testata est. Clerus conuênit vniuersus, certatimque
      humeros feretro supposuêre; illustrissimus Archiepiscopus publicâ oratione tum defunctum, tum
      Societatem laudauit. Edidit in lucem P. Ioannes Brantus contra haereticos</p>
     <p><hi rend="italic">Disputationem Theologicam de Iustificatione peccatoris, contra nouum,
      vanum ac perniciosum iustitiae imputatiuae figmentum in Theses distributam.</hi> Posnaniae
      MDXCI. Scripsit item varia</p>
     <p><hi rend="italic">Poemata Latina, et Polonica;</hi> quibus numeros adiecit Musicos, et in
      Poloniâ hodieque vsurpantur.</p>
     <p><term>IOANNES BREBEVF</term>, natione Gallus, Normanus, ingressus in Societatem anno
      MDCXVII. aetatis XXIII. traiecit in Cannadam, atque inde scripsit</p>
     <p><hi rend="italic">Relationem gestorum a Patribus Societatis Iesu apud Hurones in Noua
      Francia, annis</hi> MDCXXXIV. et XXXV. Gallice. Parisiis apud Sebastianum Cramoisy iisdem
      annis in 12.</p>
     <p><term>IOANNES BRISSELIVS</term>, natione Belga, patriâ Louaniensis, Eloquentiam annos
      aliquot Antuerpiae cum laude docuit: potissimam vitae partem egit Romae, Praeposito Generali
      ab Epistolis ad Prouincias Septentrionales, donec anno salutis MDCXXXIV. ad diem XII. Martij
      mortalitatis debitum ibidem persoluit. Vir fuit placidis moribus, et amabilis ob coniunctam
      cum disciplinae seuerioris obseruantiâ suauitatem.</p>
     <p><hi rend="italic">Meditationes sacras Caroli Scribani,</hi> e Belgico Latinas fecit.
      Antuerpiae apud Martinum Nutium et Haeredes MDCXV. in 8.</p>
     <p><term>IOANNES BROSSARDVS</term>, natione Gallus, patriâ Lemouicensis, Collegio Biterrensi
      praefuit; Turnoni studiorum Praefectus. Obiit Roannae die X. Ianuarij, anno MDCXXXVI.
      Edidit</p>
     <p><hi rend="italic">Librum contra Chamerium Ministrum,</hi> quî cum ante disputauerat. Turnoni
      apud Claudium Michaelem.</p>
     <p><term>IOANNES BVCCELENVS</term>, natione Italus, patriâ Brixiensis, postquam Nostros
      adolescentes aliquamdiu ad Eloquentiam instituit, iussus est Tirones nostros ad Societatis
      normam formare, Domus Probationis ad S. Annam Viennae Austriae hodieque Rector. Edidit</p>
     <p><hi rend="italic">Officinam Epithetorum appellatiuorum, et nominum propriorum.</hi> Viennae
      typis Matthaei Formicae MDCXXXVII. in 12.</p>
     <p>Reddidit ex Italico Latine, et suppresso suo nomine vulgauit</p>
     <p><hi rend="italic">Christophori Borri Relationem de Concincinâ.</hi> Viennae apud Michaelem
      Rictium MDCXXXIII. in 8.</p>
     <p><hi rend="italic">Achillis Gagliardi Compendium Christianae perfectionis.</hi> Typis iisdem,
      eodem anno in 16.</p>
     <p><hi rend="italic">Martini Roa De Statu Animarum Purgatorij.</hi> Ibidem eodemque anno in
      16.</p>
     <p><hi rend="italic">Praxim meditandi Mysteria Christi Domini Nostri, B. Virginis, et
      Sanctorum.</hi> Iisdem typis et anno in 16.</p>
     <p><hi rend="italic">Gregorij Ferrarij Vitam Spiritualem descriptam per Spiritum Sanctum
      Psalmo</hi> XVII. Viennae typis Matthaei Formicae MDCXXXVII. in 8.</p>
     <p><hi rend="italic">Vincentij Caraffae fasciculum Myrrhae, de</hi> v. <hi rend="italic"
      >Christi Vulneribus.</hi> Viennae.</p>
     <p>
      <hi rend="italic">Francisci Cerealis Presbyteri Cremonensis Ideam Sacerdotum.</hi>
     </p>
     <p><term>IOANNES BVSAEVS</term>, natione Belga, Nouiomagensis, adolescens in ipso aetatis
      flore, annum agens XVI. Calendis Iulij, anni salutis MDLXIII. Societatem nostram complexus
      est. Deinde ad nostrum institutum informatus, primum Litteras Humaniores ac Philosophicas
      docuit; tum Romae Theologiam didicit; in quâ eos fecit progressus quos postea docendo et
      scribendo ostendit. Nam et Sacram Scripturam et Theologiam quae via et ratione philosophatur,
      et quaestiones de Moribus, annos fere XXII. Moguntiae professus est, innocentiae, prudentiae,
      virtutumqueue <pb id="s231" n="231"/> religiosarum opinione clarus. Iuuentutem Moguntinam ad
      omnem pietatem, praesertim Deiparae cultum, annis bene multis, in Congregatione eidem Dei
      Matri sacrâ, singulari vrbis, patriaeque emolumento, formauit assidue; simul domesticorum
      profectum spiritualis magister sedulo promouit. Incredibilem animi candorem cum eximiâ
      eruditione coniunxit. Extremâ aetate, quamuis fractus laboribus inusitato capitis dolore
      torqueretur, se tamen totum ad studia pietatis varie promouenda contulit, tum aliorum foetus
      illustrando, tum ex peregrino idiomate Latinos faciendo, tum proprios etiam conscribendo,
      donec tandem morbo confectus obiit magno sui desiderio relicto Moguntiae die XXX. Maij, anno
      Christi MDCXI. suo LXIV. Religionis XLVIII. Edidit quae sequuntur:</p>
     <p><hi rend="italic">Disputationem Theologicam de Ieiunio et delectu ciborum</hi> aduersus
      Chemnitium et ceteros Nouatores. Moguntiae apud Gasparem Behem MDLXXXI.</p>
     <p><hi rend="italic">Disputationem de Personâ Christi,</hi> aduersus Vbiquetarios. Ibidem
      MDLXXXIII. in 4.</p>
     <p><hi rend="italic">Disputationem Apologeticam pro Kalendario Gregoriano,</hi> contra Iacobum
      Herbrandum Doctorem Lutheranum Tubingensem. Ibidem MDL XXXV. in 4.</p>
     <p><hi rend="italic">Disputationem de descensu Christi ad Inferos,</hi> aduersus decretum Libri
      Concordiae Lutheranorum. Coloniae MDLXXXV. in 4.</p>
     <p><hi rend="italic">Apodixin Theologicam pro ritu orandi Rosarium B. Mariae Virginis</hi> XX.
      propositionibus comprehensam. Moguntiae MDLXXXVII.</p>
     <p><hi rend="italic">Rosarij Hyperaspisten,</hi> hoc est, Depulsionem cauillationum quibus
      Caluinista quidam Heidelbergensis eiusmodi Apodixin frustra obscurare conatus est. Herbipoli
      MDLXXXVIII.</p>
     <p><hi rend="italic">Apologiam Disputationis de Personâ Christi,</hi> cauillationibus Stephani
      Gerlachij Vbiquistae oppositam. Moguntiae MDLXXXVIII. in 4. et MDCIX. in 4.</p>
     <p><hi rend="italic">Refutationem duplicem cauillationum a Stephano eodem Apologetico
      obiectarum.</hi> Moguntiae MDXCI. MDXCIV. et MDXCVI.</p>
     <p><hi rend="italic">Responsionem ad Theses Theologorum Lutheranorum Marpurgensium, De Missâ
      Pontificiâ, et Coenae Dominicae profanatione.</hi> Moguntiae apud Gasparem Behem
      MDLXXXVIII.</p>
     <p><hi rend="italic">Disputationem Theologicam de Baptismi necessitate, et de Baptismo
      Constantini Magm.</hi> Moguntiae MDLXXXIX.</p>
     <p><hi rend="italic">Paradoxa</hi> XXX. <hi rend="italic">Gasparis Schvvenckfeldij
      Haeresiarchae, de toto Christo Deo et homine,</hi> in statera Sacrae Scripturae, SS. Patrum et
      rationis expensa, et cum Vbiquetariorum dogmate collata. Moguntiae apud Henricum Breem MDXCV.
      in 4.</p>
     <p>Ad haec in lucem emisit</p>
     <p><hi rend="italic">Petri Blesensis Bathoniensis in Angliâ Archidiaconi Opera</hi> correcta,
      et Notationibus illustrata. Moguntiae typis Io: Albini MDC. et relata sunt in Bibliothecam
      Patrum Tomo XII. Parte II.</p>
     <p><hi rend="italic">Ioannis Trithemij Opera de Ecclesiasticis Scriptoribus.</hi> Et vtriusque
      Appendicem Moguntiae MDC. II. et MDCVI.</p>
     <p><hi rend="italic">Anastasij S. R. E. Bibliothecarij Historiam de Vitis Summorum
      Pontificum,</hi> vsque ad Nicolaum I. adiectis duabus aliis Vitis ex Guilielmo Bibliothecario,
      cum variis lectionibus MSS. Codd. Moguntiae typis Albini MDCII. Accessit</p>
     <p><hi rend="italic">Luidtprandi Tirinensis Diaconi</hi> (vel potius alterius) <hi
      rend="italic">Opusculum De Vitis Romanorum Pontificum.</hi> Item</p>
     <p><hi rend="italic">Abbonis Floriacensis Epitome de Vitis Pontificum, ex Anastasij historiâ
      excerpta.</hi> Moguntiae MDCII.</p>
     <p><hi rend="italic">Hincmari Rhemensis Episcopi Epistolas nonnullas</hi> nunquam editas, <hi
      rend="italic">cum Notis breuibus.</hi> Accessit</p>
     <p><hi rend="italic">Vita S. VVigberti socij S. Bonifacij Archiepiscopi Moguntini; et B.
      Auperti Bingionum Ducis,</hi> auctore S. Hildegarde. Moguntiae MDCII.</p>
     <p>Exstat Hincmarus eius in Bibliothecâ Patrum. Tomo IX. Patte II.</p>
     <p><hi rend="italic">Ioannis Trithemij Opera pia et spiritualia omnia.</hi> Moguntiae typis
      Ioannis Albini MDCV. in fol.</p>
     <p><hi rend="italic">Paralipomena Opusculorum Petri Blesensis, et Ioannis Trithemij,
      aliorumque.</hi> Moguntiae Balthasaris Lippij MDCV. in 8.</p>
     <p>Edidit praeterea de suo</p>
     <p><hi rend="italic">Enchiridion piarum Meditationum in omnes Dominicas, Sanctorum festa,
      Christi Passionem,</hi> etc. Moguntiae typis Balthasaris Lippij MDCV. in 12. Duaci a
      Balthasare Bellero MDCXIX. et MDC. XXVI. in 16. et alibi saepe recusum.</p>
     <p><hi rend="italic">Modum recte meditandi de rebus diuinis.</hi> Moguntiae MDCVI.</p>
     <p><gap desc="Greek word(s)"/>, hoc est <hi rend="italic">Arcam Medicam, variis diuinae
      Scripturae, priscorumque Patrum antidotis aduersus animi morbos instructam.</hi> Moguntiae
      apud Ioannem Albinum MDCVIII. in 4.</p>
     <p><hi rend="italic">Viridarium Christianarum virtutum, et Sacrosanctae Scripturae,
      Sanctorumque Patrum sententiis constructum,</hi> Concionatoribus longe vtilissimum. Moguntiae
      apud Ioannem Albinum MDCX. in 4.</p>
     <p><hi rend="italic">De Statibus Hominum,</hi> Opus posthumum. Moguntiae apud Ioannem Albinum
      MDCXIII. in 4.</p>
     <p>Idem Pater Ioannes Busaeus ex Italicâ Linguâ in Latinam vertit varias</p>
     <p><hi rend="italic">Litteras Indicas, Iaponicas, Chinenses, datas ab anno</hi> MDXCI. vsque ad
      MDC. Moguntiae, Coloniae et alibi impressas.</p>
     <p><hi rend="italic">Vincentij Bruni Meditationum tomos</hi> IV. et</p>
     <p><hi rend="italic">Tractatum de Sacramento Poenitentiae.</hi> Coloniae MDXCVIII.</p>
     <p><hi rend="italic">Fuluij Androtij Opuscula, De frequenti Communione,</hi> et, <hi
      rend="italic">De Passione Domini:</hi> illud Moguntiae apud Ioannem Albinum MDXCVIII. hoc
      Coloniae per Arnoldum Mylium MDCIII. Vtrumque simul recusum Coloniae per Petrum Henningium
      MDCXII. in 12.</p>
     <p><hi rend="italic">Lucae Pinelli Meditationes, De S. Eucharistiae Sacramento.</hi> <pb
      id="s232" n="232"/> Coloniae MDC. in 12.</p>
     <p><hi rend="italic">Eiusdem De Vitâ Christi et B. Virginis.</hi> Ibid. MDCI.</p>
     <p>
      <hi rend="italic">Gasparis Loartis De XV. Mysteriis Rosarij.</hi>
     </p>
     <p><hi rend="italic">Francisci Ariae Tractatus De imitatione B. Virginis.</hi> Coloniae per
      Arnoldum Mylium MDCII. in 12.</p>
     <p>
      <hi rend="italic">De Profectu spirituali.</hi>
     </p>
     <p><hi rend="italic">De Diffidentiâ sui,</hi> et</p>
     <p><hi rend="italic">De Mortificatione.</hi> Coloniae per Arnoldum Mylium MDCIII. in 12.</p>
     <p>
      <hi rend="italic">Bartholomaei Riccij Instructionem meditandi.</hi>
     </p>
     <p>
      <hi rend="italic">Roberti Card. Bellarmini Responsionem ad Doctorem Theologum de Censuris
       contra Venetos.</hi>
     </p>
     <p><term>IOANNES BVZELINVS</term>, natione Belga, patriâ Cameracensis, vir egregiâ suauitate
      morum; sacrarum Historiarum atque Annalium callentissimus; diligentissimus inuestigator
      antiquitatis. Multa parantem mors occupauit Insulis XVIII. Cal. Nouemb. anno salutis MDCXXVI.
      aetatis LVI. Religionis XXXV. a suscepto Coadiutoris spiritualis gradu XVI. Edidit in
      lucem</p>
     <p><hi rend="italic">Triumphum quo Sancti Martyres Victor et Socij ab Vrbe Româ Insulas inuecti
      sunt, et in Templo Societatis Iesu collocati.</hi> Insulis apud Petrum de Rache MDCXII. in
      8.</p>
     <p><hi rend="italic">Annales Gallo-Flandriae ab annis plusquam</hi> MCCC. Duaci typis Marci
      Wion MDCXXIV. in fol.</p>
     <p><hi rend="italic">Gallo-Flandriam, seu Gallo-Flandriae descriptionem, eiusque antiquitates
      sacras et profanas.</hi> Ibidem MDCXXV.</p>
     <p><term>IOANNES CACHETVS</term>, natione Lotharingus, patriâ Nouocastrensis in dioecesi
      Tullensi, in Societatem adscitus est anno MDCXIII. aetatis suae XVI. Humaniores disciplinas
      aliquamdiu professus in Coadiutorum spiritualium gradum adscriptus est. Scripsit Gallice</p>
     <p><hi rend="italic">Vitam S. Isidori</hi> Mussiponti in 12.</p>
     <p><hi rend="italic">Vitam S. Iosephi Canonici Regularis Ordinis Praemonstratensis.</hi>
      Mussiponti apud Gasparem Bernardum MDCXXXII. in 12.</p>
     <p>Gallice interpretatus est ex Hispanico</p>
     <p><hi rend="italic">Nicolai Arnaya Collationes spirituales.</hi> Parisiis apud Sebastianum
      Chappelet MDCXXX. in 4.</p>
     <p>Ex Italico autem</p>
     <p><hi rend="italic">Vitam Ioannis Berchmanni Societatis Iesu, a Virgilio Cepario
      scriptam.</hi> Parisiis apud Sebastianum Cramoisy MDCXXX. in 8.</p>
     <p><hi rend="italic">Vitae B. Francisci Borgiae Societatis Iesu compendium.</hi> Mussiponti in
      12.</p>
     <p>Habet prae manibus Opus non modicum</p>
     <p>
      <hi rend="italic">De Horrore peccati mortalis.</hi>
     </p>
     <p><term>IOANNES CAILLET</term>, natione Belga, patriâ Duacensis, ingressus in Societatem anno
      MDCV. vir fuit magnae sui despicientiae, eximiae in Superiores obseruantiae, rari in perfectâ
      Regularum etiam minimarum obseruatione exempli. Obiit Duaci IV. Septembris, MDCXXVIII. natus
      annos L. Scripsit</p>
     <p>
      <hi rend="italic">Sex tomos quibus illustria Sanctorum virorum exempla et facta lectissima per
       singulos anni dies digeruntur.</hi>
     </p>
     <p><term>IOANNES CAMEROTA</term>, natione Italus, patriâ Neapolitanus, vir omni litterarum
      genere egregie instructus, quique diu Philosophicas ac Theologicas cathedras moderatus,
      studiorum Praefecturam gessit, et annos complures Praepositi Generalis Theologum, ac Censorem
      librorum imprimendorum egit. Nostris etiam gubernandis operam dedit, tum alibi, tum in Domo
      Professâ Romanâ, cuius Vice-Praepositus exstitit.</p>
     <p>Edidit suppresso suo nomine</p>
     <p><hi rend="italic">Catalogum quorundam de Societate Iesu, qui pro fide vel pietate sunt
      interfecti, ab anno</hi> MDXLIX. <hi rend="italic">ad annum</hi> MDCIII. Neapoli apud
      Tarquinium Longum et Cracouiae apud Nicolaum Lob, vtrobique MDCVI.</p>
     <p>Item Italice</p>
     <p><hi rend="italic">Odas Spirituales, cum adiunctis modis musicis,</hi> pro doctrinae
      Christianae studio promouendo.</p>
     <p><term>IOANNES CANAEVS</term>, natione Gallus, patriâ Parisiensis, Societatem anno MDCXI.
      aetatis suae XVII. iniuit, vir multâ comitate, ac morum suauitate. Molinensi Collegio Rector
      praefuit. Scripsit Gallice</p>
     <p><hi rend="italic">Elogium Ludouici XIII. Regis Christianissimi, de captâ Rupella.</hi>
      Parisiis apud Sebastianum Cramoisy.</p>
     <p>Reddidit praeterea Gallice collectas a se in vnum, atque edidit</p>
     <p><hi rend="italic">Sanctorum Patrum multas Epistolas, De vanitate mundi.</hi> Typis iisdem
      MDCXXVIII. in 8.</p>
     <p><term>IOANNES CANISIVS</term>, natione Belga, patriâ Neomagensis, magni Petri Canisij non
      degener pronepos, qui cum Moralis Theologiae magister esset, ad ciues concionator, auditorque
      Confessionum pene assiduus, residui tamen temporis aliquid nancisci solebat, vt ad agrestes
      excurreret. Biennium versatus in Castris Regiis frequenter conseruit manus cum Haeretico, et
      vbicunque fors tulit, vt in hoc hominum incideret genus, acri eos animo semper exagitauit; quâ
      ex acie vt copiis instructior semper redibat, ita paratior industriis ad hostes impugnandos.
      Obiit Winoci-bergis anno salutis MDCXIII. aetatis suae LXII. ab ingressu in Societatem XVI.
      Scripsit</p>
     <p><hi rend="italic">Volumen contra Haereticos,</hi> quod nondum vidi.</p>
     <p><term>IOANNES CAROLVS DE LA FAILLE</term>, natione Belga, patriâ Antuerpiensis, natus anno
      MDXC VII. Societatem ingressus est cum annum ageret XVI. in eâ cum ceteras disciplinas, tum
      vero egregie Mathematicas triennio sub Gregorio a S. Vincentio hausit; quas in Collegio Dolano
      apud Sequanos primum sexennio, dein Louanij biennio, demum in Academiâ Regiâ Madritiensi ab
      ipso eius exordio profitetur. Illum Erycius Puteanus in Vindiciis Circuli Vrbaniani, <hi
      rend="italic">Clarissimum</hi> vocat <hi rend="italic">Professorem Regium, qui non doctrinam
      modo omnem, sed probitatem diuinâ mente complexus sit.</hi> Edidit</p>
     <pb id="s233" n="233"/>
     <p><hi rend="italic">Theoremata de Centro grauitatis partium Circuli et Ellipsis.</hi>
      Antuerpiae ex Officina Ioannis Meursij MDCXXXII.</p>
     <p><hi rend="italic">Theses Mechanicas.</hi> Dolae circa annum MDCXXV.</p>
     <p><term>IOANNES CHEVALIER</term>, natione Gallus, patriâ Perticensis, anno MDCXXVII. aetatis
      XVII. in Societatem ingressus, edidit</p>
     <p><hi rend="italic">Prolusionem Poeticam,</hi> siue, <hi rend="italic">Libros singulares
      Carminum Heroicorum, Lyricorum, Variorum, Epigrammatum.</hi> Flexiae apud Georgium Griueau
      MDC. XXXVIII. in 8.</p>
     <p><term>IOANNES CLOMETOWSKI</term>, natione Polonus, ad Societatem se applicuit anno MDCX
      VIII. Lublinensis Collegij Rector fuit. Vertit Polonice</p>
     <p>
      <hi rend="italic">Hieremiae Drexelij Considerationes de Aeternitate.</hi>
     </p>
     <p>
      <hi rend="italic">Eiusdem Zodiacum Christianum.</hi>
     </p>
     <p><hi rend="italic">Francisci Stanislai Phoenicij, Mariae Mancipium,</hi> quod opusculum in
      meliorem simul methodum redegit, et accessione aliquâ locupletauit. Lublini MDCXXXII. in
      16.</p>
     <p><term>IOANNES CONARIVS</term>, natione Polonus, patria Pysdicensis, quod Poloniae Maioris
      oppidum est, ad Societatem sese applicuit anno Christi MDLXV. Posnaniensis Collegij Rectorem
      XX. Gymnasij Praefectum plurimos annos egit; Concionatorem fere perpetuum; quibus
      administrandis muneribus vniuersi Cleri, Nobilitatis, ceterorumque ordinum animos ita sibi
      deuinxerat, nihil vt apud eos esset toto Regno carius, nihil gratiosius, honoratiusue. Facile
      nequeat iniri numerus pacificationum, quarum arbiter felicissimus fuit, et quidem grauissimis
      in rebus, primarios viros inter, et conuentus, periculose dissidentes. Quidquid fere
      Dynastarum ad Catholicos ex haereticis rediit totâ regione, id eius industriae acceptum est
      ferendum; quam in recensionem veniunt et Oppida ipsa quaedam integra, quae cum suis Satrapis
      Ecclesiae restituit. Exremam porro vitae clausulam egit apud Posnaniensem Antistitem Andream
      Opalinskj, qui eum sibi a Confessionibus praefectum legerat, vbi cum die quodam Sacris
      religiosissime, vt solebat, operatus, curru veheretur, inter decurrendum Marianum Rosarium,
      pene sine sensu animam exhalauit anno Christi MDCXIV. aetatis suae LXXIV. quam in Societatem
      venerat L. Eius obitu indoluêre vniuersi Ordines acerbius, quam dici potest; sed Nobilitas
      omnium grauissime; cuius illae voces diu auditae sunt, luctuosum hunc annum duris
      calamitatibus sibi accidisse; sed eius viri occasu probis viris nihil contingere potuisse
      calamitosius. Magno doloris sensu parentatum illi ab Episcopo, et ab vniuersâ Ciuitate est.
      Prodierunt in lucem aliorum operâ ipso propemodum inscio, eius</p>
     <p><hi rend="italic">Conciones aliquot funebres,</hi> quarum non habui syllabum.</p>
     <p><term>IOANNES CONTRI</term>, natione Italus, patriâ Lucensis, hodie, in Concionatorum censu
      non postremus. Edidit Italice</p>
     <p><hi rend="italic">Concionem a se habitam Lucae in Palatio Reipublicae, De conseruatione
      Libertatis</hi> MDCXXXII.</p>
     <p><term>IOANNES DE CORDVBA MESSIA</term>, natione Peruanus, patria Limensis, vir egregie
      doctus, Philosophiam ac Theologiam professus; Censor Sanctae Inquisitionis. Gubernauit etiam
      Socios; et annos complures praefuit celeberrimae Sodalitati, cuius emolumento edidit</p>
     <p>
      <hi rend="italic">Volumen Regularum et Monitorum spiritualium.</hi>
     </p>
     <p><term>IOANNES COSTANVS</term>, natione Gallus, patriâ Tolosas, in Societate, quam adiit anno
      MDL XXXIII. aetatis XV. Humaniores primum disciplinas omnes, mox Philosophiam, subinde Moralem
      Theologiam, et Expositiuam docuit, et totos circiter XXX. annos concionatus est. Viuit
      etiamnum, dierum plenus ac meritorum. Scripsit Gallice</p>
     <p><hi rend="italic">Vitam S. Frontonis Apostoli Petrochoriorum.</hi> Parat</p>
     <p><hi rend="italic">Commentarium in Ieremiam Prophetam.</hi> Item</p>
     <p>
      <hi rend="italic">Commentarios in Prophetas Minores.</hi>
     </p>
     <p><term>IOANNES COVILLONIVS</term>, natione Belga, patriâ Insulensis, honestis ortus
      parentibus, vir si quis alius candidus, sincerus, pius, eruditus, qui anno MDXLIV. Francisci
      Stradae concionibus et alloquio Petri Fabri commotus, Louanij se Nostris adiunxit, iam tum
      pereruditus et Graeci sermonis interpres. Mox cum Fabro in Lusitaniam profectus in Collegio
      Conimbricensi, ac deinde etiam in Romano, itemque Lugduni in Galliâ, et Ingolstadij in
      Germaniâ, Philosophicas atque Theologicas disciplinas professus est; atque hîc quidem
      doctrinae vbertate et praestantiâ, et inductâ acriter disputandi consuetudine, maximas
      Academiae vtilitates peperit. Certe doctrina eius tanti aestimata hîc fuit, vt eum Albertus
      Bauariae Dux, postulante Zacharia Delphino Legato Apostolico, Oratorem simul atque Theologum
      miserit ad Synodum Tridentinam anno MDLXII. vbi cum aliis Patribus sententiam dixit. Inde
      reuersus Collegio Dilingano, quod Augustanus Cardinalis moliebatur, iussus est praeesse. Demum
      cum multa singularis innocentiae, et obedientiae passim documenta praebuisset, acutâ vi morbi
      celeriter quidem oppressus est, tamen obitus sui diem nec vni, nec semel praedixit. Obiit
      Romae anno MDLXXXI. Apponam Elogium quo Academia Ingolstadiensis Couillonium nostrum ornauit,
      nempe:</p>
     <p>Ioannes Couillonius Societatis Iesu, Sacrosanctae Theologiae Doctor, natus Insulis, nobili
      Flandriae ciuitate, et maximorum ingeniorum matre. Vnus ex primis Societatis Patribus fuit,
      qui Christo Ingolstadij seruierunt. Multa illi laus ex diligentiâ, ex doctrinâ, ex candore
      dicti et facti. Maior, quod qui aliis fuit maximus et primus, vltimus sibi semper videbatur,
      et minimus. Vir in summâ simplicitate summe prudens. <pb id="s234" n="234"/> Nihil in vitâ
      quaerebat magis, quam quietem solitudinis, pacem a turbis mundi. Emissus tamen a suis, et
      quasi Dei manu, in diuersas messes Galliae, Italiae, Lusitaniae, Flandriae, cum fructu magno
      plurimorum. Nec minori cum dignitate ac laude in Tridentino Concilio fuit Serenissimi Ducis
      Bauariae Legatus. Tandem senex moritur Romae, cum e Poenitentiariis, qui ad Diui Petri obeunt
      Summi Pontificis vicariam operam, vnus censeretur. Tam scite conscientias hominum tractare
      nouerat, vt maximus peccator dixerit malle se lancinari a Cauillonio, quam sanari ab alio.
      Edidit</p>
     <p><hi rend="italic">Assertiones, seu, Conclusiones deductas ex Epistola priore D. Pauli ad
      Corinthios.</hi> Romae typis Antonij Bladij MDLIV. vbi eam interpretatus est.</p>
     <p><hi rend="italic">Quaestiones item in Psalmos</hi> reliquit, quos Ingolstadij explicuit.</p>
     <p><term>IOANNES CROMBECIVS</term>, natione Belga, patriâ Duacenas, natus anno MDLXIII. in
      Societatem ingressus MDLXXXII. quatuor in eâ vota professus MDXCIX. Omnia pene Societatis
      munia cum laude obiuit. Humaniora docuit quadriennio; Scholarum Praefectum, itemque spiritus,
      atque Ecclesiasten egit annis compluribus. Collegio Leodiensi Rector praefuit annis VII. bis
      Audomarensi annis XI. In corpore afflictando fuit immodicus. B. Virginis et Sacrae
      Eucharistiae cultui valde deditus. Castimoniae singularis, quam sibi a caelo seruatam fuisse
      gratâ mente praedicabat; nimirum cum omnes ad vnum quibus puer cohabitarat, socij a veteratore
      quodam blanditiis illecti eam prodegissent, ipse muneribus illecebrisque contemptis intactus
      euaserat. Obiit Audomari die II. Octobris, anno salutis MDCXXVI. Edidit</p>
     <p><hi rend="italic">De Studio Perfectionis</hi> lib. II. Antuerpiae typis Ioachimi Trognaesij
      MDCXIII. in 4. et Moguntiae MDCXIV. in 8. <hi rend="italic">Eosdem ipse quoque Gallice
      interpretatus est.</hi></p>
     <p><hi rend="italic">Ascensum Moysis in Montem,</hi> hoc est, <hi rend="italic">Tractatum de
      Oratione.</hi> Audomari typis Gheubels MDCX VIII. in 8.</p>
     <p><term>IOANNES CRVSIVS</term>, natione Germanus, patriâ Bremensis, natus Societati anno
      MDCXX. aetatis suae XXI. Sacram Linguam interpretatus, Scripsit</p>
     <p><hi rend="italic">Deliquium Astri inextincti,</hi> aduersus librum sic inscriptum Fr. Romani
      Haij. Coloniae typis Kinckij MDCXXXIX. in 4.</p>
     <p><term>IOANNES CVELLAR</term>, natione Hispanus, reliquit ad praelum, cum Salmanticae
      defunctus est die XXII. Septembris, anno MDCXXXV.</p>
     <p><hi rend="italic">Commentarium in</hi> IV. <hi rend="italic">prima capita Euangelij secundum
      Ioannem.</hi></p>
     <p><term>IOANNES DARDE</term>, natione Gallus, patriâ Bituricensis, Societatem anno MDCXVIII.
      aetatis XXV. ingressus, reddidit Gallice</p>
     <p><hi rend="italic">Historiam Regni Iaponiae annorum</hi> MDCXXI. et MDCXXII. Parisiis apud
      Sebastianum Cramoisy MDCXXVII.</p>
     <p><hi rend="italic">Historiam Aethiopicam, Malabaricam,</hi> etc. Ibid. MDCXXVIII.</p>
     <p><hi rend="italic">Compendium P. Ludouici de Ponte,</hi> additis dumtaxat initialibus sui
      nominis elementis P. I. D.</p>
     <p><term>IOANNES DAVID</term>, natione Belga, patriâ Cortracensis. Is magni nominis et sanctae
      vitae Curionem egerat Cortraci; iamque ab Haereticis tertio in exilium actus fuerat, quando ad
      Societatem accessit. Ipse domi suae ne matris quidem contubernio admisso, multâ morum
      seueritate temporibus illis calamitosissimis omnia dirigebat. Vilissimo et durissimo strato
      vtebatur, penes quod iacebat loculus sepulchralis, mortis monitor, idemque lectus, si quando
      paleae illae quotidianae videbantur molliores. Accessit ergo ad Tirocinium omni virtute
      instructissimus; in eoque versabatur etiam tum cum Cortracenses eius operâ destituti,
      Societatem ad se aduocarunt. Ergo missus illuc Dauid cum Sociis aliquot, octonos ibi annos
      familiam duxit; inde Bruxellis, Gandaui, atque iterum Cortraci cum laude Nostris praefuit.
      Gandaui concionibus suis effecit, vt Imagines Sanctorum passim per vrbem ab Iconomachis
      deturbatae, publico, priuatoque aere reponerentur. Cum demum fractus laboribus ad quietem
      aliquam captandam concessisset Antuerpiam, ibique luculenta virtutum omnium exempla
      praebuisset, sancte defunctus est die IX. Augusti, anno salutis MDC. XIII. aetatis suae LXVII.
      Societatis initae XXXII. Edidit</p>
     <p><hi rend="italic">Veridicum Christianum.</hi> Antuerpiae ex Officinâ Plantinianâ MDCI. et
      auctius MDCVI. in 4. quem et Belgice reddidit.</p>
     <p><hi rend="italic">Occasionis Typum,</hi> sic inscriptum, <hi rend="italic">Occasio arrepta,
      neglecta: huius incommoda, illius commoda.</hi> Ibidem MDCIII. et MDCV. auctum <hi
      rend="italic">Dramate Heroico paris argumenti</hi> cui titulus, <hi rend="italic">Occasio</hi>
      in 4.</p>
     <p><hi rend="italic">Paradisum Sponsi et Sponsae,</hi> lib. II. in quorum altero est <hi
      rend="italic">Messis Myrrhae et Aromatum, ex mysteriis Passionis Christi colligenda;</hi> in
      altero</p>
     <p><hi rend="italic">Pancarpium Marianum, vt in B. Virginis odorem curramus.</hi> Antuerpiae ex
      Officinâ Plantinianâ apud Ioannem Moretum MDCVII. et MDCX VIII. in 8.</p>
     <p><hi rend="italic">Specula</hi> XII. <hi rend="italic">Deum aliquando videre desideranti
      concinnata.</hi> Antuerpiae MDCX. in 8. Typis Plantinianis Ioannis Moreti.</p>
     <p>Et haec quidem omnia cum iconibus prodiêre in Officinâ Plantinianâ Latine; quâ linguâ
      scripsit item librum hoc titulo</p>
     <p><hi rend="italic">Amputandum, Putabam, quae radix, stirps et germen est errorum.</hi>
      Antuerpiae apud Trognaesium MDCXII.</p>
     <p>Belgice vero scripsit plura opuscula, opportune ad refutationem Haereticorum, acris et
      faceti ingenij salibus, et iocosis sarcasmis vsus; nimirum</p>
     <p><hi rend="italic">Extinctorium fumosae facis Hollandicae.</hi> MDCII.</p>
     <pb id="s235" n="235"/>
     <p><hi rend="italic">Aluearium,</hi> aduersus Philippum Aldegundum Caluinianum qui
      pestilentissimum librum scripserat hoc titulo, Aluearium Romanae Ecclesiae.</p>
     <p><hi rend="italic">Haereticum Araneum, ex cuius naturâ et indole vniuersa haereseos oeconomia
      et technae demonstrantur.</hi> Eum Latine vertit Theodorus Petreius Carthusianus. Coloniae
      apud Ioannem Kinckium MDCIX. in 12.</p>
     <p><hi rend="italic">Labyrinthum Haereticorum.</hi> Antuerpiae apud Ioachimum Trognaesium MDCV.
      in 8.</p>
     <p><hi rend="italic">Sordidas Haerettcorum sponsas duas,</hi> seu, <hi rend="italic">Historiam
      Ecclesiae Haereticae.</hi> Vranopoli MDCVIII.</p>
     <p><hi rend="italic">Haereticorum carnalem ollam.</hi> Antuerpiae apud Ioachimum Trognaesium
      MDCX.</p>
     <p><hi rend="italic">Saluos conductus.</hi> Ibidem MDCX.</p>
     <p><hi rend="italic">Respiraculum pro bulliente musto Nouatorum.</hi> Ipris apud Belletum
      MDCX.</p>
     <p><hi rend="italic">Excubias vigiles ad cauendum ab ariolis, incantatoribus, et
      maleficis.</hi> Syluaeducis apud Schefferum MDCXIX.</p>
     <p>Hos etiam ad pietatem et mores formandos libellos Belgice vno anno MDCVII. edidit, nempe</p>
     <p>
      <hi rend="italic">Horologium Passionis.</hi>
     </p>
     <p>
      <hi rend="italic">Praesidium aduersus lapsum tentaetionum.</hi>
     </p>
     <p>
      <hi rend="italic">Igniarium.</hi>
     </p>
     <p>
      <hi rend="italic">Exhortationem in professione.</hi>
     </p>
     <p>
      <hi rend="italic">Iubilum amantis animae.</hi>
     </p>
     <p>
      <hi rend="italic">Fugam Spiritualem.</hi>
     </p>
     <p>
      <hi rend="italic">Spirituale Alphabetum.</hi>
     </p>
     <p><hi rend="italic">Sortem,</hi> vel, <hi rend="italic">Sortilegium sacrae sapientiae,</hi>
      sub nomine Angrammatico Donaes Indinau.</p>
     <p><hi rend="italic">Viridarium rituum ac Caeremoniarum Ecclesiae;</hi> cui adiecit <hi
      rend="italic">Oeconomum Christianum,</hi> cum <hi rend="italic">Spongiâ vitiorum.</hi>
      Antuerpiae apud Ioachimum Trognaesium MDCVIII. in 8.</p>
     <p><hi rend="italic">Catholicum Sanctorum cultum.</hi> Antuerpiae apud Hieronymum Verdussen
      MDCXII.</p>
     <p><hi rend="italic">Lapidem Lydium,</hi> seu, <hi rend="italic">Hortulum deliciarum animae ad
      perfectionem contendentis;</hi> quem Latine reddidit Theodorus Petreius Carthusianus. Coloniae
      apud Ioannem Kinckium MDCX. in 12. Denique</p>
     <p><hi rend="italic">Petri Simonis Tiletani, Episcopi Iprensis</hi> Opera recensuit, et edidit
      Antuerpiae typis Plantinianis apud Ioannem Moretum MDCIX.</p>
     <p><term>IOANNES DAVXIRON</term>, natione Gallus, genere Sequanus, Palmensis, Societatem
      complexus est anno MDCVIII. aetatis XVII. in eâ Rhetoricam, Philosophiam, ac Theologiam
      docuit; vir omnibus disciplinis excultus, edidit tum Latine, tum Gallice</p>
     <p>
      <hi rend="italic">Moralem Philosophiam sub Historiâ Lyderici.</hi>
     </p>
     <p><term>IOANNES DECKERIVS</term>, natione Belga, patriâ Haesbrouckanus, magni vir ingenij et
      studij indefessi; rarae probitatis et innocentiae. Dedit Philosophiae operam sub P. Leonardo
      Lessio; et concepto ibi Societatis desiderio, vna cum Roberto Sotuello, inclyto postea Christi
      Teste, eiusdem tunc propositi Socio, ac condiscipulo, Romam, Societatem petiturus, contendit,
      vbi a Claudio Aquauiua recens in Praepositum Generalem electo admissus, Neapoli ad Tirocinium
      ac porro ad Theologiae studium missus est. Romam confectis studiis reuersus, sacris ibi
      Ordinibus initiatus est. Mox repetito Belgio Duaci Philosophiam accuratiore illâ tractationis
      ratione primus tradidit. Docuit ibidem cum laude Scholasticam Theologiam, itidemque Louanij;
      vnde profectus Graecium, florenrentissimae illius Academiae Cancellarius fuit. Mox Olomucensis
      Collegij regimini adhibitus, postqueuam eo officio defunctus est, Graecium remigrauit, atque
      ibi vitae cursum absoluit die x. Ianuarij, anno salutis MDCXIX. aetatis suae LIX. Religionis
      XLI. a susceptâ quatuor votorum professione XXVII. Vir fuit non magis ingenio, eruditione,
      monumentis magnus, quam suauitate morum, demissione animi, sui despicientiâ singularis. In
      actione anmi circumspectus, fixos semper humi oculos, manus ad modestiam compositas, virginali
      prorsus verecundiâ habebat: sic illam nempe gloriam ad extremum vsque spiritum illibatam
      seruauit. Superioribus suis vel imitandâ Tironibus simplicitate paruit. In Venerabilem
      Eucharistiam tanto ardore ferebatur, vt semper ad aram summam sacrificaret, aeger autem
      quotidie communicaret. De rebus a se gestis, omnino magnis, nunquam loquebatur; pronas in se
      laudantium voluntates omni conatu refugiebat. Orantis sensus is fuit, vt crebro plena Deo mens
      efferretur, et spiritus vbertatem suspiriis, vocibusque lacrymabundo similibus testaretur.
      Enimuero iam inde ab initio tam faciles habuit lacrymas, tamque in promptu, vt Neapoli
      cubiculum illi peculiare dare oportuerit, vt habenas illis sine arbitro permitteret. In
      familiari sermone nihil nisi pium, vel ab sacrâ antiquitate petitum tractabat, gratâ quâdam et
      modestâ festiuitate, ita vt nemini vnquam grauis esset. Nihil in victu admisit eximium, ne in
      affectâ quidem et morbis obnoxiâ aetate; ac ne vinum quidem poscebat, si quando per ministri
      incuriam defuisset, sed frigidâ tum leuabat sitim. Domi nihil agebat aliud quam orare, aut
      libros, quos moliebatur, elimare. Erat enim Sacrarum Litterarum, et Theologiae, omnigenae
      eruditionis atque eloquentiae nomine clarissimus. In extremo morbo dixisses eum dolorum suorum
      spectatorem esse, non latorem; ita nihil ad illorum magnitudinem mouebatur. Mortis incredibili
      desiderio tenebatur; cuius etiam non vanis argumentis creditur habuisse praesagium. Nam die
      Praesentationis B. Virginis sacro, cum sacrificium peregisset, ad mmistrum conuersus, Iam ego
      te, inquit, mi frater, manumitto; nec enim posthac ad Sacrum mihi es ministraturus. Dictum
      factum, nam ob grauem pedis tumorem, ad vltimum vitae in cubiculo coactus est delitescere.
      Mature Sacramentis <pb id="s236" n="236"/> procuratus, inter illa verba, <hi rend="italic"
      >Veni, Domine Iesu, veni;</hi> addens, <hi rend="italic">Venio,</hi> placidissime expirauit.
      Paulo ante accitos ad se duos adolescentes Belgas, Gerlacum et Gobelinum, hortatus est, vt
      isthic sua studia prosequerentur, nec patriam, quod meditabantur, repeterent; et
      tergiuersantibus illis, praenunciauit alteri fore vt in patrio sepulchro minime conderetur;
      alteri post multas in Belgio calamitates, sponte suâ venturum in Germaniâ extorrem: vtrumque
      labentibus annis euênit, illo in Hispaniâ defuncto, hoc vero malis exagitato in Germaniam
      regresso. Scripsit Deckerius</p>
     <p>
      <hi rend="italic">Exercitium Christianae pietatis.</hi>
     </p>
     <p><hi rend="italic">Orationem panegyricam in Exequiis Serenissimae Mariae Annae Archiducis
      Austriae, vxoris Serenissimi Ferdinandi, eius qui postea Imperium II. huius nominis obtinuit,
      Graecij dictam.</hi> Anno salutis MDCXVI. Graecij in 4.</p>
     <p><hi rend="italic">Velificationem,</hi> seu, <hi rend="italic">Theoremata de Anno ortus ac
      mortis Domini; deque vniuersâ Iesu Christi in carne oeconomiâ:</hi> a Laurentio Suslyga sub
      Ioannis Deckerij praesidio in disputationem adducta, Graecij apud Georgium Widmanstadium MDCV.
      Accessit</p>
     <p><hi rend="italic">Tabula Chronographica a captâ per Pompeium Ieresolymâ, vsque ad deletam a
      Tito vrbem ac Templum, cum Notis ad Opticam Thesium.</hi> Ibidem.</p>
     <p>Hoc Opusculum ab Antonio Posseuino, in Apparatu Sacro, Verbo, Palaestinum Concilium, et
      Verbo, Temporis rationem, et Verbo Laurentius Suslyga, aliisque passim Scriptoribus
      celebratum, cum venisset in manus Eminentissimi Annalium Scriptoris Cardinalis Baronij,
      suaeque sententiae non omni ex parte consentiens deprehendisset, tom. 12. Annal. in Appendice,
      vel in recentioribus editionibus tom. I. in Apparatu n. 129. acrioribus Auctorem verbis
      perstrinxit, quam fortasse facturus fuerat, si eius doctrinae, eruditionisque magnitudinem, et
      sincerissimum ingenij candorem perspectum habuisset: nimirum qui et in vestibulo primo sui
      libri, verbis S. Augustini postulat, sicubi deprehendatur errare, reuocari ab errore; et
      paratus sit etiam, vt ad calcem Prologi Galeati profitetur, gratiam monenti habere, et cantatâ
      palinodiâ herbam veritati porrigere, si quis indicauerit veriora. Ceterum is fuit Deckerius,
      qui opus longe eruditissimum, et XL. annorum studio comparatum, multorumque votis ad lucem
      petitum, aequissimo semper animo tulerit ab aliis impediri; frequenterque dixisse fertur, se
      ad primum suorum Superiorum nutum, citra perturbationem, tot annorum lucubrationes paratum
      esse flammis abolere. Seruatur illud opus Graecij et Louanij, dum illud quispiam obstetricante
      manu educat in doctorum hominum conspectum: quorum vt leniam, vel potius accendam desideria,
      ecce operis totius descriptionem:</p>
     <p><hi rend="italic">Theologicarum Dissertationum mixtim et Chronologicarum in Christi</hi>
      <gap desc="Greek word(s)"/>, <hi rend="italic">Natalem,</hi> seu, <hi rend="italic">de
      primario ac palmari Diuinae ac humanae Chronographiae vinculo, qui est annus ortus ac mortis
      Domini, atque vniuersa Iesu Christi Oeconomia.</hi> Tom. III.</p>
     <p><hi rend="italic">Panoplia totius Operis,</hi> in VII. distributa Sectiones: quae est velut
      eius vestigium: eius</p>
     <p>Pars II. <hi rend="italic">Tabulam exhibet Chronographicam, in quâ Aerae comprimis
      illustres, et Epochae continentur, a captâ per Pompeium Ierosolymâ, vsque ad incensam et
      deletam a Tito Caesare Vrbem ac Templum, sepultamque</hi> Legem, <hi rend="italic">ac
      triumphatam Synagogam: ac demum ad annum vsque Aerae Christi</hi> CCCCLXXVI. <hi rend="italic"
      >que in Augustulo Romanum periit Imperium.</hi></p>
     <p>Pars III. <hi rend="italic">Periochen exhibens, et dearticulationem totius Hodoeporici Iesu
      Christi Mediatoris nostri Dei, per Annos, Menses, et Dies.</hi> Iam vero</p>
     <p>TOMI I.</p>
     <p>Lib. I. <hi rend="italic">Hypotheses continet, et canones Isagogicos Chronologiae.</hi></p>
     <p>Lib. II. <hi rend="italic">Aeras exhibet seculares, et capitales.</hi></p>
     <p>Lib. III. <hi rend="italic">De Methodo Cyclorum disserit, et de Computo Ecclesiastico, deque
      multiplici Aerâ Christi.</hi></p>
     <p>Lib. IV. <hi rend="italic">Continet Augustaea.</hi></p>
     <p>Lib. V. <hi rend="italic">Complectitur Herodiana.</hi></p>
     <p>TOMI II.</p>
     <p>Lib. I. <hi rend="italic">De Anno Mortis disputat, et Resurrectionis Iesu Christi, deque
      mense, et die.</hi></p>
     <p>Lib. II. <hi rend="italic">De eodem partim argumento; partim de Die, Mense, et Feriâ
      edisserit Natalis Domini.</hi></p>
     <p>Lib. III. <hi rend="italic">Infantiam comprehendit Saluatoris.</hi></p>
     <p>Lib. IV. <hi rend="italic">Vaticinium explanat Isaiae</hi> cap. VI. et VIII. <hi
      rend="italic">de duobus Regibus Damasci et Samariae vitâ spoliatis, et Regno, antequam
      Emmanuel fandi compos euaderet.</hi></p>
     <p>Lib. V. <hi rend="italic">De Anno Baptismi disceptat; deque quadriennali Christi cathedrâ,
      et Praedicatione, aliisque huc attinentibus.</hi></p>
     <p>Lib. VI. <hi rend="italic">Annum contemplatur, et Mensem ac Diem Dominicae
      Passionis.</hi></p>
     <p>TOMI III.</p>
     <p>Lib. I. <hi rend="italic">Tractat de Caesaribus a Iulio Caesare, Pompeio et Augusto, vsque
      ad Augustulum.</hi></p>
     <p>Lib. II. <hi rend="italic">Notas continet in Tabulas Consulum et Fastorum.</hi></p>
     <p>Lib. III. <hi rend="italic">Praesides exequitur Syriae et Iudaeae.</hi></p>
     <p>Lib. IV. <hi rend="italic">Stirpem Antipatri recenset, et Herodiadas.</hi></p>
     <p>Lib. V. <hi rend="italic">Catalogum complectitur omnium Summorum Pontificum, seu Sacerdotum
      Veteris Legis.</hi></p>
     <p>Lib. VI. <hi rend="italic">De Pontificibus disputat Ecclesiae Christi a S. Petro vsque ad
      Simplicium, sub quo Romanum cecidit Imperium.</hi></p>
     <p>Lib. VII. <hi rend="italic">Calendarium exponit Hebraeorum; et Disputationes de Mense
      conditi Mundi; et Feriis Aequinoctiis, et Solstitiis.</hi></p>
     <p>Lib. VIII. <hi rend="italic">Annotationes continet in Menses Hebraeorum, Graecorum et
      Aegyptiorum. Disputationes de festo Paschae, et Pentecostes, aliisque festis partim
      Christianorum, partim Iudaeorum.</hi></p>
     <p>Lib. IX. <hi rend="italic">Analogias et Antitheses habet Christi et Moysis; Primi et Secundi
      Adami, Ionae et nostri</hi> <pb id="s237" n="237"/> <hi rend="italic">Redemptoris: et
      Animaduersiones in Hodoeporicon seu Vitam Christi.</hi></p>
     <p>Lib. X. <hi rend="italic">De Iosepho Flauio, Caesariensi Eusebio, Hegesippo, Deque
      Chronologia Berosi, Metastenis, Manethonis, et Philonis diiudicat.</hi></p>
     <p>Lib. XI. <hi rend="italic">Anacephaleosim continet rerum gestarum a Consulatu Ciceronis,
      vsque ad extinctum Herodem insanticidam, anno</hi> XLIII. <hi rend="italic">Iuliano.</hi></p>
     <p>Lib. XII. <hi rend="italic">reliqua prosequitur exinde ab Archelai Tetrarchiâ, vsque ad
      deletam Ierosolymam anno</hi> CXV. <hi rend="italic">Iuliano, Aerae Christianorum</hi> LXX.
      <hi rend="italic">a Passione Domini</hi> XL. <hi rend="italic">Vespasiano Augusto, et Tito
      Vespasiano Coss.</hi></p>
     <p>Praeter haec supersunt plurimae aliae Deckerij lucubrationes tum Theologicae luce
      dignissimae, quas inter sunt fere quae difficillimas attingunt ex Sacrâ Scripturâ quaestiones.
      Item</p>
     <p><hi rend="italic">Vindiciae Pontificatus Zachariae, eiusque in Sancta Sanctorum
      ingressus</hi> XXIV. <hi rend="italic">Septembris, festo expiationis,</hi> et <hi
      rend="italic">Vindiciae ortus et obitus Christi Saluatoris.</hi></p>
     <p>
      <hi rend="italic">Diadema Marianum, octo propositionibus, ceu stellis, contextum, quibus tota
       Deiparae Vita elucidatur.</hi>
     </p>
     <p>
      <hi rend="italic">Epilogismus Annorum a Conditu orbis vsque ad Christum; cum
       Notationibus.</hi>
     </p>
     <p>
      <hi rend="italic">Eiusdem Epilogismi fusior explicatio.</hi>
     </p>
     <p>
      <hi rend="italic">Tabula expansa Ephemeriarum; eiusque explicatio et vsus.</hi>
     </p>
     <p>
      <hi rend="italic">Orationes denique variae, et Problemata.</hi>
     </p>
     <p><term>IOANNES DERIENES</term>, natione Gallus, patriâ Diepensis; Societatem anno MDCXII.
      aetatis XXI. amplexus, in eâ Philosophiam professus est, Mathematicarum, quas etiam nunc
      Lutetiae docet, peritissimus. Scripsit</p>
     <p><hi rend="italic">Tabulas Canorienses,</hi> seu, <hi rend="italic">Doctrinam Luminarium
      practicam.</hi> Parisiis apud Sebastianum Cramoisy.</p>
     <p><term>IOANNES DESHAYES</term>, natione Gallus: obiit in Franciâ XXII. Nouembris, anno
      MDCXXXVI. Scripsit Gallice</p>
     <p><hi rend="italic">Sacra Cantica;</hi> et alia quaedam, quae non habeo explorata.</p>
     <p><term>IOANNES DICASTILLVS</term>, natione Hispanus, sed Neapoli natus anno MDLXXXV. in
      Societatem MDC. ingressus est; in quâ postquam Philosophiam ac Theologiam in Hispaniâ docuit,
      profectus est in Austriam, a Confessionibus Illustrissimae Comitissae Ciruelensis, quae
      Reginae Mariae, nunc Augustae, cubiculo Praefecta erat; ibi priuato otio elucubrauit quae mox
      in lucem dedit</p>
     <p><hi rend="italic">Moralium Quaestionum tomos aliquot.</hi> Paratum habet</p>
     <p>
      <hi rend="italic">Tomum de Matrimonio.</hi>
     </p>
     <p><term>IOANNES DOMINICVS CANDELA</term>, natione Siculus, patria ex oppido S. Philadelphi,
      ingressus est Societatem anno salutis MDLXIII. aetatis XXII. qui postquam per XX. annos
      Concionatoris partes egit, ac trium Collegiorum, et Professae Domus Panormitanae curam habuit,
      et Nouitiis formandis operam impendit. Proumciae Siciliae praefuit. Obiit demum Catanae cum
      eximiâ Probitatis laude die XXIV. Augusti, anno salutis MDCVI. Scripsit Italice</p>
     <p><hi rend="italic">De Virginitate,</hi> librum, in III. tractatus distinctum, videlicet</p>
     <p><hi rend="italic">De bono Virginitatis</hi> Discursus XIV. Panormi apud Io: Bapt. Maringum
      MDXCIX. in 4.</p>
     <p>
      <hi rend="italic">De Statu Virginitatis.</hi>
     </p>
     <p><hi rend="italic">De Moribus Virginum.</hi> Panormiapud Io: Bapt. Maringum MDXCIX.</p>
     <p><term>IOANNES DOMINICVS OTTONELLVS</term>, natione Italus, patriâ Mutinensis; edidit Italice
      sub nomine Anagrammatico Odomenigici Lelonati libellum, mole exiguum, sed argumento
      perutilem</p>
     <p><hi rend="italic">Memoriale ad spectatores theatralium obscenitatum.</hi> Florentiae apud
      Sermartellos. MDCXL. in 24.</p>
     <p><term>IOANNES DVRAEVS</term>, natione Scotus; scripsit opus doctum et elegans hoc titulo</p>
     <p><hi rend="italic">Confutatio responsionis Guilielmi VVhitakeri; ad rationes</hi> X. <hi
      rend="italic">quibus fretus Edmundus Campianus Societatis Iesu Theologus, certamen Ecclesiae
      Anglicanae Ministris obtulit in causa fidei.</hi> Parisiis ex Officinâ Thomae Brummennij
      MDLXXXI. et Ingolstadij ex Typographiâ Dauidis Sartorij MDLXXXV. in 8.</p>
     <p><term>IOANNES ERARDVS FVLLONIVS</term>, natione Belga, patriâ Leodiensis Societatem
      ingressus Anno MDCXXV. aetatis XVII. Ecclesiastae munus variis locis exercuit cum
      approbatione. Edidit</p>
     <p><hi rend="italic">Vitam S. Odae Viduae.</hi> Montibus Hannoniae MDCXLI. Gallice</p>
     <p><hi rend="italic">Tractatum S. Ioannis Chrysostomi, Quod nemo laeditur, nisi a se ipso,</hi>
      vertit Gallice.</p>
     <p><term>IOANNES ERHARDYS, vel, REINARDVS, ZIEGLERVS</term>, natione Germanus, patriâ Nemes,
      natus Oedikhouij in dioecesi Spirensi, anno salutis MDLXIX. Societatem ingressus est die XXIV.
      Martij, anno MDLXXXVIII. Aristotelem in Academiâ Moguntinâ publice docuit. Disciplinas
      Mathematicas, quibus fuit ornatissimus, annis aliquot ibidem tradidit, vt acutissimae Theoriae
      laude clarus, ita practicâ solertiâ peritissimus artificibus annumerandus. Postquam Diuum
      quoque Thomam Aquinatem, Theologiae Doctoratu insignitus, eâdem in Academiâ professus esset,
      Moguntinum Collegium, et Aschaffenburgense Rector administrauit. Archiepiscopis tribus,
      Electoribus Moguntinis, Ioanni Suicardo, Georgio Fridericio, atque Anselmo Casimiro, ab anno
      MDCXII. ad hunc vsque MDC. XXXVI. quo die XXIV. Iulij Moguntiae diem extremum obiit, a sacris
      Confessionibus fuit. Ob raram ingenij felicitatem, et insignem in rebus gerendis prudentiam,
      Imperio Romano notus, ipsi quoque Caesari Ferdinando II. et S. D. N. Vrbano VIII. Pontifici
      Maximo acceptus. Edidit suâ curâ</p>
     <p><hi rend="italic">Opera omnia Christophori Clauij,</hi> ab ipso Auctore recognita, v. tomis
      in folio comprehensa typis Moguntinis.</p>
     <p>Scripsit vero idiomate materno, tacito nomine</p>
     <pb id="s238" n="238"/>
     <p><hi rend="italic">Libellum,</hi> sub titulo, <hi rend="italic">Prouisional Vidimus,</hi>
      seu, <hi rend="italic">Rubricarum,</hi> contra concionem, quam Matthias Hoe Praedicans Aulicus
      Electoris Saxoniae, Lipsiae habuit in Conuentu Protestantium anno MDCXXXI. quo demonstrat
      errores et calumnias ab illo in Caesarem et Catholicos effusas.</p>
     <p><hi rend="italic">Tractatum,</hi> cui titulus, <hi rend="italic">Recepisse,</hi> contra
      eiusdem Praedicantis responsum, in quo eidem retorquet iniuriosas querelas; prodiit sub nomine
      Ioannis Oedikhouij Nemetis.</p>
     <p>
      <hi rend="italic">Conciones binas funebres, alteram in Illustrissimi Archiepiscopi Moguntini
       Ioannis Suicardi; alteram in Georgij Friderici, itidem Archiepiscopi Electorum exequiis
       habitas, linguâ patriâ.</hi>
     </p>
     <p><term>IOANNES ESTIOTYS</term>, natione Gallus, patriâ Diuionensis, anno MDCVII. aetatis
      XVII. Societatem ingressus, Summi Pontificis in Vaticano hodieque Poenitentiarius est;
      transtulit in linguam Latinam</p>
     <p>
      <hi rend="italic">Apologiam Ludouici Richeomi contra Seruinum.</hi>
     </p>
     <p><term>IOANNES EVSEBIVS NIER EMBER GIVS</term>, natione Hispanus, patriâ Madritensis,
      Germanis parentibus Patre Tirolensi, Matre Bauarâ natus anno MDXCV. Salmanticae Mundi spes pro
      Christo contemnens Societatem amplexus est anno MDCXIV. cum ibi Iuris-prudentiae operam daret.
      Primus Historiae Naturalis Professor in Regiâ Academiâ Madritensi designatus; et nunc in eâdem
      Sacram Scripturam interpretatur. Edidit</p>
     <p><hi rend="italic">De Arte Voluntatis,</hi> lib. IV. quibus in Editione Lugdunensi anni
      MDCXXXI. adiunxit</p>
     <p><hi rend="italic">Panegyricam narrationem de tribus Martyribus Societatis Iesu, qui anno
      Christiano</hi> MDCXXVIII. <hi rend="italic">in Paraquariae Prouinciâ Vruai passi
      sunt.</hi></p>
     <p><hi rend="italic">De Adoratione in spiritu et veritate,</hi> lib. IV. Antuerpiae
      MDCXXXI.</p>
     <p><hi rend="italic">Sigalionem,</hi> siue, <hi rend="italic">Sapientiae Mythicae,</hi> lib.
      VIII. Madriti in Typographia Regni MDCXXIX. in 8.</p>
     <p><hi rend="italic">Psalmos Salomonicos</hi> e Graeco Latine transtulit, et Notis
      illustrauit</p>
     <p><hi rend="italic">Historiam naturae maxime peregrinae,</hi> lib. XVI. Antuerpiae typis
      Plantinianis Balthasaris Moreti MDCXXXV. in fol.</p>
     <p><hi rend="italic">De origine Sacrae Scripturae,</hi> lib. V.</p>
     <p>Hispanicâ vero Linguâ edidit</p>
     <p><hi rend="italic">Opera et Dies,</hi> siue, Manuale Principum, vbi virtutum omnium naturas
      explicuit, <hi rend="italic">Theologice et Ethice.</hi></p>
     <p>
      <hi rend="italic">De Affectu et amore erga Mariam Virginem Matrem Iesu.</hi>
     </p>
     <p><hi rend="italic">Vitam Diuinam,</hi> seu, <hi rend="italic">Regium et compendiosum iter
      perfectionis.</hi> Madridij typis Regiis MDCXXXIII. et cum Auctario MDCXXXV. in 8.</p>
     <p>
      <hi rend="italic">De affectu et amore erga Iesum.</hi>
     </p>
     <p>
      <hi rend="italic">Alimentum Diuini Amoris.</hi>
     </p>
     <p>
      <hi rend="italic">De Cupiditate sanctâ et spirituali.</hi>
     </p>
     <p><hi rend="italic">De Deuotione erga animas Purgatorij:</hi> quae quinque postrema prodierunt
      simul quartâ editione Madridij typis Regni MDCXXX. in 16.</p>
     <p><hi rend="italic">Vitam S. Ignatij Loiolae Fundatoris Societatis Iesu</hi> Madridij in
      Typographia Regni MDCXXXI. in 8. Accessit</p>
     <p><hi rend="italic">Tractatus de Zelo et Sapientiâ S. Ignatij in constituendâ Societate Iesu,
      iuxta sententiam S. Thomae, et Ideam Platonis de praestantissimâ Republicâ.</hi> Et tertiâ
      editione</p>
     <p><hi rend="italic">Compendium Vitae S. Francisci Xauerij</hi> MDCXXX VI. in 8.</p>
     <p>
      <hi rend="italic">Vitam P. Petri Canisij Societatis Iesu.</hi>
     </p>
     <p><hi rend="italic">Curiosae Philosophiae, et Thesauri mirabilium Naturae,</hi> lib. VI.
      quibus accessit</p>
     <p><hi rend="italic">Prolusio ad Historiam Naturalem,</hi> quam Hispanice dixit Madridij initio
      suae Lectionis. Item</p>
     <p><hi rend="italic">De Antipatiâ et Sympathiâ;</hi> et</p>
     <p>
      <hi rend="italic">De Artificio Naturae.</hi>
     </p>
     <p>
      <hi rend="italic">Aestimationem ac pretium Gratiae Diuinae.</hi>
     </p>
     <p>
      <hi rend="italic">De Diuinâ Prouidentiâ.</hi>
     </p>
     <p>
      <hi rend="italic">Catechismum.</hi>
     </p>
     <p><hi rend="italic">Praxim Catechismi Romani et doctrinae Christianae:</hi> initialibus
      dumtaxat litteris sui nominis I.E. N. praefixis. Madridij per Didacum Diaz de la Carrera
      MDCXL. in 4.</p>
     <p>Habet sub praelo</p>
     <p><hi rend="italic">Doctrinae asceticae tomos</hi> II.</p>
     <p>
      <hi rend="italic">Tractatum de discrimine inter temporaneum et aeternum.</hi>
     </p>
     <p>
      <hi rend="italic">Stroma Sacrae Scripturae.</hi>
     </p>
     <p>Prodiit quoque eiusdem Auctoris, sed absque ipsius voluntate</p>
     <p><hi rend="italic">Deuotionarium.</hi> Scripsit praeterea</p>
     <p><hi rend="italic">De Antro Toletano,</hi> eruditum et amaenum tractatum, sed hactenus lucem
      non vidit, furto fublatus Auctori.</p>
     <p><hi rend="italic">De Vocatione Religiosa,</hi> habet approbationem.</p>
     <p>Alia quoque vulgauit alieno nomine; habetque plura alia praelo destinata, alia molitur.</p>
     <p><term>IOANNES FALCONERVS</term>, natione Anglus, patriâ Dorcestrensis, post aliquot
      studiorum annos in Collegio Anglorum Romae Societatem ingressus est anno MDCIV. hodieque
      vineam Christi in Anglicanâ Prouinciâ strenue colit. Scripsit linguâ patriâ</p>
     <p><hi rend="italic">Refutationem errorum Ioannis Thraski Puritano-Iudaei.</hi> Audomari
      MDCXVIII. Item</p>
     <p><hi rend="italic">Vitam B. Virginis.</hi> Ibidem MDCXXXII. in 12.</p>
     <p><hi rend="italic">Vitam S. Annae</hi> MS.</p>
     <p>Vertit vero Anglice</p>
     <p><hi rend="italic">Vitam S. VVenefredae.</hi> Ibidem MDCXXXIV. in 8.</p>
     <p><hi rend="italic">Vitam S. Catharinae Suecicae.</hi> Ibidem MDCXXXV. in 18.</p>
     <p><hi rend="italic">Fasciculum Myrrhae, de Passione Domini.</hi> Ibidem MDCXXXII. in 12.</p>
     <p><term>IOANNES FALCO</term>, natione Germanus, patriâ Magdeburgensis, in Societatem anno
      MDCIII. aetatis suae XX. ingressus, in eâ magno virtutum omnium exemplo vixit ad annum vsque
      MDC. XXVI. quo Moguntiae die 24. Septembris eximiâ sanctitatis opinione decessit. Arsit in eo,
      dum <pb id="s239" n="239"/> vixit, indefessus Diuini honoris tuendi proferendique zelus; vt
      non raro senas septenasue vnâ die conciones haberet, in templis omnibus, et sacellis vrbanis.
      Excurrebat in pagos, solo pane et caseo ad victum instructus, et feruentissimo spiritu
      exhortationes, catechismos, conciones, pro captu auditoris, habebat. Frequens ad Moniales,
      frequens domiad Nostros, etiam super mensâ, dicebat, nunquam fessus, nunquam satur, vbi aliqua
      se frugis faciendae spes ostenderet. Hauriebat hos spiritus ex oratione; continebat
      mortificatione; vtrique impensissime deditus. In illâ mirifice aestuabat, adeoque accendebatur
      in Dei amorem, vt diceret se mille corda optare, quibus illum amaret. Numquam ille Sacrum
      omittere quantacunque necessitate; confiteri quotidie, ne quid humanae labis amori suo
      intercederet. Hanc vero ita in omni actione continuam exercuit, vt nullam sui corporis, nullam
      existimationis aut famae duceret rationem. Voto spoponderat nunquam se suo sensui in cibo
      potuue obsecuturum; soli seruiturum necessitati. Carnem vexabat frequente cilicio, et
      flagellatione; quam semper concioni praemittebat. Macerabat se longâ inediâ, tenui duroque
      victu, solo, si potuisset, spiritu viuere contentus. Erat in omni vitâ comis, affabilis,
      patiens, mansuetus: ceterum nec humana iudicia morabatur, nec oblocutiones, nec in os sibi
      coram ingestas sugillationes, quo minus strenue suo muneri satisfaceret. Ipse interim nulli
      molestus esse, nullum laedere verbo vel facto, de nullo queri, aliorum incuriosissimus, sibi
      suisque rebus attentus, et in regularum suarum obseruationem studiosissime intentus. Principio
      cuiusque mensis Rectori se sistebat, et de genibus se illi promittebat pariturum, quidquid
      imperasset. Aiunt eum quotidie solitum calceos imponere capiti, ceu dignum se profiteretur,
      qui pedibus omnium subesset. Erat illi quidem ingenium acre, et in promptu consilium;
      religiosâ tamen simplicitate agebat cum omnibus. Nullum illi pauperum diuitumque discrimen,
      nullum serui aut liberi, ad Confessiones excipiendas erat: nulla personarum acceptio. Erat in
      Nosocomiis assiduus; eodemque circumuagantes cogebat pauperes, quos ad pietatem erudiebat; et
      sacros rhythmos decantantes supplicabunde circumducebat. Nimirum valebat gratiâ in pangendis
      Germanice sacris hymnis, quibus honorem Caelitum promoueret. Conscripsit vir sanctus linguâ
      vernaculâ suppresso suo nomine</p>
     <p>
      <hi rend="italic">Memoriale Diuini amoris.</hi>
     </p>
     <p><hi rend="italic">Manuductionem ad fidem Catholicam, in gratiam Ciuium Duderstadensium in
      Eichsfeldiâ.</hi> Asschaffenburgi in 8.</p>
     <p>
      <hi rend="italic">Cantiones de Iesu, Mariâ, aliisque Caelitibus perquam multas.</hi>
     </p>
     <p><hi rend="italic">Spiritualem annulum memorialem animae a Sponso Christo datum</hi>
      MDCXXV.</p>
     <p><hi rend="italic">Excitatorium Spirituale ad Dei amorem.</hi> Moguntiae typis Antonij
      Strokecker.</p>
     <p><hi rend="italic">Opuscula alia complura, quibus populum nitebatur ad sanctiorem vitam
      traducere.</hi> Sed ea hactenus non habeo distincte comperta.</p>
     <p><term>IOANNES FAYON</term>, natione Gallus, patriâ Sanfloranus, Societatem ingressus est
      anno salutis MDCXII. aetatis suae XXI. in eâ docuit artem Oratoriam octennio; professusque est
      quatuor vota solemnia. Scripsit</p>
     <p><hi rend="italic">Panegyricon de Rupellâ captâ,</hi> Prosâ.</p>
     <p>
      <hi rend="italic">Poemata de Ludouico XIII. Rege Christianissimo.</hi>
     </p>
     <p><term>IOANNES FERDINANDVS</term>, natione Hispanus, patriâ Toletanus. Hic iam inde primos
      emensus annos pueritiae, a patre, cui vnicus erat, a studiis Humanitatis ad mercaturam
      vocabatur: cum moerens amore studiorum Toleti, ante imaginem B. Virginis fusus in preces a
      caelesti Matre flagitabat, ne ret augendae causâ a litterarum studio auelleretur. Aliquamdiu
      perstiterat in precibus, cum leui somno occupatus, sibi visus est audire Diurnam Matrem, ex
      ipsâ imagine loquentem, sibique perennem, quem petebat, studiorum cursum pollicentem: insuper
      Societatis Iesu Alumnum futurum praedicere; a quâ tamen voluntate erat ille in praesens
      alienus. Experrectus magnâ conceptâ animo laetitiâ, Sanctissimae Matri perpetuam Virginitatem
      vouit; quam ad finem vsque et corpore et animo seruauit. Ita progressus in studiis, cum
      Graecas etiam Litteras Toleti professus esset, duodeuigesimo aetatis anno, qui fuit a Christo
      nato MDLV. Christo in Societate nomen dedit. Deinde tantâ auiditate ac studio Sacram
      Theologiam arripuit, hausit, perdidicit, vt cum doctrinae simul ac virtutum clarum specimen
      edidisset, tanquam vir omnibus numeris absolutus, Romam sit missus Sacrorum Voluminum
      interpres. Multis annis eo munere perfunctus, et strenue concionibus habendis occupatus,
      missus est in Belgium, ad operam in Castris Catholicis militibus praestandam. Ibi quinquennio
      versatus, eos pertulit labores, eaque pericula adiuit, quae illi vitae comitari solent.
      Accidit non semel vt ex imminenti certâque pernicie, non sine periculo, liberaretur; cum
      nimirum, ne milites in fossa saucij, atque animam agentes sine confessione peccatorum e vitâ
      discederent, in eas se angustias inferret, vt ab hostibus vndique tormentis, telisque
      missilibus peteretur. Campestri aliquando in loco exscenderat ex equo, cum haereticorum copiae
      superuenerunt. Is partim repentino pauore perculsus, partim imbecillitate virium impos erat
      omnino equi repetendi; neque erat in loco, qui illi opem ferret. Tum praesidis Angeli ope
      magnâ fiduciâ inuocatâ, repente quasi validi hominis brachiis sublatus, ne attactâ quidem ante
      stapiâ, se sentit in equi sui sellâ collocatum, cuius vsus celeritate, mature se periculo <pb
      id="s240" n="240"/> subduxit. Alio die cum iter solus faceret, incidit in equitem haereticum,
      qui statim intentâ hastâ equum celeriter in ipsum incitat. Vbi ad ipsum peruênit, impetum
      cohibuit, rogauitqueue, essetne Iesuita. Cum ille forti animo annuisset, mox eques ad
      mansuetudinem ferociâ conuersâ, blande hominem compellans, dari sibi manum osculandam petiit,
      ac sine vllâ iniuriâ discessit. E Belgio reuersus in Hispaniam, annos XV. vtilissimis
      concionibus consumpsit. Extremâ vero aetate cum tam esset imbecillus, vt inter aliorum manus
      ad suggestum duceretur, cum ad dicendum consedisset, ita validus et ardens apparebat, vt
      iuuentam in eo non desiderares. Obitus sui diem praesensit, at praesignauit: et biduo ante,
      quam vltimum incideret in morbum, insolitâ noctis horâ P. Rectorem adiit; rogauit vt suam
      vitae totius exciperet Confessionem; breui enim sibi esse de vitâ discedendum. Id quod ei
      vitae reliquum datum est, diuinorum beneficiorum memoriâ, diuinisque laudibus reuoluendis,
      hymnis Psalmisque recitandis traduxit. Corpore solutae sanctae eius animae multi se
      commendauêre; rosariaque tanquam perspectae sanctitatis viri, illius corpori contingendo
      admouêre. Fuit illius differenda sepultura, quo multorum piorum voto satisfieret. Primaria
      Ecclesia Palentina (nam Palentiae decessit ad diem IX. Martij, anno salutis MDXCV. aetatis
      suae LIX. quorum XL. vixit in Societate, quartum votum iam inde P. Euerhardo Praeposito
      Generali professus) publice ei parentauit, vno e Nostris ad concionem dicente; et admiratione
      dignas de eo narrationes explicante. Vir enim fuit odore sanctitatis imprimis clarus, nec
      doctrinâ illustrior (quam Theologia in Hispaniâ, Romae, in Inferiore Germaniâ publice
      explanata patefecit) quam religionis exemplis. Simplicitate, praeter alia, fuit admirabili; in
      quo tamen prudentiam non desiderares. Paupertatis egregius amator; vt non nisi vestibus iis
      quas alij despicerent, libenter vteretur. Interulae vero eius ita detritae erant ac lacerae,
      vt ne mendicis quidem vestiendis praeberentur. Eas viri primarij inuitis nostris extorserunt,
      frustatimque inter se diuiserunt. Sex totos annos humi decubuit, storeâ tantum, aut subereo
      cortice substrato, nullâ aliâ nisi suorum indumentorum, stragulâ veste vsus: ac per idem
      tempus singulis se noctibus verberabat: binasque ac ternas horas in diuinâ precatione
      continuabat. Erat enim orationi, lectioni, silentio omnino deditus, et a confabulationibus et
      communi hominum consuetudine alienus, nisi si quid ad ipsorum vtilitatem transigendum esset.
      Itaque assiduâ oratione ac familiaritate cum Deo viuebat, et sanctarum Scripturarum lectione,
      tanquam caelesti mannâ pascebatur, miram adeptus contemplationis facultatem: opinioque de eo
      est, multa ei visa diuintus obiecta esse. Repertus certe post mortem eius commentariolus
      cursus illius meditationum indicat ab anno eius saeculi octogesimo septimo ad nonagesimum. In
      eo est S. P. N. Ignatium bis ei se videndum praebuisse. Angelorum choros, quorum etiam
      adscripti cantus; tum B. Virginem cum sancto caelestium Virginum comitatu; Sanctum quoque
      Mauritium cum Sociis illi se ostendisse. Scripsit</p>
     <p><hi rend="italic">Diuinarum Scripturarum iuxta SS. Patrum sententias locupletissimum
      Thesaurum.</hi> Tomis III. distinctum in quo per singulas dictiones, ordine Alphabeti
      litterario, Parabolae, Metaphorae, Phrases, et difficiliora loca totius Sacrae Scripturae
      declarantur. Tomus I. exiit in lucem Methymnae a Campo per Iacobum a Canto MDXCIV. in fol.
      continens a littera A. vsque ad D. inclusiue. II. omnino absolutus praelum exspectat. III.
      inchoato, et ad fastigium pene perducto finem Ferdinando imponere morte intercepto non licuit.
      Vtinam manum Socij admoueant, forasque extrudant.</p>
     <p><term>IOANNES FERNANDEZ</term>, natione Hispanus, patriâ Cordubenlis, honestis parentibus
      natus, adolescens praediues, et ad pietatem propensus, cum audiendae suauissimae symphoniae
      nomine ad Congregationem, quae in Collegio nostro Oly sipponensi pietare florebat, esset
      abamico deductus, praeter opinionem, diuino illo sermone, qui faces animis admouebat; et
      salutari flagrorum crepitu, quibus in sua eorpora Sodales saeuiebant, permotus, de ordiendis
      vitae melioris initiis cogitationem suscepit. Multus deinceps esse cum Patribus, dum ad eos
      aggregatus anno MDXLVIII. hand leuia suae et humilitatis et caritatis inter eos, et vero etiam
      praeclarae sui victoriae documenta dedit. Incessus eius per vrbem erat eiusmodi, vt quamquam
      alios in admirationem raperet, alij tamen, qui eum non nossent, exprobrarent illi dementiam.
      Quibus ille et dictis respondebat, et factis, se non extra mentis potestatem exisse, sed tum
      maxime in officio mentis esse coepisse. Mox vero, quod ipse votis omnibus expetebat, ad diem
      XVI. Cal. Aprilis eiusdem anni in Orientem nauigaturus conscendit, cum Gaspare Barzeo,
      aliisque Sociis: quo in itinere paribus caritatis studiis cum operosissimo quoque certabat, et
      de suo etiam viatico in aegrotantium necessitates erogabat, Deo largiter omnia reponente. Inde
      porro Aprili altero ineunte, cum Francisco Xauerio perrexit in Iaponiam, laborum sitiens et
      aerumnarum. Eum Xauerius fidum in omnibus, et lateri suo semper haerentem, et virtutis atque
      animi magnitudine sibi pene parem inuênit. Cum eo Ioannes Cangoximam Sazzumani Regni vrbem
      appulsus Augusto mense anni MDXLIX. mirâ felicitate vernaculam gentis linguam addidicit, vt
      mox interpretis, et concionatoris etiam munere fungeretur. Ibi primos praedicationis fructus
      expertus est, opprobria, <pb id="s241" n="241"/> contumelias, iniurias, lapidationem. Firandum
      cum Xauerio profectus, ipsius voluntate Euangelium annunciauit, muitosque ad fidem conuertit.
      Amanguccij deinde coram Rege per horam sermonem habuit, de procreationis et redeptionis
      humanae mysterio, tantâ vi et suauitate dicendi, vt Regiam vniuersam raperet in admirationem:
      a plebe tamen, cum illis eadem explicaret, sibilis irrisionibusque exceptus est. Inde per
      hybernos menses cum Xauerio Meacum longo difficilique itinere profectus, eas exhausit aerumnas
      alacriter, quas vel in magno illo Orientis Apostolo cum admiratione praedicamus. Sed cum
      propter bellicos tumultus minus apta Euangelio ciuitas illa tunc esset, per eadem
      difficultatum vestigia Amanguccium rediêre. Hîc iterata opprobria et irrisiones; et cum
      aliquando ad confertam multitudinem Ioannes in publico diceret, vnus de plebe prouocatum a
      pectore phlegma illi in os obscaene contorsit, et cachino facinus vna cum Sociis celebrauit.
      At Ioannes educto modeste strophiolo vultum purgauit, et tanquam nihil id ad se pertmeret,
      sermonem immotus porro pertexuit. Ea res virum grauem qui forte aderat, explodendae magis quam
      hauriendae doctrinae causâ ita permouit, vt veritate dogmatis ex operis celsitudine aestimatâ,
      primus se ad Ioannis pedes abiecerit, et primitias spiritus per Baptismum Amanguccij
      acceperit. Ab hoc fonte atque initio ducta est postea tot Iaponum ad Christiana sacra
      conuersio. Virtutem Ioannis ornabat par de caelo suggesta doctrina, quâ Bonziorum contra
      disputantium sophismata refutabat, et fidei nostrae firmabat veritatem; quod cum iniquius
      ferrent aduersarij, tantam populi tempestatem concitabant, vt contumeliis et saxis appeterent
      hominem, et ille quaesitus ad mortem vix latebram, quo se abderet inueniret. Verum sedatis
      motibus, totum se rursum praedicationi dabat, non sine copioso prouentu. Geminabatur illi
      labor ex linguae peritiâ, cum et Nostros qui de nouo succedebant, iuberetur eam domi docere,
      et foris vacare praedicationi, quo in munere valebat plurimum, sortitus excellentem quandam
      gratiam, et in docendo venustatem; quâ de causâ omnes eum Patres socium praeoptabant; omnium
      laboribus et passionibus participabat. Omnibus par vnus ipse prope esse videbatur: in
      Principum etiam virorum, et Regum negotiis et institutione vel interpres, vel Doctor, ob
      singularem prudentiam, saepe constitutus; quibus deinde venerationi erat in reliquam aetatem.
      Ipse laborum Socius, et itinerum comes fuit magno Xauerio dum in Iaponiâ permansit; mox P.
      Cosmo Turriano adhaesit: et Balthasarem Gagum, et P. Gasparem Vilelam, mox etiam P. Ludouicum
      Froes secutus, quae de singulis alibi narrata sunt, habuit ipse communia. Erat Ioannes
      orationi apprime addictus, quam bis minimum quotidie longam vsurpabat, ceterisque e
      praescripto legum nostrarum pietatis exercitamentis accurate satisfaciebat: reliquum quod erat
      temporis ministerio nosocomij, catechesi puerorum, et rudium, instructioni Gentilium,
      responsioni ad quaestiones dubias, confutationi Bonziorum impendebat. Addebat ad haec studium
      congerendi atque conscribendi Iaponice, quae gentibus illis essent profutura; quae tamen illis
      flamma inuidit; nam Firandi vna cum domo illae quoque lucubrationes ipsius igne absumptae
      sunt; id quod ille tamen animo aequissimo tolerauit. Anno MDLXIV. Firandi Templum Virgini sine
      maculâ conceptae exstruxit, duos Bonzios, vnum quempiam e Palatinis Regi in paucis gratiosum,
      centumque alios et quinquaginta Christo lucrifecit. Inde factâ excursione per loca vicina,
      nobilem feminam, et ex clientibus ipsius DL. et e Bonziorum gente vnum primarium crebrâ
      disputatione constrictum, conuertit ad fidem. In haec intendebat, cum fractum incommodis,
      laboriosae magis quam vitae diuturnae, macie exhaustum, tussi et pectoris dolore concussum
      Firandi febris incessit, initio leuis, vt Sociis videbatur, reipsa lethalis, vt ipse
      augurabatur. Igitur die Natali Praecursoris Dominici sacro se Viatico praemuniuit; postridie
      sub noctem, quam sibi fore postremam asserebat, concessit ad lectum, et eâ in colloquiis de
      Christi cruciatibus transactâ, mane diei XXVI. Iunij, anno salutis MDLXVII. inter repetenda
      Iesu ac Mariae dulcissima nomina, sanctam animam exhalauit. Neophytorum is fuit sensus et
      moeror, qui filiorum in suauissimum parentem affectum, et singularem sanctimoniae ipsius
      opinionem testaretur. De magnitudine virtutum ipsius luculenta dedêre testimonia viri
      grauissimi. Melchior Nunnius Praepositus Prouincialis mirabatur studium mortificationis, vitae
      contemptum, summam in aduersis hilaritatem. Xauerius tanti fecit eum, nomine tenerrimae, et
      lacrymarum facilitate nutritae pietatis, vt Cangoximae puellam excitaturus ab inferis, Ioannem
      vna secum orando parare viam ad miraculi patrationem voluerit. Humilitate tam fuit insigni, vt
      quidquid praeclare gerebat, in litteris quas dabat in Indiam atque Europam, aliorum omnia
      promeritis adscriberet. Sacerdotes summâ reuerentiâ prosequebatur, nec coram ipsis, nisi
      iussus, loquebatur, quamuis idiomatis notitiâ et ceteris ornamentis prae aliis abundaret.
      Illustrabat humilitatem magnitudo animi atque constantia, quâ, cum opportunum esset, vitia
      carpebat; et quando S. Xauerius Apostolico spiritu Reges, Bonziosque perstringebat, ob legis
      naturalis turpiter scelesteque violatam saepius sinceritatem, ipse pari libertate et spiritu,
      nihil impendentem mortem veritus, eadem illa repetebat. Scripsit</p>
     <p><hi rend="italic">Epistolas octonas de rebus Iaponicis,</hi> ab anno MD. LI. vsque ad
      MDLXVI.</p>
     <pb id="s242" n="242"/>
     <p>
      <hi rend="italic">Grammaticam Linguae Iaponicae.</hi>
     </p>
     <p>
      <hi rend="italic">Dictionarium Iaponicum duplex.</hi>
     </p>
     <p><term>IOANNES FERRER</term>, natione Hispanus, gente Catalaunus, patriâ ex oppido Tremp,
      dioecesis Vrgelensis; Societati se adolescens adiunxit annos natus XVI. cum ageretur a nato
      Christo Seruatore MDLXXIV. Doctoralem Theologiae Lauream Gandiae suscepit; exinde Philosophiam
      Valentiae docuit, Barcinone Theologiam. Inter Sanctae Inquisitionis Censores adlectus fuit.
      Concionibus ad populum habendis operam impendit. Collegiorum Vrgellensis et Barcinonensis
      Rector fuit. Comitem de Eril designatum Sardiniae Proregem secutus a sacris Confessionibus
      est, vbi habuit, quam et in lucem edidit</p>
     <p><hi rend="italic">Orationem in exequiis Philippi III. Hispaniarum Regis Catholici, Calari
      celebratis.</hi> Item Hispanice</p>
     <p>
      <hi rend="italic">Memoriale aliquorum tractatuum Spiritualium.</hi>
     </p>
     <p><hi rend="italic">Libellos duos pios;</hi> addito nomine Doctoris Fructuosi Episcopi
      Vidal.</p>
     <p><term>IOANNES FLOYDVS</term>, natione Anglus, patriâ Cantabrigiensis, post studia Romae in
      Anglorum Collegio coepta Societati se addixit anno salutis MDXCII. Missus postmodum in
      Angliam, captus atque in exilium pulsus est. Docuit complures annos Theologiam in Louaniensi
      Anglorum Collegio, iamque Audomari scribendis libris intendit. Scripsit sub nomine Annosi
      Fidelis Verimontani</p>
     <p><hi rend="italic">Synopsim Apostasiae Marci Antonij de Dominis, ex ipsiusmet libro
      delineatam.</hi> Antuerpiae typis Nutij MDCXVII. in 8. Item</p>
     <p><hi rend="italic">Detectionem Hypocrisis M. Ant. de Dominis.</hi> Antuerpiae MDCXIX. in 8.
      Typis Plantinianis Moreti.</p>
     <p><hi rend="italic">Censuram X. librorum de Republicâ Ecclesiasticâ M. Antonij de
      Dominis.</hi> Coloniae MDCXXI. in 8.</p>
     <p>Sub nomine vero H.L. Scripsit</p>
     <p>
      <hi rend="italic">Opuscula aliquot, quibus regimen Catholicorum in Angliâ a S. Sede Apostolicâ
       institutum propugnat; et Decretum Sacrae Congregationis ad Indicem librorum deputatae, contra
       contumaces quosdam in Galliâ desendit.</hi>
     </p>
     <p>Et sub nomine Danielis a Iesu</p>
     <p><hi rend="italic">Apologiam S. Sedis Apostolicae, quoad modum procedendi circa regimen
      Catholicorum in Angliâ,</hi> primum Anglice, dein Latine Rhotomagi MDC. XXXI. in 8.</p>
     <p>Scripsit praeterea contra Gulielmum Chillingworthium apostatam</p>
     <p><hi rend="italic">Ecclesiam ingenij Humani debellatricem.</hi> Audomari MDCXXXI. in 4.
      et</p>
     <p><hi rend="italic">Summam totalem.</hi> Ibidem MDCXXXIX. in 4.</p>
     <p><hi rend="italic">Syntagma de Imaginibus manu non factis, deque aliis a S. Lucâ pictis;</hi>
      atque alia quaedam Opuscula.</p>
     <p>Anglicanâ linguâ autem</p>
     <p><hi rend="italic">Contra Guilielmum Crashavv Ministrum Caluinianum.</hi> Audomari MDCXII. in
      4.</p>
     <p><hi rend="italic">Contra Eduardum Hobbij Equitem Auratum, De Purgatorio.</hi> Audomarij
      MDCXIII. in 4.</p>
     <p><hi rend="italic">Contra Nouatores librum inscriptum, Deus et Rex.</hi> Audomari MDCXX.</p>
     <p>
      <hi rend="italic">Verbum consolationis.</hi>
     </p>
     <p><hi rend="italic">Responsionem ad Replicam Francisci Viti Ministri Caluiniani circa</hi> IX.
      <hi rend="italic">articulos a Serenissimo lacobo Rege propositos P. Ioanni Perseo, seu,
      Fishero.</hi> Audomari MDCXXVI.</p>
     <p>Transtulit ex Hispanico Anglice</p>
     <p><hi rend="italic">Antonij Molinae Carthusiani librum, De Sacrificio Missae.</hi> Audomari
      MDCXIII. Ex Latino etiam</p>
     <p><hi rend="italic">Meditationes S. Augustini.</hi> Audomari MDCXXI. in 16.</p>
     <p><term>IOANNES FRANCISCVS ARALDVS</term>, natione Italus, vir spectatae virtutis, et antiqui
      officij, cuius virtus multorum nobis in vrbe Neapolitanâ benignitatem ac beneuoletiam
      conciliauit. De alacri eius obedientia hoc vnum specimen memoriae proditum inuenio, quod cum
      inter primos de Societate Neapolim ad ponenda Collegij fundamenta duce ac Rectore Andrea
      Ouiedo, qui postmodum AEthiopiae Patriarcha decessit, anno salutis MDLI. venisset; et in
      adolescentulo, quem in scholis habebat discipulum, coercendo exclamasset voce contentius,
      contraque Ignatij S.P.N. praescriptum, sontem haud exspectato lorario, suis ipse manibus
      verberasset, iussus est in poenam de terra cibum simere, nec nisi frigidâ leuare sitim. Primo
      ille suam valetudinem per eos dies morbo tentatam excusauit. Deinde cum eum Ouiedus hortatus
      esset, vt alacriter parêret, sibique persuaderet frigidae poculum salutis sibi calicem, et
      medicinae fore; paruit; ac firmior exinde viribus et robustior factus est. Tantum in alacri
      obedientiâ latet boni. Reliquam deinceps aetatem ad annos octo supra quinquaginta ibidem
      exegit per omnem virtutem, tantus otij osor et hostis, vt suo calamo, quo ad formandos
      characteres vtebatur aptissimo, multa conscripserit tum suae, tum alienae industriae volumina
      quae hodieque seruantur in Professorum domo, in quâ anno MD. XCIX. die X. Maij Araldus obiit.
      Edidit iam olim</p>
     <p><hi rend="italic">Connpendium doctrinae Christianae</hi> Neapoli.</p>
     <p><term>IOANNES FRANCISCVS CARETTONIVS</term>, natione Italus, patria Romanus, obut maturus
      annis Romae die XXI. Iulij, anno salutis MDCXXIX. Edi permisit a se habitam ad Clementem VIII.
      anno MDXCV. (quae nuper cum aliis eiusdem argumenti recusa est)</p>
     <p><hi rend="italic">Orationem de Christi morte.</hi> Item</p>
     <p><hi rend="italic">Annuas Litteras Societatis,</hi> anni MDXCII.</p>
     <p><term>IOANNES FREYRE</term>, natione Lusitanus, patriâ Olysipponensis, Sacrae Scripturae in
      Conimbricensi Collegio Interpres, moriens anno MDC. XX. die XXV. Iulij reliquit imperfectum,
      qui postea editus est,</p>
     <p><hi rend="italic">Commentarium in</hi> VII. <hi rend="italic">Capita Libri Iudicum.</hi>
      Olysippone apud Gregorium Rodericum MD CXL. in 4.</p>
     <p><term>IOANNES FRIDERICVS RORICH</term>, natione <pb id="s243" n="243"/> Getmanus natus
      Coloniae Agrippinae; adolescens ingressus in Societatem, cum Humaniores Litteras Fuldae
      praelegeret, contentione studiorum valetudinem afflixit, quae deinde nunquam restitui potuit.
      Concionatus tamen est cu insigni eruditionis, prudentiae et facundiae laude, quam praecipue
      tulit in Comitiis Electoribus Francofurtensibus anno MDCXIX. quibus electus est Imperator
      Ferdinandus II. Defunctus est Monasterij Westphaliae, vitio pectoris et pulmonum in florenti
      aetate confectus die XIV. Decembris MDCXXIII. Edidit Germanico sermone</p>
     <p>
      <hi rend="italic">Lucernam Euangelicam, De Communione sub vtrâque specie.</hi>
     </p>
     <p><hi rend="italic">Apologiam eiusdem Lucernae,</hi> contra Balthasarem Mentzerum.</p>
     <p><hi rend="italic">De vsu Coemeteriorum,</hi> contra eundem Mentzerum.</p>
     <p><hi rend="italic">Concionem funebrem in Exequiis Illustrissimae Dominae Sabinae
      Catharinae,</hi> Comitissae ac Dominae Frisiae Orientalis, et Ritbergae, habitam anno
      MDCXVIII.</p>
     <p><hi rend="italic">Concionem funebrem alteram in Exequiis Illustrissimi et Reuerendissimi
      Principis D. Theodori Episcopi Paderbornensis,</hi> habitam anno MDCXVIII.</p>
     <p><term>IOANNES FRIDERICVS XELDRE</term>, Almagri in Hispaniâ Germano patre natus, in
      Societatem Compluti admissus est, cum prius ibi Magisterij Artium Lauream accepisset. Euasit
      insignis Theologus, et in rebus Moralibus doctissimus. Docuit aliquot annos Theologiam
      Compluti. Edidit</p>
     <p><hi rend="italic">Considerationes ad lucrandas Indulgentias.</hi> Scripsit</p>
     <p><hi rend="italic">Commentarios in Ecclesiasticum;</hi> quos praelo mors intempestiua
      subduxit.</p>
     <p><term>IOANNES GABRIEL BISCIOLA</term>, natione Italus, patriâ Mutinensis, annum agens XVII.
      cum fratre Laelio Bisciola natu minore, a S.P.N. Ignatio in Societate admissus est anno
      salutis, nisi fallor, MDLV. Postea Humanioribus, Philosophicis, atque Theologicis Litteris
      eruditus, et aliquot Collegiis praefectus, praeclara religionis, modestiae, prudentiae vbique
      documenta praebuit, seque verum Ignatij filium praestitit. Obiit Ferrariae VIII. Ianuarij,
      anno MDCXIII. Scripsit</p>
     <p><hi rend="italic">Epitomen X. Tomorum Annalium Cardinalis Baronij</hi> magno labore,
      iudicio, ac Reip. bono. Nam cum breuitate perspicuitatem coniunxit, et selectissima quaeque,
      et ad Ecclesiasticae Historiae cognitionem vtilissima, ita decerpsit, collegit, et in vnum
      opus redegit, vt viri eruditi, qui a lectione <hi rend="italic">Annalium Cardinalis
      Baronij,</hi> propter earum immensitatem pene deterrebantur, facillime possint opus ingens in
      compendium contractum, absque temporis iactura percurrere. Prodiit Lugduni apud Ioannem
      Pilehotte MDC. II. et Venetiis apud Antonium Franciscum eodem anno in 4.</p>
     <p>Vertit etiam Italice</p>
     <p>
      <hi rend="italic">Martyrologium Romanum.</hi>
     </p>
     <p><term>IOANNES GAMANS</term>, natione Iuliacensis, patriâ Nieuenarius, natus anno Christi
      MDCVI. Societatem anno MDCXXIII. ingressus Treuiris; in castris versatus annos complures in
      Belgio et Germaniâ instruendis ad Dei timorem militibus vtiliter intentus. Interea Sanctorum M
      SS. vitas vt e latebris bibliothecarum proferret in lucem, singulari diligentiâ et industriâ
      adlaborauit, nonnullas quoque egregie discussit et notationibus historicis illustrauit, quas
      videre est in tomo 1. et 2. Vitarum Sanctorum a Ioanne Bollando propediem edendarum.
      Professionem quatuor votorum emisit Antuerpiae XXVI Decembris MDCXLI.</p>
     <p><term>IOANNES GANS</term>, natione Germanus, patriâ Herbipolensis, adolescens in Societatem
      adlectus anno MDCX. in Philosophicis ac Theologicis disciplinis, nec non in Mathematicis probe
      exercitatus, concionandi laude hodieque excelluit; quod munus cum annos complures Graecij,
      Viennae in Templo principe ad D. Stephani obiuisset, a Serenissimo Hungariae ac Bohemiae Rege
      Ferdinando III. in acie aduersus Suecos prodeunte in Concionatorem acceptus est, cuius partes,
      simul et Confessarij, pergit apud eundem Ferdinandum iam ad Imperij sceptra euectum obire.
      Edidit Germanice</p>
     <p><hi rend="italic">Concionem funebrem, quam in Exequiis Illustrissimi Domini Rudolphi Baronis
      de Paar habuit Graecij.</hi> Anno MDCXXVI.</p>
     <p><hi rend="italic">Concionem panegyricam babitam in Consecratione Illustrissimi et
      Reuerendissimi Domini Antonij Episcopi Viennensis</hi> MDCXXXI.</p>
     <p><hi rend="italic">Ophthalmiam Lutheranam,</hi> siue, <hi rend="italic">De mutatione
      Confessionis Augustanae factâ a Theologis Saxonicis.</hi> Viennae MDCXXXI.</p>
     <p><hi rend="italic">Considerationes X. plagarum Aegypti, quomode iisdem Dei Filius in Passione
      suâ plagatus sit.</hi> Viennae apud Michaelem Rictium MDCXXXIII. Easdem Latine reddidit.</p>
     <p><hi rend="italic">Imaginem mortis delineatam ex Cap.</hi> XII. <hi rend="italic"
      >Ecclesiastae.</hi> Viennae apud Viduam Rictij MDCXXXV. Item</p>
     <p><hi rend="italic">Gynaecaeum Austriacum, seu, Vitas Serenissimarum de Domo Austriacâ
      Heroinarum, quae excellentiore aliquâ virtutis laude floruerunt.</hi> Atque haec quidem
      Germanice:</p>
     <p>Latine vero edidit</p>
     <p><hi rend="italic">Quinquatria Mariana,</hi> seu, <hi rend="italic">Quatuor discursus
      concionatorios de quauis quinque solemnitatum Deiparae: cum tribus de S. Aegidio Abbate;</hi>
      quos Graecij dixit ad populum. Viennae MDCXXXV. in 8.</p>
     <p><hi rend="italic">Arboretum Genealogicum, exhibens omnes Principes qui linea rectâ a
      Rodolpho I. Imperatore Austriaco descendunt.</hi> Coloniae apud Ioannem Kinckium MDCXXXVIII.
      in fol.</p>
     <p><term>IOANNES GEORGIVS VOLGERVS</term>, natione Germanus, gente Heluetius, patria Engensis,
      haud procul Martianâ seu Nigrâ Syluâ, et Danubij fontibus, natus anno salutis MDLXXXV.
      Societati <pb id="s244" n="244"/> sese addixit Herbipoli relicto Iurisprudentiae studio, anno
      MDCIII. Diuersis iam per Germaniam et Galliam locis peragratis, et bonis litteris hinc inde
      excultus, Solemnia quatuor vota nuncupauit. Vir morum candore, Christianâ humilitate, et
      virtutum ceterarum exemplis conspicuus. Ad priuatam pietatem alendam, quibusdam S. Augustini
      libris diligentissime vtebatur; ad publicas autem conciones, in quibus habendis perpetuo
      versatus est, S. Chrysostomum adhibebat; et auditorem quocunque voluisset, impellebat.
      Hagenoae, oppido Alsatiae zelus ipsius Haereticis formida bilis fuit, quorum in se magnam
      inuidiam et acerbitatem excitauit: dabant in vulgus, illum a malis Geniis obsideri; cumque
      valetudinis causâ alio missus esset; spargebant domi catenis teneri vinctum, ac tandem etiam
      sublimem abreptum disparuisse: cui calumniae dissipandae oportuit hominem Hagenoam remittere.
      Pauperum, puerorumque docendorum munus libentissimo animo subibat; in carceribus lustrandis;
      in reis ad supplicium comparandis multus erat; et magno id quidem multorum bono. Tandem inter
      haec pietatis officia, Herbipoli, quam sibi ciuitatem suâ facundiâ, religiosâque animi
      simplicitate mirifice deuinxerat, pie obdormiuit die XXVI. Iunij, anno MDCXXV. Scripsit
      Germanice</p>
     <p><hi rend="italic">Fontem Consolationis, qui est Maria et Ioseph, pro omnibus afflictis,</hi>
      lib. VII. Herbipoli.</p>
     <p><hi rend="italic">Volumen</hi> bene magnum, <hi rend="italic">De praeceptis Catecheseos, per
      selecta exempla, quaestiones, cantilenas, rhythmos, sacras lectiones et conciones, ad pueros
      recte formandos elaboratum.</hi> Herbipoli.</p>
     <p>
      <hi rend="italic">Libellum de peregrinatione sacrâ, ad sacrum sanguinem, in VValthuram.</hi>
     </p>
     <p><term>IOANNES GERARDI, alias, TOMSONVS</term>, natione Anglus, patriâ Darbiensis, domo
      nobilis et opulentus ex Collegio Anglorum Romae factus Societatis Iesu anno MDLXXXVIII. diu in
      Angliâ fructuose laborauit. Captus ab Haereticis, et arctiori custodiae in Turri Londinensi
      traditus, semel iterumque tormentis subiectus, tamen sospes euasit, et excedens Angliâ, Romae
      primum Poenitentiarius ad S Petri, Rector deinde Nouitiatus Anglorum Leodij per octennium
      fuit. Tandem postquam in Romano Anglorum Seminario per annos aliquot confessarij munus
      sustinuit, claro praelucens omnibus virtutum exemplo, cum eximiâ sanctitatis opinione
      decessit. Anno salutis MDCXXXVII.</p>
     <p>Transtulit ex Latino Anglice</p>
     <p><hi rend="italic">Exhortationem Iesu Christi ad animam fidelem,</hi> Auctore Lanspergio.
      Londini MDXCVIII. et Audomari MDCX.</p>
     <p>Item ex Italico</p>
     <p><hi rend="italic">Pugnam spiritualem.</hi> Londini, Rhotomagi, Duaci, et alibi.</p>
     <p>Plura moliebatur quae mors intercidit.</p>
     <p><term>IOANNES GIBBONVS</term>, natione Anglus, patriâ Somersetensis in dioecesi Wintouiensi,
      propter insignem probitatem ac scientiam a Gregorio XIII. Pontifice Maximo, Canonicatu
      Bonnensi in Vbiis donatus, omnibus diuitiis et honoribus Christi ignobilitatem ac paupertatem
      praetulit, et anno salutis MDLXXVIII. Societatem nostram ingressus est Treueris; vbi Sanctae
      Theologiae Doctor, et Professor, et Collegij Societatis Rector fuit; quo in munere extremum
      diem clausit, in Monasterio Himmelrodensi, quo salutatum Monachos amicos venerat, die III.
      Decembris, anno salutis MDLXXXIX. Vir fuit vere humilis, suauis moribus, zelo ac caritate
      feruens; regendi, vt in Societate, peritissimus, qui amari cuperet, timeret timeri; non
      dominationem et seruos, sed Rectorem et socios cogitaret. Scripsit</p>
     <p>
      <hi rend="italic">Disputationem de Sanctis.</hi>
     </p>
     <p><hi rend="italic">Confutationem virulentae disputationis Georgij Schon</hi> Caluiniani
      Professoris in Academiâ Heidelbergensi, qui conatus erat docere Pontificem Romanum esse verum
      Antichristum.</p>
     <p><hi rend="italic">Disputationem de Communione Eucharistiae sub vnâ specie.</hi> Treueris
      MDLXXXIV.</p>
     <p><hi rend="italic">Concertationem Ecclesiae Catholicae in Angliâ,</hi> aduersus
      Caluinisto-Papistas, et Puritanos, sub Elizabethâ Reginâ, in tres partes diuisam magnâ ex
      parte ipse composuit Augustae Treuerorum MDLXXXIII.</p>
     <p><term>IOANNES GIRARD</term>, natione Gallus, patriâ Delphinas, vir eximiâ pietate, quae
      potissimum in tradendis Christianae vitae rudimentis, et visitandis captiuis eluxit. Edita
      sunt haec ab eo opuscula</p>
     <p>
      <hi rend="italic">Odae et Cantica spiritualia.</hi>
     </p>
     <p>
      <hi rend="italic">Instructio Catechistica, ad faciendas fructuose confessiones.</hi>
     </p>
     <p>
      <hi rend="italic">Correctio fraterna ad Blasphemantes.</hi>
     </p>
     <p>
      <hi rend="italic">De magnis B. Mariae Virginis meritis; eique seruiendi methodo.</hi>
     </p>
     <p>
      <hi rend="italic">Instructio quâ iuuari possunt, qui doctrinam Christianam docent.</hi>
     </p>
     <p>
      <hi rend="italic">Instructio ad orandum Deum.</hi>
     </p>
     <p>
      <hi rend="italic">Instructio ad Confessiones, tum faciendas, tum excipiendas.</hi>
     </p>
     <p>
      <hi rend="italic">Instructio pro accedentibus ad Sacram Synaxim.</hi>
     </p>
     <p><hi rend="italic">Alia plurima eiusdem rationis</hi> edidit; quae omnia prostant Parisiis
      apud Sebastianum Cramoisy.</p>
     <p><term>IOANNES GONDINVS</term>, natione Hispanus, gente Aragonius, patriâ Munebregensis,
      Compluti applicuit animum ad Societatem, in quâ litterarum confectis studiis, Philosophiam
      iterum ac tertio explicuit, Sacram quoque doctrinam tractaturus, nisi suasisset excellentia
      concionandi alio suas cogitationes conuertere. Igitur ceteris omnibus expeditus vniuersam
      illam Prouinciam multis annis peruagatus, sacris eam expeditionibus excoluit. Murciae quo
      tempore se votis quatuor solemnibus obstrinxit, ab Episcopo <pb id="s245" n="245"/> publica de
      ipsius laudibus ad populum oratio instituta est. Mirâ pollebat facultate dicendi, facundiâ cum
      tantâ venustate conrunctâ, vt nunquam fatigaret auditorem; tantâ facilitate temperatâ, vt
      obscurissima fidei Mysteria vel popularibus aptaret ingeniis. Magnâ efficacitate sermonis
      vitia coarguebat, virtutem praedicabat, atque ad generales peccatorum confessiones
      instituendas plurimum adhortabatur, incredibili prorsus emolumento plurimorum. Bellum illi
      fuit implacabile pro Sacrarum AEdium, Sacramentorumque veneratione; aduersus prophanas
      vestimentorum nouitates, comoedias, choreasque, minus quam par erat pudicas, atque omnes
      hominum periculis obnoxias promiscue congressiones, in quâ causâ mulra omnino tulit, fecitque,
      sudauit, et alsit. Sanctam hanc dicendi libertatem visus est Deus ostento probare, cum ex ore
      dicentis ad populum, lucis radius non semel emicare conspectus est. Consitentibus tam assiduam
      dabat operam, vt in hoc labore noctes saepe diebus coniungeret, negligens coenae atque somni,
      a quo ne opprimeretur inter auscultandum, leniter interdum inambulabat. Omnino constans opinio
      est non habuisse hanc aetatem in illis oris. virum, qui pluribus, grauioribusque sit defunctus
      laboribus in animarum procuratione, vt nisi robustiore quâdam vi caelitus confirmaretur, nullo
      modo par illis esse posse crederetur. Excurrebat ad custodias, ad nosodochia, ad ludos
      elementariorum, et omnibus suam operam ad propriam salutem ingerebat. Exibat in oppida
      circumposita, et nullo frigoris aestusue discrimine discurrebat. Semper de Deo, Diuinisque
      rebus, publice, priuatim, cum Sociis, cum externis tractabat, suauitate facillimâ, quâ
      ceterorum animos ad virtutis amorem atque animarum procurationem, ceu tacitâ quadam contagione
      rapiebat. Fidem propemodum excedit, quantam frugem ex perditissimo genere mortalium,
      aurigarum, agazonum, cauponum collegerit. Trahebant efficacitatem eius ministeria ab
      Heroicarum virtutum, quibus floruit, excellentiâ; fuit enim vitae, si quis alius inculpatae,
      castigatissimae conscientiae, et religiosi instituti obseruatione praecipuâ, atque adeo
      sanctimoniae notâ clarissimus. Quotidianas labeculas quotidianâ confessione tergebat, veritus,
      vt aiebat, ne suis malefactis animarum negotium corrumperet. Quidquid nanciscebatur otij, id
      omne in tractatione cum Deo consumebat. Quâqua noctis horâ illum conuenisses, coram Crucifixi
      Seruatoris imagine, quam vnicam habebat suppellectilem deprecantem inuemsses. Orationi comes
      mortificatio ad parem modum accedebat; quotidiana verberatio, prope quotidiana setosae vestis
      gestatio; somnus exiguus, et in duro strato, in assere, aut quidquid durius occurrisset. Cibus
      parabilis et ceteris communis, sed contractiore mensurâ. Vestitus religiose pauper. Vix ea
      sine quibus aegre vita ducitur, accipiebat, doctior pati penuriam, quam abundare. Hâc sui
      tractatione fouebat Angelicam illam puritatem, quâ sanctitatis existimationem passim
      colligebat; quam ipsam non raro admirabilibus supra naturae conditionem euentis Deus firmabat.
      Sed, vt admirêre diuina iudicia, et in seruorum suorum laboribus iustâ mercede donandis Dei
      miram dispensationem, virum hunc per tot Apostolicae virtutis insignia exercitum, tot animarum
      spoliis gloriosum, tanto diuini honoris proferendi studio nobilitatum, inglorio ad speciem
      fine voluit occumbere, et stellam hanc fulgentissimam quasi sub signaculo claudere. Nam
      appetitus maleficio de mentis statu deturbatus est, et violentas manus sibi intentans tantum
      se non interemit; a quo exerrantis animi aestu reereatus, vehementer quid in se ipse
      designasset, admiratus est. Sed reualescente vi mali, cum medicamentis fatigatus nullum cibi
      genus appeteret, admitteretue, inediâ tandem extabuit, nullius praeter extremam vnctionem,
      capax Sacramenti, Toleti die II. Iulij, anno salutis MDCXXIX. aetatis suae LX. ab initâ
      Societate XLI.</p>
     <p>Scripsit Hispanice substituto Laurentij Gondini fratris sui nomine</p>
     <p><hi rend="italic">Directorium spirituale, ad viuendum, et moriendum in gratia et amicitia
      Dei illique perfecte seruiendum.</hi> Ceterum Italice transtatus hic liber, et Romae impressus
      apud Franciscum Caballum MDC. XXIX. in 16. nomen sui Auctoris praefert.</p>
     <p><term>IOANNES GONTERIVS</term>, natione Italus, gente Pedemontanus, patriâ Taurinensis, sed
      a teneris annis in Galliâ educatus, et in Academiâ Parisiensi liberaliter institutus. In
      Societate primus Biterrense rexit Collegium, nec aliter quam parens erexit. Omnem propemodum
      aetatem in concionandi munus impendit; quod in praecipuis Galliae Ciuitatibus, tantâ facundiâ,
      doctrinâ, spiritu, atque adeo diuino quodam genere eloquentiae praestitit, tantâ ad pietatem
      animis inserendam efficacitate, ad conuincendos haereticos vehementiâ, vt parem illum nostrâ
      memoriâ fuisse neminem facile omnes cocedant. Nihil ille probandum accipere, quod non
      euinceret, nihil refutandum, quod non cuerteret. Formidabant haeretici oris eius maiestatem et
      dicendi vim, et iam vulgo Malleus haereticorum appellabatur. Fuit praeterea incredibili animi
      magnitudine, et integritate vitae laudabilis. Catholici illum omnes, Reges etiam, et
      Principes, quos mirabili in agendo prudentiâ sibi deuinciebat, verebantur; plusque illum vnum,
      quam omnes alios, timuissent offendere. Incredibiles labores pertulit; vitae discrimina
      saepenumero adiuit; ac pene ab Haereticis captus, diuinae prouidentiae beneficio non semel
      liberatus est. Eius virtutes longum esset numerare; <pb id="s246" n="246"/> conati sunt eas
      adumbrare nonnulli ex amicis editis libris. Illud omitti non debet, Deum eius sanctitatem
      animique innocentiam in exanimi corpore videri voluisse declarare; si quidem tanta fuit eius
      oris venustas, vt subridenti, quam mortuo similior videretur, et intuenti pulcherrimam illam
      speciem satietas capere neminem posset. Permulti e primariis pignus aliquod ex eius
      suppellectili ad viri memoriam et reliquias poposcerunt. Vaticinio affine fuit, quod P.
      Claudio Syretto septem se annos Deo in Societate seruiuisse dicenti, respondit, totidem vbi
      annos addidisset, optatâ Rachele potiturum; nam praedictioni ad vnguem respondit Euentus.
      Obiit denique Parisiis die XI. Nouembris, anno salutis MDCXVI. Edidit Gallice sub nomine
      Philothei Baccalaurei Parisiensis tractatus aliquor in Ministrum Du Moulin, nempe</p>
     <p><hi rend="italic">Correctionem fraternam factam M. Du Moulin Ministro Pontis
      Charentonij,</hi> in quâ tractatur, <hi rend="italic">De necessitate Baptismi, et de
      Limbis.</hi></p>
     <p><hi rend="italic">Processum correctionis fraternae eidem Ministro Du Moulin,</hi> in quo
      agitur, <hi rend="italic">De Signo Crucis.</hi></p>
     <p>
      <hi rend="italic">Responsionem Epistolarem ad quaesitum viri nobilis, circa vsum
       imaginum.</hi>
     </p>
     <p>
      <hi rend="italic">Epistolam alteram ad eundem nobilem, De Sacrâ Eucharistiâ.</hi>
     </p>
     <p>
      <hi rend="italic">Methodum vtilissimam confutandis Hereticis, et terminandis controuersiis in
       materiâ religionis.</hi>
     </p>
     <p><hi rend="italic">Consequentias Religionis Reformatae.</hi> Lugduni apud Petrum Rigaud MDCX.
      in 12. praefixo suo nomine.</p>
     <p><hi rend="italic">Lapidem Lydium ad reducendos ab errore eos, qui sub colore Reformationis
      decepti sunt.</hi> Partibus III. Burdigalae apud S. Millanges MDCXIV. et MDC. XV. in 4.</p>
     <p><hi rend="italic">Integram refutationem errorum huius seculi.</hi> Carolopoli apud Claudium
      Vasard MDCXIII. in 8.</p>
     <p><hi rend="italic">Veram narrationem Disputationis in causâ fidei oblatae ab vno Concionatore
      Societatis Iesu</hi> (Gonterius ipse is fuit) <hi rend="italic">Lutheranis Concionatoribus, eâ
      honorariâ conditione, vt solius Scripturae, etiam vt ab iis versa ac detruncata est, tanquam
      iudicis auctoritate staretur, ac nihilominus detrectatae.</hi> Hanc Antonius Preuostel Latinam
      fecit</p>
     <p>
      <hi rend="italic">Meditationum volumen, de stimulis efficacibus ad peccatricem anim am
       reducendam.</hi>
     </p>
     <p><hi rend="italic">Epistolam doctam et elegantem ad Henricum IV. Regem Christianissimum, de
      Disputatione habita cum Molinaeo;</hi> eam recitat Rodolphus Bottereus lib. XVI. sui
      commentarij.</p>
     <p><term>IOANNES GONZALEZ DE LOSADA</term>, natione Hispanus, vir piissimus, qui in
      Salmanticensi Collegio, magno omnium virtutum exemplo, Nostrorum Confessionibus excipiendis
      praefectus floruit. Edidit Hispanice</p>
     <p>
      <hi rend="italic">Cetechismum puerorum.</hi>
     </p>
     <p>
      <hi rend="italic">Tractatum de statu animarum Purgatorij, et modo illas iuuandi.</hi>
     </p>
     <p><term>IOANNES AGOVDA</term>, natione Belga, patriâ Vltraiectinus, parentibus patritiis natus
      anno MDLXXI. post quinquennium in vrbe patriâ Litteris Humanioribus impensum, Societatem
      Tornaci ingressus est anno MDLXXXVIII. in quâ Philosophiâ ac Theologiâ excultus, anno
      MDXCVIII. Sacerdotio initiatus est, et anno MDCVII. quatuor votis solemniter adstrictus.
      Docuit praeter mitiores disciplinas Philosophiam, et Moralem Theologiam; reliquum aetatis,
      quod potissimum fuit, totos XXV. annos concionibus impendit, tantâ dicendi facilitate ac
      venustate, vt celeberrimi nominis Ecclesiastes haberetur; sed tantâ simul efficacitate
      disputandi, vt ex merito Haereticorum malleus, murus Catholicorum audiret. Ornauit autem hanc
      artem dicendi splendore virtutum maximarum. Mortificatione sic fuit exercitus, vt mortuus
      magis quam mortificatus videri posset. Sed austeritatem ita condiebat hilaritate sermonis, vt
      cum maxime serio ageret, iocari videretur; quâ scilicet arte suas a se laudes auertebat.
      Eximiâ sui demissione cedebat omnibus, et qui omnium studris celebrabatur ipse sibi vni
      displicebat, et ad omnia sese rebatur inidoneum. Res suas altissimo silentio premebat: ab
      aliis commemoratas eleuabar, si posset; si non posset, Deo auctori tribuebat. Quaerentibus
      ecquando in lucem editurus esset suas conciones, iucunde respondebat iam dudum editas esse,
      indicans se nihil suum proferre, sed ex libris haurire omnia: cum constet alioqui plurima
      proferret ex se noua, docta, inaudita. Nihil sibi tribuendum existimabat in Societate, siue ob
      sua, siue ob familae suae in eam promerita, nihil eximium prae aliis appetebat. Superiorum
      suorum nutus omnes promptissimâ obedientiâ captabat. Eos suspiciebat vt Christi vicarios,
      honorabat vt dominos, amabat vt patres, audiebat vt doctores. Paupertatis studio nihil illi
      fuit in cubiculo librorum, nihil supellectilis, imaginum, ornamenti; quale reperiebat
      cubiculum, cum in illud primum intraret, tale relinquebat cum emigraret, re nullâ in eo
      permutatâ. Calamo vno totos decem annos vsus est. Silentij magnus amator fuit, nunquam prior
      illud soluere solitus, nisi necessitas imperaret, aut caritas. Nunquam ex eius ore verbum
      processit, seu publice pro concione seu priuatim, quod merito quemquam offenderet. Omnibus
      contra consilio adesse, atque vbi poterat, etiam auxilio. Dexterrime iuuabat ad vltimam
      luctam, tum eos qui morbo, tum eos qui sententiâ Magistratus conficiebantur. Orationi,
      Meditationique assidue intendebat. Feruorem autem gustumque prodebat saepe erumpentibus
      suspiriis, et familiaribus ad Deum aspirationibus. Singulari erga Venerabile Eucharistiae
      Sacramentum erat affectu; hinc illud magnâ quâdam maiestate tractabat. Magno habebat in
      pretio, quidquid sacrum erat; caeremonias, ritus, indulgentias; et harum quidem pretia iis
      animabus <pb id="s247" n="247"/> plurimum impendebat, quae in flammis purgantibus reliquum
      persoluunt debiti sui; nam erga eas tenerrime afficiebatur. Virginem Beatissimam impenso
      studio complectebatur, ad cuius cultum sua omnia referebat: cuius honori ab anno aetatis
      septimo advsque finem vitae, sabbatinum ieiunium dedicauit; sabbatinas conciones impendit.
      Quae tria et optasse, et rogasse Deum dicitur, vt non lente mori, sed celeriter, die aliquo
      Mariano, atque inter labores sibi contingeret, plene est consecutus; vix integro vnius horae
      quadrante sanus et mortuus, et mortuus die sabbatino, et mediis laboribus immortuus est,
      fractus concionibus per Aduentum habitis, die XXVIII. Decembris (Sabbatum fuit) anno salutis
      MDCXXX. dum sumpto cum ceteris prandio mensae finem et gratias praestolatur, de repente
      linquitur animo, et sacro mox oleo inunctus placidissime expirauit. Pertulit casus tum
      domesticos, tum externos, summos, infimos, seculares, Ecclesiasticos, Religiosos, adeoque
      Bruxellam, vbi decessit, vniuersam. Funus tam insolenti hominum frequentiâ celebratum est, vt
      nostris ad ducendam pompam vix transitus panderetur. Stylum patrio sermone, zelo domus Dei
      ardens, strinxit in Ministros pestilentis cathedrae in Hollandiâ; sunt autem edita quae
      sequuntur,</p>
     <p><hi rend="italic">Pro Transsubstantiatione in Eucharistiâ,</hi> contra calumnias Francisci,
      eiusque filij Samuelis, Lanspergij Roterodami, ex Medicis corporum, sectae Caluinianae
      Ministrorum. Antuerpiae typis Hieronymi Verdussij MDCIX. in 8.</p>
     <p><hi rend="italic">Victoria eiusdem Transsubstantiationis,</hi> contra eosdem ibidem MDCXI.
      in 8.</p>
     <p>
      <hi rend="italic">Inquisitio Roterodamensis.</hi>
     </p>
     <p><hi rend="italic">Examen Francisci Gommari VV tenbogardi, et Danielis Castellani,</hi>
      haereticorum Ministrorum.</p>
     <p><hi rend="italic">Aduersus Henricum Brandt Ministrum Zirixaeum in Zelandia,</hi> pro
      propositionibus P. Francisci Costeri Societatis Iesu. Antuerpiae apud Hieronymum Verdussen
      MDCXI. in 8.</p>
     <p><hi rend="italic">Contra Henricum Bocxhoren Apostatam haereticum,</hi> pro iisdem
      propositionibus.</p>
     <p><hi rend="italic">Contra eundem Bocxhoren, et Guilielmum Perkinsonum, et Ioannem Bogardum
      Ministros,</hi> pro cultu et inuocatione Sanctorum. Typis Verdussij MDCXI. in 8.</p>
     <p><hi rend="italic">Aduersus Michaelem Hogium,</hi> pro Consultatione de fide capessendâ P.
      Leornardi Lessij Societatis lesu. Antuerpiae typis Plantinianis MDC. XII. in 8.</p>
     <p><hi rend="italic">Contra eiusdem calumnias et mendacia, oris obturatio.</hi> Typis iisdem
      MDCXIII. in 8.</p>
     <p><hi rend="italic">Demonstratio CL. mendaciorum Bocxhornij,</hi> ex Decano et Pastore
      Thenensi, Ministri Bredani. Antuerpiae apud Verdussium MDCX. in 8. MDC. XI. iterumque
      MDCXIV.</p>
     <p><hi rend="italic">Pro Consultatione Lessianâ, aduersus Michaelem Hogium,</hi> pars II.
      Antuerpiae MDCXII. et Bruxellae MDCXIII. in 8.</p>
     <p><hi rend="italic">Responsio ad Veredarium et Somniatorem Bocxhornium.</hi> Antuerpiae apud
      Verdussen MDCXI. et MDCXIV.</p>
     <p>
      <hi rend="italic">Colloquium inter Bocxhornium, et Pastorem Haghae prope Bredam, D. Petrum de
       Tornaco.</hi>
     </p>
     <p>Examen de officio et auctoritate Magistratus Christiani in rebus fidei Ecclesiasticis.</p>
     <p><hi rend="italic">Breuis explicatio mysterij Sacrosanctae Eucharistiae.</hi> Syluaeducis
      apud Schefferum MDCXII.</p>
     <p><hi rend="italic">Refutatio pugnae oblatae Catholicis, a quatuor Ministris Caluinianis
      Syluaeducensibus,</hi> qui statim a captâ per Haereticos vrbe eo conuolauerant. Antuerpiae
      apud Aertsens MDCXXX. Tacito auctoris nomine.</p>
     <p><term>IOANNES GRAVIVS</term>, natione Belga, patriâ Louaniensis</p>
     <p>
      <hi rend="italic">S. Augustini Opera, et praecipue Additamentum</hi>
     </p>
     <p><hi rend="italic">Epistolarum ex Vrbe transmissum, vna cum Theologis Louaniensibus expendit
      et recensuit,</hi> vt auctor est Antonius Posseuinus.</p>
     <p><term>IOANNES GRILLOTIVS</term>, natione Gallus Burgundus, Societatem complexus est anno
      MDCV. aetatis XVII. Euasit Concionator egregius; et tantâ caritate praeditus, vt peste
      laborantibus suam operam vltro addixerit; a quâ cum Deus illum sospitem atque incolumem post
      innumera pericula seruasset, eam calamitatem posteris legendam tradidit. Edidit</p>
     <p>
      <hi rend="italic">Orationem habitam in funere Illustrissimi Conestabilis de Montmorency.</hi>
     </p>
     <p><hi rend="italic">Lugdunum Lue affectum et refectum,</hi> siue, <hi rend="italic"
      >Narrationem rerum Lugduni gestarum ab Augusto anni</hi> MD. CXXVIII. <hi rend="italic">ad
      Octobrem</hi> MDCXXIX. Lugduni per Franciscum de la Bottiere MDCXXIX. in 8. Latine et
      Gallice.</p>
     <p><term>IOANNES GRVZEWSKI</term>, natione Roxolanus, e Samogitiâ, Societatem ingressus anno
      MDXCV. aetatis XV. in eâ diu Philosophiam ac Theologiam tum Moralem tum Scholasticam
      professus, Doctoris etiam insignia capessiuit. Pluribus etiam annis Vilnensi Collegio Rector
      praefuit, et Varsauiensi Professorum domui Praepositus. Subiecit praelo</p>
     <p><hi rend="italic">De vnione cum Deo mysticâ, et dispositionibus ad eam faciendis,</hi> tom.
      III.</p>
     <p><term>IOANNES GVILIELMVS GALAVERONVS</term>, natione Italus, gente Pedemontanus, domo
      Cairensis, vir egregie doctus, et Philosophiam iterato, ac Scholasticam Theologiam in Collegio
      Mediolanensi professus. Edidit sub nomine Francisci Sanbenedicti collectoris</p>
     <p><hi rend="italic">Orationum</hi> tomum I. Mediolani apud Pandolfum Malatestam MDCXXV. in
      8.</p>
     <p><hi rend="italic">Ad Historiam Mediolanensem Tristani Chalchi recensitam,</hi> et recusam
      anno MDCXXVII. Mediolani, addidit tacito suo nomine, <hi rend="italic">Epitomes, Notas,
      Indices.</hi> Ipsae autem Epitome in vnum collectae seorsim quoque prodiêre.</p>
     <p><term>IOANNES GVILIELMVS STEGHIVS</term>, natione <pb id="s248" n="248"/> Belga, patriâ
      Pragensis, habet praelo adornatum linguâ Flandricâ</p>
     <p><hi rend="italic">Consiliarium vitae</hi> pro omni hominum statu.</p>
     <p><term>IOANNES HAFFENECKER</term>, natione Germanus, gente Austriacus, patriâ Viennensis,
      Philosophiae ac Theologiae studiis excultus, Concionatoris partes suscepit, quas etiam cum
      laude sustinet. Edidit Germanice</p>
     <p><hi rend="italic">Orationem funebrem dictam in Exequiis Ferdinandi II. Imperatoris Augusti,
      habitis Lintzij,</hi> metropoli Superioris Austriae die XXVI. Martij, anno MDCXXXVII.</p>
     <p><term>IOANNES HAIVS</term>, Dalgattiensis Scotus, ingressus in Societatem anno MDLXII. Romae
      Tirocinium posuit, vir indefessi supra vires laboris in Haereticis confutandis, acer
      disputator: peritissimus Artium et Eloquentiae; in omnibus fere disciplinis apprime versatus.
      In Poloniâ, Belgio, et Galliâ, potissimum Turnoni Theologiam, Mathematicas, et Linguam Sacram
      docuit. In Germaniâ Argentorati cum Pappo et Ioanne Sturmio Sectariorum antesignanis
      disputauit. Mussipontanae Academiae nostrae Cancellarius fuit. Vbi sexagenario mator die XXI.
      Maij, anno MDCVII. obiit, quo anno et Carolus III. Lotharingiae Dux de Nostris bene meritus,
      decessit. Laudem habuit Haius inter ceteras virtutes exactissimae Obedientiae. Fuit autem per
      omnem vitam abstemius. Scripsit Scotice</p>
     <p><hi rend="italic">Interrogationes ad Sectarios Praedicantes,</hi> quas Michael Coyssardus
      Gallicas fecit.</p>
     <p>Gallice vero scripsit</p>
     <p>
      <hi rend="italic">Apologiam illarum Interrogationum.</hi>
     </p>
     <p><hi rend="italic">Antimonium ad responsa Bezae.</hi> Turnonij apud Claudium Michaelem
      MDLXXXVIII. in 8.</p>
     <p><hi rend="italic">Disputationem lib.</hi> II. <hi rend="italic">contra Ministrum
      Anonymum</hi> Nemausensem. Lugduni apud Ioannem Pilehotte MDLXXXIV. in 4.</p>
     <p><hi rend="italic">Scholia breuia in Bibliothecam sanctam Sixti Senensis.</hi> Lugduni apud
      FF. de Gabiano.</p>
     <p>Collegit ac vertit Latine</p>
     <p><hi rend="italic">Iaponicas ac Peruanas Sociorum Epistolas,</hi> editas Antuerpiae typis
      Nutij MDCV. in 8.</p>
     <p>Reliquit et <hi rend="italic">Helleborum Ioanni Serrano</hi> Caluiniano, ei qui post
      Marsilium et Cornarium Platonis Opera vertit.</p>
     <p><term>IOANNES HAIVS</term>, siue, DE LA HAYE SERVIVS, natione Belga, gente Hanno, patriâ
      Seruius, quod municipium tractus Athensis est; vir inter maxime illustria Societatis Belgicae
      lumina, quem Louanij ac Duaci Philosophiam, et Sacras Litteras publice professum, gubernandi
      munus diu habuit occupatum; multae vero atque eximiae virtutes toto Belgio Principum
      admouerunt beneuolentiae. Illi certe sua initia, et praesentem splendorem debet Duacense
      Collegium. In rebus angustissimis erat eius incredibilis in Deo fiducia, nixa egregiâ vitae
      innocentiâ, ardentissimo diuinae gloriae studio, iugi cum Deo per assiduas preces
      consuetudine; vt auderet aggredi, et conficeret quidlibet feliciter. Cum numerosissimam
      Familiam Duacensem, nullis firmatam vectigalibus administraret, nullam vnquam auditus est
      intulisse mentionem angustiarum rei familiaris, id modo causatus silentij sui argumentum
      percontantibus Praesidibus, Non solere Dei beneficentiam suis alumnis, si in ipso confidant,
      deesse. Tam erat insigni modestiâ atque humilitate, vir alias litterarum et negotiorum bene
      callens, et tractandis hominum ingeniis exercitatissimus, vt Epistolas non daret ad viros
      graues, quas prius non detulisset Praefecto rerum spiritualium excutiendas. Summâ reuerentiâ
      Superiorum iussa accipiebat, summâ constantiâ exequebatur. Amore paupertatis ne casu quidem
      inuentam aciculam in suos vsus, nisi probante Superiore conuertisset. Nunquam ille ad Sacrum,
      nisi diligenter otioseque comparatus, vel in grauissimis occupationibus, accedebat. In
      cubiculo sacras obibat stationes venerabundus, affixis per diuersos angulos imaginibus.
      Societatem tenerrimo affectu complectebatur; nec satis sibi facere posse videbatur agendis Deo
      gratiis quod se ad illam vocasset, cuius illi sensus fuit tenerior circa mortem, vt vix satis
      posset eum depromere. Obiit Duaci die XIV. Ianuarij, anni MDCXIV. aetatis suae LXXIV. initae
      Societatis XLIX. Scripsit</p>
     <p><hi rend="italic">Quaternionem Euangelistarum,</hi> seu, <hi rend="italic">Euangelicae
      Historiae dispositionem, ipsis Euangelistarum verbis ordinatâ serie distributam.</hi> Duaci
      apud Balthasarem Bellerum MDCVII. in 4.</p>
     <p><hi rend="italic">Apparatum Euangelicum,</hi> quo ea disquiruntur et illustrantur, quae de
      Euangelio et Euangelistis, tam vniuerse quam singillatim possunt disputari. Duaci apud
      Laurentium Kellamum MDCXI. in 4.</p>
     <p><hi rend="italic">Triumphum veritatis, ordinati Euangelij quadrigâ inuectae, Sanctorum
      Patrum exercitu stipatae.</hi> Duaci typis Balthasaris Belleri MDCIX. in fol. Est hoc opus <hi
      rend="italic">Concordia quaedam Euangelistarum,</hi> cum SS. Patrum Graecorum Latinorumque in
      eandem sententiis, in modum Catenae Patrum concinnatis: addidit suas <hi rend="italic"
      >Notationes</hi> instar breuis commentarij.</p>
     <p><term>IOANNES HARLEMIVS</term>, qui et GVILIELMI, more patriae suae, a parentis nomine, et
      WILHEMI, cognominatus est, natione Belga, gente Batauus, domo Harlemius, vnde illi vulgo
      appellatio altera. Is Sacrae Theologiae Licentiatus, Collegij primum Atrebatensis apud
      Louanienses alumnus, et inde in Societatem ingressus, in Collegio Louaniensi Diuinas
      Scripturas, et Hebraicam Linguam professus est, in eâque Robertum Bellarminum, S. R. E. postea
      Cardinalem, instituit. Rector eiusdem Collegij deinceps fuit, et per Belgium
      Vice-Prouincialis. Vir summâ eruditione; qui diuino, quo praecellebat, ingenio, Linguarum
      Latinae, Graecae, Hebraicae, Chaldaicae, Syriacae, atque Arabicae difficultates <pb id="s249"
      n="249"/> superauerat, et Theologicorum mysteriorum intima penetrauerat. Eâ adhaec vitae
      puritate, et morum suauitate ornatus, eâ animi ad iuuandos quoscumque promptitudine, eâ
      denique in Deum pietate praeditus, vt summae voluptatis loco esset, eius frui alloquio,
      sacrisque simul et doctis sermonibus refici. Flagrantis caelesti amoris igne animae
      corpusculum, loemicus, Deo operante, ignis soluit, vt cum a corporis miseriis, tum a mundi,
      qui eo dignus non erat, malis libera, ad caelestem dilecti thalamum transiret. Decessit
      Louanij anno salutis MDLXX VIII. Calendis Octobr. paulo quad ragenario maior, traductis in
      Societate annis XII. Certum est moribundo visos Angelos, cum inter recitandas Litanias
      interrogaret praesentes, num et ipsi eos viderent; aiebatque ab suo Custode Angelo vocari. Dum
      animam autem efflaret, insolitum lumen circa eum conspectum est. De Sacris Bibliis Regiis
      Antuerpiae typis Plantini editis optime meritus est; nam adlectus in Censorum numerum, omnia
      recognouit, et suâ auctoritate, manuque probauit. Concinnauit</p>
     <p><hi rend="italic">Indicem Biblicum</hi> breuitate exiguum, vtilitate maximum, et cum Bibliis
      Regiis, et seorsim excusum Antuerpiae typis Christophori Plantini; qui iam passim Bibliis
      Vulgatae editionis adiungitur.</p>
     <p><hi rend="italic">Varias item lectiones in Latinis Bibliis Editionis Vulgatae</hi> ex MSS.
      collegit, et ad textum Hebraicum, Chaldaicum, Graecum atque Syriacum doctissime examinauit et
      discussit. Leguntur in Apparatu Bibliorum Regiorum.</p>
     <p><term>IOANNES HASIVS</term>, natione Belga, patriâ Syluaeducensis, die XIV. Ianuarij, anno
      salutis MDL XII. Coloniae Nostris adscriptus est. Hic in Prouinciâ Rheni strenuum se Societati
      ministrum exhibuit. Nam Coloniae ter Philosophiae docendae laborem subiuit. Inde Ecclesiasten
      annis aliquot egit. Tum Doctor creatus Herbipoli Theologiam professus est. Tribus Praepositis
      Prouincialibus adiunctus Consiliarius, et comes obeundae Prouinciae, assiduum atque
      vtilissimum laborem impendit. Rectoris officium bis Embricae Cliuorum, Prouincialis semel
      obiuit. Animi magnitudine tantâ praeditus, vt Embricâ ab Haereticis cum suis cedere iussus,
      neque minis, neque terroribus, neque hostium exercitu se de mentis constantiâ deduci passus
      sit, perstiteritque Haereticis inuitis ac frementibus in ciuitate. Dicendi, et vitia
      castigandi libertatate fuit singularis. Adulatores et simulatores pessime persequebatur; eo
      tutius, quo magis erat religiosâ obseruantiâ et doctrinâ conspicuus. Obiit Embricae VIII. Cal.
      Aprilis, anno salutis MDCXXIV. aetatis LXXXI. Religionis LXII. a susceptâ quatuor votorum
      solemni professione LIII. Scripsit, vel perfecit potius</p>
     <p><hi rend="italic">Opus Petri Busaei,</hi> qui <hi rend="italic">Catechismum</hi> P. Petri
      Canisij SS. Patrum Auctoritatibus locupletauit.</p>
     <p><hi rend="italic">Caesarij Heisterbachensis Exempla</hi> illustrauit; et vt visiones quae in
      illis referuntur, confirmaret, bene longam praefationem adiecit.</p>
     <p><hi rend="italic">Chronologiae,</hi> quae passim in patenti folio per Germaniam magnâ cum
      laude circumfertur, ipse quoque Auctor est.</p>
     <p>Adornabat etiam editionem meliorem <hi rend="italic">Chronici Mariani Scoti,</hi> ad vetera
      exemplaria comparati; an prodierit, non scio.</p>
     <p><term>IOANNES HAVLETTVS</term>, natione Anglus, ex Rutlandia, Louanij in Societatem admissus
      anno MDLXXI. aetatis XXIV. iam Philosophiae Laureâ decoratus, Duaci Theologiae nauauit operam;
      ac porro decem annos docuit Grammaticam, Rhetoricam, Graecam Linguam et Hebraeam,
      Mathematicam, Ethicam, Quaestiones de Conscientiâ, in Belgio et Germaniâ. Missus demum ex Vrbe
      in Poloniam, vt in Transyluanicâ Missione operam collocaret, biennio postquam eo venit, Vilnae
      decessit die XVII. Septembris, anno MDLXXXIX. Permisit suo nomine in lucem exire</p>
     <p><hi rend="italic">Libellum, quo IX. rationes continentur ob quas Catholici in Angliâ,
      conuenticulis seu publicis precibus Haereticorum renuunt interesse:</hi> quod tamen opus
      Roberti Pertonij est.</p>
     <p><term>IOANNES HENRICVS AVBERIVS</term>, natione Gallus, patriâ Borbonius, vir in
      Humanioribus Litteris, quas diu docuit, bene versatus. Professus tria vota, viuit annis
      maturus iam septuagenarius in Prouinciâ Tolosanâ. Edidit <hi rend="italic">Missum
      Poeticum,</hi> seu, <hi rend="italic">varia Carmina,</hi> nempe</p>
     <p>
      <hi rend="italic">Elegias.</hi>
     </p>
     <p>
      <hi rend="italic">Poemata Epica.</hi>
     </p>
     <p><hi rend="italic">Lyrica.</hi> Tolosae typis Colomerij MDCXVII. in 4.</p>
     <p><hi rend="italic">Tragoediam, Cyrum,</hi> Carmine Heroico; cui accessit <hi rend="italic"
      >Psalmi</hi> CXXVII. <hi rend="italic">Paraphrasis Elegiaca.</hi> Iisdem typis MDCXIX. in
      4.</p>
     <p><term>IOANNES HERTINGIVS</term>, natione Germanus. Vir qui ob singularem industriam
      iuuentutis bonis litteris informandae, diutissime in scholastico puluere versatus est. Inde ad
      conciones eductus; postea singulari fructu rusticanorum animos Catechismo im buendos suscepit;
      quam in messem traducebat quam plurimos poterat domesticorum. Quidquid illi erat vacui
      temporis, in transferendis e Latino in Germanicum libris ponebat, vt ille iam vulgo diceretur,
      Hamum quibus animas caperet, de manibus haud vnquam deponere. Eum decumbentem cum Serenissimus
      Archidux Leopoldus inuisisset, viri sanctitate magnopere recreatus, mirifice illum
      praedicauit. Obiit Molshemij Anno salutis MDCXIV. aetatis suae L. Religionis aditae XXXI.</p>
     <p><hi rend="italic">Libros plures</hi> eleganti stylo <hi rend="italic">Germanice</hi> e
      Latino <hi rend="italic">reddidit</hi> quorum hactenus catalogum non inueni.</p>
     <p><term>IOANNES HEVMONT</term>, natione Lotharingus. Vir religiosae vitae maturitate, et
      exquisitâ in <pb id="s250" n="250"/> omni scientiarum genere peritiâ, praeclaris ad Societatis
      munera talentis ornatus. Humaniora, Rhetoricam, Linguam Sacram, semel iterumque Graecij
      Styrorum Philosophiam docuerat, et iam Theologiam erat aggressus, cum acerrimo viscerum
      tormine ad extrema deductus, spectabili tolerantiae exemplo in acerbissimo morbo exhibito, pie
      obiit Graecij die XXV. Ianuarij, anno salutis MDCXVII. aetatis XLI. Religionis XVII. Edita
      est</p>
     <p><hi rend="italic">Oratio quam in funere Serenissimae Archiducis Mariae Bauariae matris
      Ferdinandi II. Imperatoris dixit Graecij, die</hi> XXXI. <hi rend="italic">Maij, anno</hi>
      MDCVIII. Exstat ea in Parentalibus eidem Principi a Collegio Graecensi positis.</p>
     <p><hi rend="italic">Famam posthumam, de virtutibus heroicis eiusdem Serenissimae Mariae,
      Emblemate vario digessit, concinnauit, exposuit.</hi> Graecij Styriae typis Georgij
      Widmanstadij MDCIX. in fol.</p>
     <p><term>IOANNES HIERONYMVS BAIOLIVS</term>, natione Gallus, patri[?] Condommensis, Ioannis, de
      quo supra dictum est, germanus frater, ingressus Societatem anno MDCIV. aetatis XVI. Vir et
      ipse pietate ac doctrinâ conspicuus, Pali in Benearniâ Sacrae Theologiae Professor. Edidit
      suppresso suo nomine, sed additis in calce dedicationis initialibus notis hoc modo
      I.H.B.S.I.</p>
     <p><hi rend="italic">Annales Congregationum Beatissimae Virginis Mariae, collectos ex Annalibus
      Societatis Iesu.</hi> Burdigalae apud Perrum de la Court MDCXXIV. in 8.</p>
     <p><term>IOANNES HIERONYMVS KINICH</term>, natione Germanus, scripsit breuem</p>
     <p><hi rend="italic">Modum faciendi Horologia Solaria Horizontalia Italica per numeros;</hi>
      quem Italice vulgauit D. Ioannes Franciscus Palmerius. Senis apud Herculem et Agamemnonem Gori
      MDCXX. in 8.</p>
     <p><term>IOANNES HIERONYMVS DE SOPRANIS</term>, natione Italus, patriâ Genuensis, vir eximiâ
      doctinâ praeditus, et Philosophiam, Theologiam, ac Sacras olim Litteras interpretatus.
      Admirabilis eluxit in hoc viro diuinae prouidentiae ratio; cum enim insigni floreret
      existimatione doctrinae, eaque indies magis ac magis increbresceret, passus est illum Deus
      mente exerrare vno in obiecto, cetera rectissime, cordatissimeque sapientem; et in hâc vitae
      obscuritate continuit annos complures; donec tandem sibi restitutus, studiis in Romano
      Collegio Praefectus, pie decessit Viterbij die II. Nouembris, anno salutis MDCXXIX. aetatis
      LVII. Societatis XXXVII. Edidit Italice suppresso nomine</p>
     <p><hi rend="italic">Compendium vitae S. Francisci Xauerij Societatis Iesu.</hi> Romae apud
      Haeredes Bartholomaei Zannetti MDCXXII. in 8.</p>
     <p><hi rend="italic">Appendicem ad Opus Morale Vincentii Filliuccij,</hi> in quâ sunt proprij
      tractatus ipsius,</p>
     <p>
      <hi rend="italic">De Pensionibus.</hi>
     </p>
     <p>
      <hi rend="italic">De Spoliis Clericorum.</hi>
     </p>
     <p>
      <hi rend="italic">De Alienatione rerum Ecclesiasticarum.</hi>
     </p>
     <p><hi rend="italic">Schematismus de Irregularitate;</hi> in quo sub vnum aspectum proponitur,
      quidquid ad difficilem hanc materiam spectat. Reliquit</p>
     <p><hi rend="italic">Opuscula de re vestiariâ, De funeribus, De publico et priuato luctu.</hi>
      Item</p>
     <p><hi rend="italic">Commentarios in Libros Regum,</hi> et,</p>
     <p><hi rend="italic">Epitomen Heroicam;</hi> quae a Fabio Ambrosio Spinula exspectamus, iamque
      audio sub praelo esse. Edita est nuper cum aliis eius</p>
     <p><hi rend="italic">Oratio de Passione Domini,</hi> habita ad Paulum V. Anno MDCX.</p>
     <p><term>IOANNES HOFERVS</term>, natione Germanus, Lutheranis parentibus in Misniâ natus, et
      Lutheranis ob naturae dotes, nuper carus, cum a Theologis Electoralibus Saxoniae anno MDCXXIV.
      accepisset refutandas controuersias P. Christophori Mayr, inter affrictum difficultatum ad
      Lydium veritatis lapidem, primum scintillas quasdam elicere visus est; mox profundius in
      operis lucubrationem immersus, vidit increscere lumen, cuius aspectu, cum rubore, suum agnouit
      errorem. Eum tamen dissimulatâ veritate in biennium vsque fouit: quo lapso cum repositae a
      Catholicis lucubrationi vellet refundendo iterum obuiam ire, aspexit non dubiorum modo, sed et
      scrupulorum retibus se vndique circum septum. Nititur, sed incassum, apud sapientiores errorum
      seminatores auxilium inuenire, nam eorum responsa perplexum animum in vlteriorem labyrinthum
      intruserunt. Inter haec, commodum incidit in Bellarmini Controuersias; lucem cum tenebris,
      veritatem cum errore confert; agnitam veritatem complectitur: matre viduâ relictâ, et
      Rectoratu Spandouiensi in Austriam concessit, atque ibi Catholicam fidem professus, non multo
      post Societatem quoque nostram complexus est anno MDCXXXIII. aetatis XXXI. Scripsit</p>
     <p><hi rend="italic">Conuersionis suae ad fidem Catbolicam Historiam ad Serenissimum Electorem
      Saxoniae.</hi> Viennae typis Gregorij Gelbhaar MDCXXX. in 4.</p>
     <p><hi rend="italic">Vocationem suam ad Ecclesiam Catholicam, a calamo haeretico Friderici VV
      inekeri vindicatam.</hi> Viennae apud Matthaeum Formicam MDCXXXI. in 4.</p>
     <p><hi rend="italic">Responsionem ad censuram a Christophoro Bulaeo editam contra ipsius
      vocationem ad Ecclesiam.</hi> Viennae typis Michaelis Rictij MDCXXXIII. in 4.</p>
     <p>Haec ille ante ingressum in Societatem: nunc alia molitur.</p>
     <p><term>IOANNES HOLONIVS</term>, Belga, olim Ingolstadij Eloquentiae Professor. Obiit Monachij
      senex. Edidit</p>
     <p><hi rend="italic">Orationem funebrem dictam a se in Exequiis Domini Martini
      Eisengreinij,</hi> Ingolstadij, typis Dauidis Sartorij MDLXXVIII.</p>
     <p><term>IOANNES HORRION</term>, natione Belga, gente Eburo, ingressus in Societatem sedecennis
      anno MDXCI. Is cum magnos fecisset in Poesi et in Oratoriâ facultate progressus, Moguntiae
      Philosophiam, ac deinde etiam ibidem, et Paderbornae Theologiam Scholasticam, et S. Scripturam
      <pb id="s251" n="251"/> cum approbatione multis annis docuit. Ex Italico Virgilij Ceparij
      Latine conscripsit tacito suo nomine</p>
     <p><hi rend="italic">Vitam B. Aloysij Gonzagae Societatis Iesu.</hi> Coloniae apud Bernardum
      Gualterum MDCVIII.</p>
     <p>Ex Hispanico vero conuertit</p>
     <p><hi rend="italic">Commentarium Prudentij Sandonalij de Sanctis Leandro, Isidoro,
      Florentio.</hi> Exstat in Sideribus Christophori Broweri nostri.</p>
     <p>Eius quoque lucubratio est</p>
     <p><hi rend="italic">Panegyricus, die Natali Academiae Paderbornensis, eius fundatorioblatus
      anno</hi> MDCXVI. Paderbornae typis Matthaei Pontani.</p>
     <p><term>IOANNES HVBERVS</term>, natione Germanus, patriâ Franco Herbipolensis; in Societatem
      ingressus est anno salutis MDLXXXIII. Is cum subsidiarius e Germaniâ in Poloniam missus esset,
      Theologiam ibi Moralem, Religionisque Controuersias triennium docuit; Seminariis octo annos;
      duobus per vices Collegiis Braunspergensi et Gedanensi septem annos praefuit; fructuosum
      Concionatorem et quidem iucundum ipsis etiam Haereticis, annum egit decimumtertium. Obiit
      Gedani anno MDCXII. aetatis LIV. ab suscepta Societate XXVIII. Edidit Germanice</p>
     <p><hi rend="italic">De Controuerstis fidei varios libellos,</hi> nempe</p>
     <p>
      <hi rend="italic">De Caenâ Caluinisticâ.</hi>
     </p>
     <p>
      <hi rend="italic">De Caenâ Lutheranâ.</hi>
     </p>
     <p>
      <hi rend="italic">De eo quod Libri Sacri non omnes inueniantur.</hi>
     </p>
     <p><hi rend="italic">Demonstrationem defectus Bibliorum, prout Braunspergae edita sunt.</hi>
      Braunspergae apud Georgium Schonfels MDCIV. in 4.</p>
     <p><hi rend="italic">De Ecclesiâ</hi> ibidem MDCIX. in 4.</p>
     <p><hi rend="italic">De Iudice Controuersiarum.</hi> Ibid. MDCXI. in 4.</p>
     <p><hi rend="italic">De Libero arbitrio.</hi> Ibidem MDCXI. in 4.</p>
     <p><term>IOANNES IACHNOWICZ</term>, natione Lithuanus, in Societatem ingressus anno MDCIX.
      Collegium Crosense, et pontificium Seminarium rexit. Edidit Polonice</p>
     <p><hi rend="italic">Sacrisicium Christi cruentum,</hi> seu, <hi rend="italic">Libellum de
      Passione Domini.</hi> MDCXXVI.</p>
     <p><hi rend="italic">Libellum de Passione Domini in illa verba, Candidus et Rubicundus.</hi>
      MDCXXVII.</p>
     <p><hi rend="italic">Vias Saluatoris nostri in pueritiâ et iuuentute.</hi> MDCXXXIX.</p>
     <p><hi rend="italic">Sanguineas Domini Redemptoris nostri vias.</hi> MDC. XXXIV.</p>
     <p><hi rend="italic">Vias Domini laboriosas,</hi> seu, <hi rend="italic">De apparitionibus post
      Resurrectionem</hi> MDCXXXIX.</p>
     <p><hi rend="italic">Iesum Crucifixum sub variis similitudinibus ex S. Scriptura petitis.</hi>
      MDCXXXIX.</p>
     <p><hi rend="italic">Libellum de doloribus B. Virginis</hi> MDCXXXIX.</p>
     <p><hi rend="italic">Institutionem catechisticam</hi> MDCXXXIX.</p>
     <p><hi rend="italic">Institutiones Confraternitatis Vilnensis S. Iosephi et Nuodemi; cum
      Libello precatorio,</hi> qui inscribitur, <hi rend="italic">Facula ardens.</hi> MDCXXX.</p>
     <p>
      <hi rend="italic">Officia de Verbo Incarnato: de Virgine portante Christum, de Iosepho: de
       Angelo Custode.</hi>
     </p>
     <p><hi rend="italic">Officium de S. Casimiro,</hi> Polonice et Latine MDCXXXIX.</p>
     <p>Lithuanice scripsit</p>
     <p><hi rend="italic">Euangelia aucta in vsum Concionatorum</hi> MDC. XXXVII.</p>
     <p><hi rend="italic">Institutiones et Cantiones pro Consraternitate S. Isidori</hi>
      MDCXXXIX.</p>
     <p><hi rend="italic">Cantiones Catechisticas.</hi> MDCXXXVIII.</p>
     <p><hi rend="italic">Libellum precatorium pro Confraternitate Vilnensi Corporis Christi.</hi>
      MDCXXX.</p>
     <p>Denique vertit Polonice</p>
     <p><hi rend="italic">Martini Becam Purgatorium Caluinisticum</hi> MDC. XXXIX. Item</p>
     <p><hi rend="italic">Deum Caluinisticum.</hi> MDCXL.</p>
     <p><term>IOANNES IACOBVS CVRTZIVS</term>, natione Bohemus, patriâ Pragensis, praenobili loco
      natus. Is postquam pro Ferdinando II. Romanorum Imperatore Oratoris munere apud Turcarum
      Imperatorem functus est, spretis rebus humanis Christi humilitatem in Societate complexus est.
      Anno MDCXXVI. aetatis XLI. Transtulit Italice e Latino Gulielmi Lamormaini</p>
     <p><hi rend="italic">Ferdinandi II. Romanorum Imperatoris Virtutes.</hi> Viennae MDCXXXVIII. in
      4.</p>
     <p><term>IOANNES IACOBVS ROCHER</term>, natione Gallus, patriâ Bituricensis, natus anno salutis
      MD. LXXII. in Societate nostrâ docuit quinquennio Philosophiam; Quaestiones de Conscientiâ,
      Linguam Hebraicam, et Sacras Litteras quadriennio: triennio Rector fuit, triennio Concionator:
      quatuor votorum professus. Edidit Gallice</p>
     <p>
      <hi rend="italic">Manuale Sacerdotum.</hi>
     </p>
     <p><term>IOANNES DVIARDIN</term>, natione Belga, patriâ Duacensis, Societatem anno MDLXXXII.
      ingressus aetatis XVII. Edidit</p>
     <p>
      <hi rend="italic">Manuale praecipuarum Considerationum.</hi>
     </p>
     <p><hi rend="italic">Manuale de peccato mortali.</hi> Reddidit etiam Gallice</p>
     <p>
      <hi rend="italic">Tractatus aliquot P. Iacobi Aluarez de Paz.</hi>
     </p>
     <p><term>IOANNES ISFORDING</term>, natione Germanus, patriâ Monasteriensis, vir magnâ
      prudentiâ, et nostros gubernandi peritiâ praestans; annos complures Collegia Molshemense, et
      Passauiense Rector gubernauit, et vtrumque liberalitate Serenissimi Archiducis Austriae
      Leopoldi, cui gratus imprimis fuit, a fundamentis exaedificauit. Obiit Passauij grandaeuus die
      XXIV. Aprilis, anno MDCXXXIX. aetatis LXXIII. Societatis XLVIII. a suscepto Coadiutoris
      spiritualis gradu XL. Edidit tacito suo nomine</p>
     <p><hi rend="italic">Elementa Christianae perfectionis a Thomâ de Kempis, quatuor libris de
      Imitatione Christi olim comprehensa, nunc iisdem verbis, nouo ordine, per locos communes
      digesta.</hi> Dilingae apud Iacobum Sermodi MDCXXVI. in 16.</p>
     <p><term>IOANNES LANS</term>, natione Belga, gente Hanno, patriâ Athensis, vir eruditione, et
      doctrinâ liberali, praecipue autem scientiâ Dei colendi excellens. Is aetate iam prouectior,
      Humanioribus, Philosophicis, Theologicis disciplinis eruditus; Iuris etiam consultus, et
      Bononiae Doctor <pb id="s252" n="252"/> nunciatus, Societatem anno salutis MDL XXXIII.
      complexus est. In ea Posnaniae et Iaroslauiae, tum externos, tum Nostros ad eloquentiam
      aliquot annis instituit, eique labori immortuus est Iaroslauiae anno MDXCI. aetatis suae L.
      Scripsit suppresso suo nomine Orationem pro Societate, hoc titulo,</p>
     <p>
      <hi rend="italic">Equitis Poloni pro Societatis Iesu Clericis Oratio Prima; in ficti Equitis
       Poloni in Iesuitas Actionem Primam.</hi>
     </p>
     <p><term>IOANNES LANTZ</term>, natione Germanus, patriâ Tettnangensis ad Lacum Acronianum,
      ingressus est in Societatem annos natus XXV. in eâque annos circiter L. egit, Coadiutoribus
      spiritualibus adscriptus: docuit diu in Academiâ Ingolstadiensi Mathematicam, et Linguam
      Sacram. Obiit Monachij XX. Iulij MDCXXXVIII. Edidit</p>
     <p><hi rend="italic">Institutionum Arithmeticarum lib.</hi> IV. cum <hi rend="italic">Appendice
      fractionum Astronomicarum: et altera, De vtriusque Calendarij Canonibus, et veris Epactarum
      aequandarum fundamentis.</hi> Monachij vnâ atque alterâ editione apud Nicolaum Henricum MDC.
      XVI. et MDCXIX. in 8.</p>
     <p><hi rend="italic">Elementorum Euclidis lib.</hi> VI. <hi rend="italic">nouâ interpretatione
      donatos.</hi> Ingolstadij typis Ederianis MDCXVII. in 8.</p>
     <p><term>IOANNES DE LEDESMA</term>, natione Americanus, patriâ Mexicanus, nobilibus et
      insigniter piis parentibus Hispanis natus; Societatem anno aetatis XV. ingressus, ab ipso
      statim initio magnae virtutis iecit fundamenta, quibus deinceps excelsum prorsus fastigium
      imposuit, auctis semper processibus aetati consentaneis. Tirocinium posuit sub P. Gregorio
      Lopez viro praestanti virtute, qui tironibus eum ceu absolutum exemplar proponebat. In
      studiorum decursu prout scientiâ prouehebatur magis ac magis, ita ad eandem mensuram
      intendebat virtutes suas. Euasit autem ad summum doctrinae culmen, tantamque apud omnes
      auctoritatem, vt difficillimis in rebus fere decerneretur. Saepe consultus a Senatu Regio, a
      Praesulibus, a Sacrâ Inquisitione; atque adeo inde vsque ab Hispaniâ, Peruuiâ, Sinis, de iure,
      iniuriâue contractuum interrogatus fuit. Certe vir doctissimus P. Didacus de Santisteuan non
      dubitauit in cathedrâ citare Ledesmam, Magister discipulum, cum eâdem in exedrâ Theologiam
      vterque, vetoranus ille ante meridiem, hic a meridie nouitius Professor explicaret. Sed
      virtutum ipsius summam perstringamus. Atque humilitate quidem adeo excelluit, vt omnis eius
      vita pulcherrimis fuerit eius virtutis distincta documentis. Inter plurima primae
      commendationis officia vno maxime gloriabatur, quod nimirum ageret aedituum ad S. Gregorij,
      cum illi Seminario grandaeuus praeesset: ipse enim suis ibi manibus componebat omnia; altaria
      purgare pulueribus, propetasmata affigere et refigere, pauimentum verrere atque vestibulum,
      publice inter Diuina mysteria accendere funalia, et ellychnia emunctorio detergere: quibus
      ipsi adeo nihil decedebat existimationis apud cordatos homines, vt passim nihil fuisse
      diceretur in celebritatibus ad S. Gregorij pulchrius ipso Ledesmâ, per eas humilitatis
      industrias maxime spectabili. Crebro sacrificanti solemniter suo discipulo cuipiam assistebat
      ipse pro Subdiacono. Omnes nostros qui eâ in vrbe vitâ decedebant, suis humeris efferebat ad
      tumulum. Grata illi erat consuetudo cum abiectis, cum indigentibus, cum Indis; eoque
      acceptior, quo erat eorum abiectior conditio. Macerationi sui apprime deditus fuit. Tam
      inclementer se flagellabat, vt omnia circum sanguine aspergeret, parietes, libros, mensas.
      Cilicio ferrato totum pene pectus ac tergum circumdabat. Duris asseribus imponebat membra
      labore fessa ad somnum. Cibi tam parcus erat, vt semper ieiunaret. Omnes Caelites colebat ille
      quidem; sed Nostrorum dies natales teneriore quodam sensu pietatis, ornatu comptiore, et
      insignibus virtutum actionibus, supra quam alias, celebrabat. Sed peculiaris ipsi videri
      potest, fuisse amor et miseratio in pauperes Indos, quos vere opprobrium hominum et
      abiectionem plebis recte dixeris, si quam aduersâ fortunâ iactentur, quam sint ceteris
      contemptui, attenderis. In hos tanto rapiebatur affectu, vt ipsorum saluti, defensioni,
      commodis, prae quam maternâ sollicitudine consuleret. Non illum inclementia temporis, non
      obscuritas noctis, non loci longinquitas, non aetas, non morbus, vnquam impediuit, quin ad
      omnes ipsorum necessitates accurreret. Nemo fuisset ausus Indum lacessere, vellicare, vexare
      coram Ledesma. Et quod maxime mirum est, ab iis ipsis in quos erat profuse misericors, non
      raro sannis exceptus, nunquam indignari visus est, aut ab suo in illos officio deterreri. Quo
      tempore Mexicum aquarum eluuione laborabat; ipse quotidie, post Theologicam lectionem, per
      incredibilem solis aestum, ieiunus, cymbâ vectabat ad suos Indos annonam. In peste quae
      triennio toto eandem vrbem, et in eâ potissimum calamitosissimam Indorum gentem attriuit,
      totus in illorum auxilium, sepositis tantisper curis aliis, incubuit; et onustus cibariis ac
      medicamentis quotidie ipsorum gurgustia perreptabat, interituris quamplurimis inediâ, nisi
      ipse pauisset. Haec opera caritatis quae supra imitationem videri poterant, longo adhuc
      interuallo impendendis spiritualibus auxiliis ipse superabat. Haec nimirum cura nascentem diem
      excipiebat; haec claudebat occidentem. Iusserat autem vel in ipsâ Theologiae cathedrâ se
      moneri, si qua necessitas animi cuipiam Indorum ingruisset; et mox vel ad extremam vrbem
      opitulaturus accurrebat. Deductâ per has virtutes aetate, cum hydropi curando Medicorum iussu
      ad propinquas thermas Pennolenses concessisset, ibi mortem <pb id="s253" n="253"/> quam
      praesagisse visus est, pro salute inuenit die XII. Octobris, anno MDCXXXVII. aetatis LXIII.
      initae Societatis XLVIII. in quâ ante annos XXX. Romae, cum eo Socius Procuratori Prouinciae
      Mexicanae venisset, quatuor esset vota professus. Parentarunt illi Clerus Metropoliticus,
      Regularis ordo vniuersus, Senatus vrbis, frequens Nobilitas. Solemnes exequias instituerunt
      ternae Sodalitates, ipsius encomiis circum templum appensis. Edidit Hispanice</p>
     <p><hi rend="italic">Concionem de SS. Eucharistiâ,</hi> habitam Mexici in gratiarum actionem
      pro liberatâ ab Hollandorum insidiis classe Hispanicâ. Mexici. Reliquit</p>
     <p><hi rend="italic">Commentariorum in S. Thomam, et aliarum lucubrationum tom.</hi> XIV. quos
      Congregatio Proninciae postulauit excudi; cum ipse, oblatis impendiis, addictisque ab Horatio
      Cardon gratuitis operis, viuens induci nequiuerit, vt permitteret, tametsi summam doctrinae
      laudem doctâ totos XXX. annos Philosophiâ ac Theologiâ comparasset.</p>
     <p><term>IOANNES LEONIVS</term>, natione Belga, gente Eburo, patriâ Leodiensis, vir erga
      Beatissimam Virginem Mariam piissimus, ad cuius honorem primus Sodalitatem Romae anno MDLXIII.
      deinde Parisiis ita instituit, vt ad omnia fere Societatis Collegia per totum terrarum orbem
      dispersa penetrarit, non sine omnium Parthenicorum incredibili fructu. Diem suum obiuit
      Taurini.</p>
     <p>Edidit in lucem</p>
     <p><hi rend="italic">Regulas Sodalitatis B. Mariae Virginis,</hi> a Summis Pontificibus iam tum
      approbatas.</p>
     <p><term>IOANNES LEVRECHON</term>, natione Lotharingus, patriâ Barroducaeus in dioecesi
      Tullensi; anno MDCIX. ingressus est in Societatem, agens aetatis suae XVIII. Quatuor votorum
      professionem anno MDCXXV. emisit. Docuit sexennio Philosophiam, decennio Mathematicam. Rexit
      Collegium Barroducaeum. Edidit Gallice tacito suo nomine</p>
     <p><hi rend="italic">Hilaria Mathematica ex variis Geometriae, Mechanicae, Cosmographiae,
      Opticae, et aliarum huiusmodi Artium problomatis contexta.</hi> Mussiponti apud Hanselet
      MDCXXIV. in 8.</p>
     <p><hi rend="italic">Selectas Propositiones ex totâ sparsim Mathematicâ, propositas in solemni
      festo SS. Ignatij et Francisci Xauerij.</hi> Mussiponti anno MDCXXII. apud Sebast. Cramoisy in
      4.</p>
     <p><hi rend="italic">Rationem facillimam describendi quamplurima, et omnis generis Horologia
      breuissimo tempore, ex Opticae principiis demonstratam.</hi> Mussiponti typis Melchioris
      Bernardi MDCXVIII.</p>
     <p><hi rend="italic">Praxim quorundam Horologiorum, et Cylindri.</hi> Mussiponti apud Carolum
      Mercatorem MDCXVI. in 8.</p>
     <p><hi rend="italic">De Cometâ anni</hi> MDCXVIII. Mussiponti typis iisdem MDCXVIII. in 8.</p>
     <p>Vertit Gallice</p>
     <p>
      <hi rend="italic">Epistolam R. P. N. Generalis Mutij Vitellesci de Iubilaeo Societatis.</hi>
     </p>
     <p>Item <hi rend="italic">Ferdinandi II. Imperatoris virtutes,</hi> Latine prius editas a P.
      Guilielmo Lamormaini nostro.</p>
     <p><term>IOANNES LORINVS</term>, natione Gallus, patriâ Auenionensis, natus est anno MDLIX. et
      florenti aetate XVI. annos natus Societatem amplexus. Vir fuit apprime doctus, et qui
      Philosophiam Romae, Theologiam, et Litteras Sacras Lutetiae, Mediolani, Romae cum laude
      professus est; et diu Theologum Praepositi Generalis ac librorum a nostrae Societatis
      hominibus imprimendorum Censorem egit; vegetissima senectute florens. Demum in Gallias ex Vrbe
      reuersus, haud pridem vitâ functus est Dolae die XXVI. Martij, anno MDCXXXIV. Eum non immerito
      modernus quidam Scriptor Henricus Fitzsimon in Britanomachiâ appellat, <hi rend="italic"
      >Alterum Longinum Cassium legendi assiduitate spirantem quandam Bibliothecam, Ambulans
      Musaeum, et inter Scriptores solertissimos accuratissimum.</hi> Verum haud minora fuerunt in
      eo ornamenta virtutum. Ingens imprimis diuinae gloriae studium; in consiliis ad eam
      promouendam capessendis excelsus erectusque animus, in vrgendis perficiendisque coeptis, etiam
      sedulitas maior. Colendae Deiparae studium ingens, eiusque in aliis excitandi cupido. Nihil
      omisit operae, vt immaculatam eius Conceptionem Italiae, Hispaniae, Galliaeque vniuersae
      persuaderet: eoque adnitente Dolana Academia sanciuit, ne quis apud se Laureâ Doctorali
      ornaretur, qui eam de Conceptione sententiam, dum nihil aliud definiret Ecclesia,
      propugnaturum se iuratus non promitteret. Auenione, Dolae, aliisque locis quamplurimis in
      morem induxit, vt ad aeris campani signum excitarentur sub vesperam ciues ad preces pro
      defunctis fundendas. Effecit etiam vt quot hebdomadis ad Iudaeos Auenione verba fierent, eâque
      ratione multos ad lucem Euangelij sequendam induxit. Ad decrepitam vsque aetatem se traxit ad
      conscientiae tribunal, osor otij, vt se impenderet commodis animarum. Ad haec, summâ erat
      morum facilitate, candore summo; religiosissimâ paupertate, et in vitae communis,
      disciplinaeque obseruatione constantiâ incredibili. Afflictandi corporis studium supra fere
      quam satis foret. Ad ipsius funus tanquam viri celeberrimi, concursus ingens factus est
      ordinum omnium. Edidit in lucem</p>
     <p><hi rend="italic">Commentarios in Leuiticum;</hi> alterâ editione nimirum Antuerpiensi apud
      Petrum et Ioannem Belleros MDCXX. castigatiores.</p>
     <p>
      <hi rend="italic">In Numeros.</hi>
     </p>
     <p><hi rend="italic">In Deuteronomium, tom.</hi> II. quorum prior continet capita XVII. Lugduni
      per Iacobum Cardon et Petrum Cauellat MDCXXV. posterior reliqua ad finem vsque libri. Lugduni
      per Iacobum Cardon MDCXXIX. in fol.</p>
     <p><hi rend="italic">In Librum Psalmorum, tom.</hi> III. quorum singuli <pb id="s254" n="254"/>
      vnam explicant quinquagenam post Lugdunensem editionem. Coloniae per Antonium Hierat MDCXIX.
      in fol.</p>
     <p><hi rend="italic">In Ecclesiasten et Psalmum</hi> LXVII. per Horatium Cardon MDCVI. in
      4.</p>
     <p><hi rend="italic">In Sapientiam Salomonis.</hi> Moguntiae apud Balthasarem Lippium MDCVIII.
      post editionem Lugdunensem, apud Horatium Cardon MDC. VII. in 4. Haec duo postrema in folio
      iunctim recusa sunt.</p>
     <p><hi rend="italic">In Actus Apostolorum.</hi> Lugduni per Horatium Cardon MDCV. et rursum
      correctius et locupletius tum apud illum, tum Coloniae per Antonium Hierat MDCIX. in fol.</p>
     <p><hi rend="italic">In Catholicas III. B. Ioannis, et II. Beati Petri Epistolas.</hi> Lugduni
      per Horatium Cardon MDCIX. in fol.</p>
     <p><hi rend="italic">In Epistolas B. Iacobi, et B. Iudae.</hi> Lugduni MDC. XIX. et Moguntiae
      per Viduam Ioannis Crithij MDCXXII. in fol.</p>
     <p>Edita quoque sunt ipso inuito</p>
     <p><hi rend="italic">Commentaria in Aristotelis Logicam,</hi> quae olim in Scholis tradidit.
      Coloniae apud Petrum Cholinum MDCXX. in 4.</p>
     <p>Reliquit vero praelo paratos quos exspectamus</p>
     <p><hi rend="italic">Aduersariorum,</hi> seu, <hi rend="italic">Miscellaneorum. Tomos</hi>
      III.</p>
     <p><term>IOANNES LVCENA</term>, natione Lusitanus, patriâ ex Oppido Francoso, dioecesis
      Visensis; in Collegio nostro Conimbricensi, puer XV. annos natus ad Societatem admissus est,
      ipso die Natalitio D. N. Iesu Christi, anno salutis MDLXV. Deinde Philosophicis atque
      Theologicis litteris excultus est; magnamque bonarum Artium scientiam consecutus,
      Aristotelicas disciplinas Eborensi in Academiâ professus est. Sed cum aliis rebus Lucena
      excelluit, tum maxime Oratoriâ facultate. Itaque de loco superiore ad populum verba faciens,
      admirabili hominum concursu, plausu, fructuque audiebatur. Certe finem dicendi cum aliquando
      faceret, ab vniuerso concessu publice acclamatum est, vt vlterius progrederetur. Alias ad
      ipsius orationem, quâ in odia simultatesque inuehebatur, quatuor viri nobiles extemplo in
      gratiam redierunt. Quin et illa ipsa oratio cum a milite, qui eam ex ore dicentis exceperat,
      legeretur, praesentibus duobus, qui claritate generis suas inimicitias pertinacius roborabant,
      tantâ eos vi perculit, vt repente amicitiam redintegrarint. Igitur in concionandi munere XX.
      annos maximâ cum laude posuit, et ad extremum vsque spiritum perseuerauit; quem in D. Rochi
      Professâ Domo Olysipponensi pie, sancteque effudit die II. Octobris, anno salutis MDC. aetatis
      LI. quatuor dudum vota professus. Vir fuit omnibus ornatus virtutibus, sed potissimum
      patientiâ, animi submissione, lacrymarum dono, et in aduersarios caritate. Haec illum
      sapientiae et virtutum decora splendidum imprimis apud Regni Proceres, et gratiosum faciebant.
      Scripsit maternâ atque eleganti linguâ</p>
     <p><hi rend="italic">De Vitâ S. Francisci Xanerij Societatis Iesu; deque rebus, ipso viuente, a
      Nostris in Indiâ gestis,</hi> lib. X. quos Ludouicus Mansonius Italice reddidit. Editi sunt
      MDC. in fol. Hispanice Alphonsus Sandoual MDCXIX. in 4.</p>
     <p><term>IOANNES LVDOYICVS DE LA CERDA</term>, natione Hispanus, patriâ Toletanus,
      adolescentulus Toleti admislus est in Societatem, ipso S. Francisci sacro die, anno nostrae
      salutis MDLXXIV. qui Humanioribus, Philosophicis, atque Theologicis litteris excultus, totum
      se erudiendae iuuentuti impendit; Eloquentiae ac Poeticae in Carpetanis assiduus Professor,
      dum aetas et vires siuerunt. Sed vel in decliui senio totus in libris fuit, vir multae
      lectionis, atque indefessi studij; candoris autem, et religiosae simplicitatis laude plane
      singularis. Edidit accuratos, et doctis viris maxime probatos</p>
     <p><hi rend="italic">Commentarios in omnia opera P. Virgilij Maronis</hi> tom. III. quorum I.
      continet Bucolica et Georgica. II. sex priores libros Aeneidos. III. sex reliquos libros
      Aeneidos, Argumentis, Explicationibus, et Notis illustratos. Praeterea</p>
     <p><hi rend="italic">Q. Septimij Florentis Tertulliani Opera, Argumentis, explicationibus, ac
      Notis illustrata.</hi> Tom. I. Lutetiae Parisiorum per Michaelem Sonnium MDC. XXIV. in fol.
      Tom. II. Ibidem MDCXXX. Tom. III.</p>
     <p><hi rend="italic">Aduersaria Sacra,</hi> quibus fax praefertur ad intelligentiam multorum
      Scriptorum sacrorum. Accessit</p>
     <p><hi rend="italic">Psalterium Salomonis, Graecolatinum,</hi> cum Scholiis; et</p>
     <p><hi rend="italic">Tertulliani libri de Pallio Commentarius auctior.</hi> Lugduni per
      Ludouicum Prost MDCXXVI. in fol.</p>
     <p><hi rend="italic">De Excellentiâ Caelestium Spirituum;</hi> imprimis de Angeli Custodis
      ministerio. Parisiis apud Sebastianum Cramoisy MDCXXXI. in 8.</p>
     <p><term>IOANNES DE LVGO</term>, natione Hispanus, patriâ Hispalensis, sed natus Madridij,
      praestantis ingenij et doctrinae, quâ Romanum Collegium totis propemodum annis XX. publice
      Theologiam docendo exornat, illo ego doctore ac magistro mihi plurimum placeo. Edidit</p>
     <p><hi rend="italic">Commentarios in III. partem Summae Theologicae S. Thomae, De Incarnatione
      Verbi.</hi> Lugduni MDC. XXXIII. in fol.</p>
     <p><hi rend="italic">Disputationes Scholasticas, et Morales, de Sacramentis in genere: De
      Venerabili Eucharistiae Sacramento; et de Sacrosanctae Missae Sacrificio.</hi> Lugduni per
      Iacobum et Petrum Prost MDCXXXVI. in fol.</p>
     <p><hi rend="italic">De Sacramento Poenitentiae.</hi> Ibidem MDCXXXIX. in fol.</p>
     <p>Habet sub praelo</p>
     <p><hi rend="italic">De Iustitiâ et Iure;</hi> et si vita fuerit illi superstes, dabit
      deinceps</p>
     <p>
      <hi rend="italic">De Virtutibus Theologicis, et in reliquas partes Theologiae.</hi>
     </p>
     <pb id="s255" n="255"/>
     <p><term>IOANNES MAGIRVS</term>, natione Germanus, patriâ Confluentinus ad Rhenum. Hic aetatis
      initio propositum Societatis ineundae conceperat; fed eo per alienas curas, vt fit,
      frigescente, ecce frater ipsius Germanus, vitâ non diu ante functus, illi per quietem
      apparuit, leuitatem et morum licentiam exprobrat, sacrum e Christi latere manantem cruorem
      manu exceptum in faciem coniectans, Vide inquit, ne hic sanguis incassum pro te effusus sit.
      Quo ille monito ictus, constantiam, opimâ haereditate relictâ, ad Religionem attulit; et
      Societati partim docendo, partim missionibus obeundis bonam operam nauauit. In Aede principe
      Spirensi ipsos XVII. annos Ecclesiasten cum approbatione egit: Seminario praefuit singulari
      curâ. Inter haec febri correptus, vbi ad extrema venit, caelesti Christi Saluatoris, itemque
      S. Ignatij oblatâ specie ita recreatus est, vt plusquam humano gaudio delibutus, febres se
      longe sanitati anteferre diceret. Denique Sacramentis rite perceptis, Socios ad Obedientiam
      hortatus, Christique sacris vulneribus piissime salutatis commigrauit Spirae die VII I.
      Septembris, anno salutis MDCIX. aetatis LI. ex quo fuerat Societati adscriptus XXVIII. dudum
      quatuor vota professus. Scripsit</p>
     <p><hi rend="italic">Breuem admonitionem in Epistolarem Disceptationem Ioannis Magiri Iesuitae,
      et Dauidis Parei Caluinistae Professoris Heidelbergensis.</hi> Moguntiae apud Ioannem Albinum
      MDCIV. in 4. vna cum animaduersionibus Ioannis Mulhusini, in Disputationem eiusdem Parei.</p>
     <p><term>IOANNES MAIOR</term>, natione Belga, patriâ Atrebas, edidit a se emendatum, Exemplis
      ac Notis auctum</p>
     <p><hi rend="italic">Speculum Exemplorum</hi> Anonymi, saepius Duaci nunc euulgatum, et
      Coloniae ab anno MDC. III. Obiit Duaci die VIII. Septembris, anno MDCVIII.</p>
     <p><term>IOANNES MALDONATVS</term>, natione Hispanus, gente Boeticus, vel potius ex eâ parte
      antiquae Lusitaniae, quae Estremadura hodie dicitur, ex oppido quod vulgo vocatur Fuente del
      Maestro, in ditione Zafrensi, nobili genere natus; primam aetatem in Academiâ Salmanticensi
      egit, doctissimis et celeberrimis praeceptoribus vsus, praecipue Dominico Soto, et Francisco
      Toleto, qui postea S.R.E. Cardinalis fuit. Deinde studiis confectis se nostrae Societati
      consecrauit. Tum Romam euocatus, in Collegio nostro Theologiam docuit. Sed dum Collegij nostri
      Parisiensis scholae primum aperiuntur, singulari Dei consilio et instinctu Lutetiam est
      missus, anno MDLXIII. superstite etiam tum Caluino, vt magnis eloquentiae, ingenij, doctrinae
      viribus exultantem, et quasi triumphantem, paucis adhuc resistentibus Caluinismum reprimeret.
      Igitur primus ille Sociorum ex illâ celebri Parisiensis Academiae speculâ bellicum cecinit, in
      campum descendit, in aciem prodiit, manum cum hoste conseruit. Ibi Philosophiam primum, ac
      deinde totos X. annos Theologiam professus est, magnâ celebritate, ingentique auditorum
      concursu, et fructu; vt vox ipsius ex illo celebri theatro per vniuersam Galliam quam
      latissime exaudiretur, et vix doctus esset quispiam, Episcopus, Abbas, Concionator, Parochus,
      qui non ad eius Scholam ventitaret: ne ipsi quidem Caluinistae, et Caluinistarum Ministri
      ipsius praelectionibus abstinerent. Duabus quotidie, tribusue horis ante subsellia certatim
      implebant, quam ludum ille ingrederetur, ne excluderentur. Saepe in aperto, atque adeo in viis
      publicis docere coactus est ob multitudinem Auditorum, quos nullae exedrae capiebant,
      frementibus Haereticis, obstupescentibus Catholicis. Sub annum MDL XX. Pictauium vna cum IX.
      Sociis missus, lectiones ibi Latinas, conciones Gallicas habuit; sed cum sedem non posset
      figere, compressis in disputatione sectariis, regressus est. Excurrit et in Lotharingiam,
      eâque occasione rursum ad Sedanum cum Haereticis congressus est, de quo certamine Genebrardus
      sic ait, <hi rend="italic">Ioannes Maldonatus Capellum, Holinum, Loqueum, et XX. alios
      Ministros Caluinistas, primum disserendo, deinde declamitando prostrauit: nam in declamationes
      disputationem commutandam Ministri censuerant, quod eius vim Syllogisticam non possent
      depellere.</hi> Additque <hi rend="italic">Launeum et Henricum Penneterium Ministros, qui
      aderant, fuisse conuersos.</hi> Cum ergo in iis se locis versari videret, vbi Haereses
      vigerent plurimum, variique errores indies increbrescerent, priscos illos, sanctosque Patres
      imitatus, in id maxime docendo incubuit, vt Lutheri, Zuinglij, Caluini, aliorumque huius
      seculi Haereticorum nefariam et sceleratam doctrinam conuelleret, veram et orthodoxam fidem
      corroboraret. In quo sane profecit plurimum; nam ex eius scholâ prodierunt viri eruditi
      quamplurimi, et vix quisquam postea fuit in Galliâ, qui cum eius auditor esse non potuisset,
      quae in scholis dictauerat, sibi domi descripta non haberet. Tradidit ille primum totam
      Theologiam compendio annis quatuor; iterum eandem vberius tradere aggreslus, cum iam procul
      esset progressus, alienissimo sane tempore, ab hostibus variis calumniis appetitus est: nam et
      Praesidem Montibrunensem S. Andreae moribundum circumuenisse, et posteros eius fortunis
      euertisse, illi persuadendo vt sua omnia Societati legaret, dicebatur, seductor simul et
      praedo nuncupatus; et a nonnullis Lutetiae zelo praepostero, haeresis est accersitus; verum ab
      hâc eum iniuriâ vindicauit Summi Pontificis Gregorij XIII. auctoritate Petrus Gondius
      Parisiensis Antistes; ab illâ vero publico Senatus consulto liberatus est. Verum quamuis sic
      eius innocentia publice satis testata foret, satius tamen fore putauit, si paucorum
      aemulationi, praesertim ingrauescente aetate viribusque labefactis, cederet, lucemque illam
      hominum fugeret; et <pb id="s256" n="256"/> non suo tantum seculo, sed futuris etiam scribendo
      seruiret. Quamobrem in Collegio nostro Bituricensi abditus, totum se ad Sacrae Scripturae
      expositionem conuertit. Cum autem instituisset primum in Quatuor Euangelia Commentarios
      scribere, per aliquot noctes visus est sibi videre quendam, qui vt strenue coeptum opus
      prosequeretur, exhortabatur, fore enim vt illud ex sententiâ perficeret: sed operi parum diu
      superuicturum; atque haec cum diceret, intento digito certam aliquam ventris partem illi
      signabat. Hoc visum quanquam pro somniludibrio habitum, comprobauit euentus; nam a Gregorio
      XIII. Pontifice Maximo e Galliâ in Vrbem accersitus, vt operam suam praestaret ad editionem
      Graecam LXX. Interpretum, quam parabat, non diu Romae superstes fuit. Ibi lucubrationem illam
      suam absoluit, et Claudio Aquauiuae recens in Praepositum Generalem electo ad diem XXI.
      Decembris, anno MDLXXX II. obtulit; ac secundum id, acerrimus eum dolor incessit eâ corporis
      parte, quae tanto iam prius illi fuerat per nocturnam signata visionem. Eo autem in dies magis
      magisque inualescente, tandem priorum laborum praemia a Deo consecutus Romae cessit e vitâ a
      nosocomo, dum eum ad paratam excitaret coenulam, mortuus in lectulo inuentus, aetatis vixdum
      anno L. salutis vero MDLXXXIII. ineunte, peruigilio Epiphaniarum. Monet me locus, vt, quoniam
      hoc etiam ad Maldonatum pertinet, Hieronymi Soriani faciam mentionem. Hunc ad Societatem
      Ioannis Maldonati exemplum excitauit. Nam cum in Hispaniis et vitae consuetudine, et studiorum
      similitudine iam ab Adolescentia coniunctissimi inter se fuissent; conuenerat inter eos, vt
      qui prior perfectionis vitae genus amplecteretur, is alterum ad sui im itationem traheret.
      Româ igitur Maldonatus, veteris pactionis memor, a Soriano, quem in Hispaniis reliquerat, per
      litteras promissa repetit. Is de statu hominis amicissimi certior factus, nihil habuit
      antiquius, quam vt idem iter, eandemque vitam ingrederetur. Vixit Hieronymus in Societate
      magnâ humilitatis, caritatis, et ceterarum laude virtutum; tanto in B. Virginem studio ac
      fiduciâ, vt nihil non, quod illam rogasset, impetraret, vt miraculi nomen nonnulla huiusmodi
      euenta obtinuerint. Docuit Neapoli cum approbatione Theologiam; tum Nolae formandis Tironibus
      praefuit. Demum Cirinolano Collegio, quod Comes S. Angeli per ipsius industriam instituebat,
      datus Superior, diuino propemodum consilio factum putes, vt Maldonatum quem sequi non
      dubitauit in vitâ, eundem quoque sequeretur in morte: paucis enim mensibus post Maldonati
      obitum, ad diem nempe III. Iulij, quasi amici monitis iterum ad meliorem vitam vocatus, tantâ
      occubuit animi alacritate, vt videretur cuius exemplo in terris vulgarem vitam cum religiosâ
      mutarat, eiusdem in caelo precibus religiosam cum caelesti mutasse. Sed vt de Maldonato semel
      absoluam, fuit is vir multis a Deo magnisque donis cumulatus, ingenij subtilis, iudicij
      admirabilis, memoriae excellentis, diligentiae incredibilis, indefessi studij, laboris supra
      corporis vires assidui; quae cum initio firmae essent, paulatim tamen lectione, scriptioneque
      continuâ exhaustae sunt. Nullum enim probatum in Theologiâ Graecum, Latinumue Auctorem
      praetermisit, quin totum peruolutarit, legeritque diligenter, ac notarit. Hinc eximiam cius et
      reconditam eruditionem, summam in docendo grauitatem, prudentiam, modestiam quae omnes ad se
      facile raperet, et studio veritatis incenderet: doctarum linguarum peritiam, in concertatoriâ
      Theologiâ efficacitatem, praestantissimum ingenium, eximiamque doctrinam quam Gallia atque
      Europa vniuersa suspiciat, omnes passim Scriptores depraedicant. 10. Mariana Praefat. in sua
      Scholia in S. Scripturam. Genebrardus in Chronol. ad A.C. MDLXXXIII. Serarius in Mineruali l.
      II. C. IV. Florim. Remond. de Orig. Haeres. l. V. c. II. n. VI. Ant. Posseu. in Appar. Sacr.
      V. Sixtus Senensis. Fran. de Valle to. I. Concionat. Euang. in Elog. Pacensi. Lud. Richeom. in
      Iustis funebr. Henrici IV. ad Regin. Matrem n. XLI. Steph. Paschasius l. IV. Epistol. Hermanus
      Langeuelt. in Vita Martini Delrio pag. VII. Fran. Swertius in Athenis Belgic. in Francisco
      Balduino. Franc. Agricola in Dedicat. Euang. S. 10: Baptistae. Daniel a Iesu in Apolog. pro
      Catholicis in Anglia c. VII. n. III. Andreas Saussaius in supplemento Martyrologij Gallic. ad
      diem 5. Ianuarij. Verum haec Dei dona aliis longe maioribus obscurabantur. Virtus enim fuit in
      eo tam eximia, vt sit potius sanctitas appellanda. Magna in eo rerum humanarum despicientia;
      magna laudis et aurae popularis contemptio; humilitas et modestia incredibilis, vt tam doctus,
      doctum se nesciret; tam in ore hominum positus, homines sperneret; tam apud Principes,
      Praesules, primarios viros carus et honoratus, vt homo externus a Serenissimo Lotharingiae
      Duce, imo ab ipso Rege Galliarum Carolo ad Conciones in domo Regiâ adhibitus, maiorem in
      modum, eorum aditum, conspectumque declinaret: vt id etiam nonnulli tribuerent morositati, dum
      ne inuitatus quidem ad eos accederet. Adhaec ardens et iuge orationis et meditationis
      diuinarum rerum studium, quo fiebat, vt minimi etiam flosculi aspectus, ita sublimes
      praestantesque eius menti suppeditaret conceptiones, vt iis ipse non tantum Dei amore
      incenderetur, sed Socios pariter, si qui forte adessent, eodem igne correptos inflammaret.
      Summa in cibo potuque parcitas: paupertatis Euangelicae rigida obseruatio, vt qui praeter
      ceteros nihil haberet, retineretue, cum ex vno loco in alium abiret, nisi vestem <pb id="s257"
      n="257"/> quam humeris gestaret, vilem potius, quam simplicem, et aliqua suarum lucubrationum
      aduersaria. In summâ vir fuit mundo, sibique crucifixus; et vt staret semper in procinctu
      quietus et securus, paratus ad mortem, eam sibi quinquies quotidie ponebat ob oculos,
      indagabatque, num quid sibi esset in conscientiâ, quod in horâ mortis eum angere posset atque
      affligere, et si quid reperisset, illico deponebat. Scripsit vir hic admirabilis
      eruditissimos</p>
     <p><hi rend="italic">Commentarios in</hi> IV. <hi rend="italic">Euangelistas,</hi> in II. tomos
      diuisos, qui in Lotharingiae praeclarâ Academiâ Mussipontanâ, apud Stephanum Mercatorem anno
      MDXCVI. primum, et deinceps passim in Galliâ, Italiâ, et Germaniâ editi sunt. In iis genus
      dicendi breue est (vt interpretem decet) sed lucidum, et perspicuum, elegans, peracutum, et ad
      docendum, ac conuincendum Haereticos aptum imprimis ac robustum. Scripsit etiam</p>
     <p><hi rend="italic">Commentarios in Prophetas IV. Ieremiam, Baruch, Ezechielem, et
      Danielem:</hi> quibus accessit</p>
     <p><hi rend="italic">Expositio Psalmi</hi> CIX. et</p>
     <p><hi rend="italic">Epistola de Collatione Sedanensi cum Caluinianis.</hi> Quae post aliam
      editionem Lugdunensem per Horatium Cardon MDCIX. prodierunt simul Moguntiae per Ioannem
      Kinckium typis Reinhardi Eltz MDCXI. in 4.</p>
     <p><hi rend="italic">Disputationem de fide.</hi> Moguntiae typis Ioannis Albini MDC.</p>
     <p>
      <hi rend="italic">Librum de Daemonibus.</hi>
     </p>
     <p>Alia multa praestantissimi sui ingenij nobis reliquit monumenta; sed ea nondum typis excusa
      sunt, vel etiam interciderunt, quod de diuinis eius <hi rend="italic">Commentariis in
      Psalmos</hi> testatur Syluester Mauroly cus lib. V. Oceani Religionum. Nam</p>
     <p><hi rend="italic">Summa Casuum Conscientiae,</hi> quae tanquam hausta e scriptis et doctrinâ
      Maldonati et collecta per Martinum Codognat Minimum prodiit Lugduni apud Haeredes Guilielmi
      Rouillij MDCIV. Venetiis etiam et alibi partus supposititius est, erroribus scatens, Maldonato
      prorsus indignus, et merito ab Apostolicâ Sede damnatus. Similiter</p>
     <p><hi rend="italic">Disputationum ac Controuersiarum decisarum circa VII. Ecclesiae Romanae
      Sacramenta,</hi> tom. II. in 4. Lugduni sine Typographi nomine MDCXIV. vulgati, sub Maldonati
      nomine, nec illius, nec vllius de Societate sunt, et suos etiam errores continent.</p>
     <p><term>IOANNES MANS</term>, natione Belga, Zieriksaeae in Zelandorum Insulis natus, cum
      Brugis Rectorem ageret, animam egit in glorioso ministerio lue contagiosâ infectorum die
      XXVIII. Nouembris, anno Domini MDCXXI. Societatis initae XXX. ex quibus totos XXVIII. apud
      Brugenses traduxit, promptus et indefessi zeli ad salutem animarum operarius. Vertit in
      vernaculam Flandrorum linguam</p>
     <p><hi rend="italic">Meditationum P. Ludouici de Ponte tom.</hi> I. et II. Ipris apud
      Franciscum Belletum MDCXVI.</p>
     <p><term>IOANNES MARIA CAMPORI</term>, natione Italus, Eminentissimi Cardinalis Petri Campori
      fratris filius, olim a Praeposito Generali Claudio Aquauiuâ, nec sine peculiari quodam
      instinctu Dei missus in Orientalem Indiam, Reuerendissimo Patri ac Domino Francisco Rozio
      Archiepiscopo Cranganorensi socius adhaesit, ob morum suauitatem, plurimasque virtutes, tum
      ipsi Antistiti, tum ceteris omnibus mire carus. Româ proficiscenti Frater e Nostris Coadiutor
      temporalis, qui in Maronitarum Collegio agebat, Deiparae Virginis imaginem illi dedit;
      addiditque fore, vt si illi supplicasset, perfacile Linguam Chaldaicam, Syriacamque
      perdisceret. Nec infeliciter postmodum respondit euentus. Quin adeo, cum se penitus cultui
      Virginis addixisset, multa per eam beneficia diumitus accepit, et mortis articulum
      praedidicisse est creditus; nam paulo prius maiore solito diligentia ad orationem sese, atque
      alia spiritus exercitiâ conuerterat, et totius vitae errata per Exhomologesim correxerat,
      animo se ad mortem comparandi, quando inter dormiendum subito extinctus est, omnibus
      improuisis Cranganore anno salutis MDCXXI. Eius spiritus mox a digressu a corpore adiit
      Antistitem dormientem, et brachio arreptum expergefecit inclamans semel iterumqueue; <hi
      rend="italic">Domine Archiepiscope.</hi> Excitatus Antistes cum neminem videret, famulos
      aduocauit, sciscitatusque est, vbinam esset P. Ioannes Maria. Illis negantibus quemquam
      hominum esse domum ingressum, Antistes crucifixo inter brachia super pectus accepto in somnum
      se composuit; quem reliquâ tamen nocte nullum capere potuit. Mane comperto inopinato Patrem,
      obiisse, in lacrymas et suspiria insolabiliter, vna cum domesticis omnibus, atque externis
      solutus est, optimi, carissimique capitis desiderio. Conuertit e Chaldaeo in Latinum</p>
     <p><hi rend="italic">Breuiarium Ecclesiae Thomaeorum in Malabare</hi> ex quo De S. Thomae
      Apostoli apud Sinas praedicatione, nonnulla recitat Nicolaus Trigautius De Christianâ
      Expeditione apud Sinas Lib. I. Cap. XI.</p>
     <p>Romae iuuenis priusquam Sacerdos esset, composuit</p>
     <p><hi rend="italic">Hymnum de Venerabili Eucharistiâ;</hi> quem multi docti Patres negabant
      sine speciali Dei auxilio fieri potuisse. Item eodem fere tempore</p>
     <p><hi rend="italic">Sacrorum Canticorum mysteria omnia, Beatissimae Virgini applicuit,</hi>
      modum interpretandi Ruperti Abbatis haud infeliciter secutus. Hos vero eius labores prodiisse
      non puto.</p>
     <p><term>IOANNES MARIA FREYLIN</term>, natione Italus, patriâ Villanouanus in Pedemontio, in
      Societatem anno MDCVI. ingressus, natus ipse annos XV. Scripsit Hispanice, quaetacito Auctoris
      nomine prodierunt</p>
     <p>
      <hi rend="italic">Elogia clarorum virorum de Societate Iesu</hi>
      <pb id="s258" n="258"/>
      <hi rend="italic">ex Prouinciâ Peruanâ.</hi>
     </p>
     <p>Scripsit praeterea, sed nondum edidit, quod sciam</p>
     <p><hi rend="italic">Vitam P. Didaci Martinez Soc. Iesu,</hi> viri clarissimâ virtute
      conspicui, qui Limae paucos ante annos diem clausit.</p>
     <p><term>IOANNES MARIANA</term>, natione Hispanus, patriâ Talabricensis in Carpetanis,
      dioecesis Toletanae, adolescentulus XVII. annos natus, cum litteris Compluti operam daret,
      nuncium mundo remisit, seque Societati nostrae dedicauit, admittente Hieronymo Natali
      Commissario, anno salutis MDLIV. Calendis Ianuariis. Deinde maximo ingenio, peracri iudicio,
      singulari memoriâ, multorum annorum studio, omne disciplinarum genus diligentissime excoluit,
      et ad S. Theologiam, raram omnium Liberalium Artium, et Historiae tum Ecclesiasticae, tum
      prophanae cognitionem; et praeterea Latinae, Graecae atque Hebraicae Linguae peritiam
      adiunxit. Romam profectus anno MDLXI. nondum sacris initiatus, Sacras ibi Litteras
      interpretari coepit; vbi etiam proximo verno ieiunio Sacerdos est factus. Exacto quadriennio
      in Siciliam commigrauit, ibique biennio professus est. Anno MDLXIX. Parisios concessit, et
      magnâ nominis celebritate in illâ Academiâ D. Thomam Aquinatem quinquennio est interpretatus.
      Erat enim in inueniendo acutus, in iudicando seuerus, in disponendo distinctus, perspicuus in
      explicando, acer in disputando. Sed morbis impeditus coactus est studiorum cursum vel
      interrumpere, vel remittere, et animum ad studia leniora transferre. Itaque in Hispaniam anno
      MDLXXIV. rediit, et Toleti continenter ad vltimam vsque senectutem commoratus est, eâ
      doctrinae famâ, vt nullus omnium crederetur esse qui eum exaequaret. Multis magnisque in rebus
      eius adhibuit operam Sacrae Inquisitionis Tribunal. Ipse vicissim multa perpessus aduersa,
      admirabili animi aequitate, et omnium virtutum documento se malis superiorem esse probauit.
      Exercitam senectutem Toleti produxit vsque ad diem XVII. Februarij, anni Domini MDCXXIV. quo
      tandem pie decessit prope nonagenarius; doctoratu Theologiae, et quatuor votorum solemni
      professione iam olim ornatus. Fuit apud viros principes apprime gratiosus; et ab externis
      passim scientiae nomine visebatur, consulebaturqueue. Paupertatis amator eximius, nihil vnquam
      singulare vllâ in re admisit: rarâ abstinentiâ, et in suis aerumnis constantiâ incredibili.
      Tantâ conscientiae curâ, vt eam quotidianâ Confessione expiaret. Castitatis cultor
      studiosissimus: cuius aliquis effectus esse potuerit, quod mortuo manus fuerint ita
      tractabiles, ac si viueret. Eius vitam et res gestas scripsit Thomas Thomaius de Vargas
      Historiographus Regius. Scripsit Mariana Latine, et Hispanice, diserto grauique stylo,</p>
     <p><hi rend="italic">Historiae de rebus Hispaniae,</hi> lib. XX. Toleti typis Petri Roderici
      MDXCII. in fol. cui X. libros alios postmodum adiecit, vt ad nostra vsque tempora, libris XXX.
      vnâque Appendice, vniuersam Hispaniae Historiam absoluat; de quâ sic Cardinalis Baronius ad A.
      C. DCLXXX VIII. tom. VIII. Annalium Ecclesiasticorum loquitur, <hi rend="italic">Sensit hoc
      atque sugillauit veritatis amator, et pietatis optimus cultor, qui erudito stylo postremam
      manum apposuit rerum Hispanicarum Historiae, Hispanus et ipse, sed affectu priuato carens</hi>
      Ioannes Mariana, <hi rend="italic">dignus Professor Societatis Iesu.</hi> Et tomo V. ait illum
      Res Hispanicas accuratissime persecutum.</p>
     <p>Scripsit praeterea Latine</p>
     <p><hi rend="italic">De Rege et Regis institutione,</hi> lib. III. Toleti apud Petrum
      Rodericium MDXCIX. in 4.</p>
     <p><hi rend="italic">De Ponderibus et mensuris.</hi> Toleti apud Thomam Gusmanium MDXCIX. in
      4.</p>
     <p><hi rend="italic">Tractatus VII. cum Historicos, tum Theologicos,</hi> nimirum</p>
     <p>
      <hi rend="italic">De Aduentu B. Iacobi Apostoli in Hispaniam.</hi>
     </p>
     <p>
      <hi rend="italic">Pro Editione Vulgatâ SS. Bibliorum.</hi>
     </p>
     <p>
      <hi rend="italic">De Spectaculis.</hi>
     </p>
     <p>
      <hi rend="italic">De monetae mutatione.</hi>
     </p>
     <p>
      <hi rend="italic">De Die Mortis Christi, et Anno.</hi>
     </p>
     <p>
      <hi rend="italic">De Annis Arabum cum Annis nostris comparatis.</hi>
     </p>
     <p><hi rend="italic">De Morte et Immortalitate.</hi> Lib. III.</p>
     <p>Coloniae per Antonium Hierathum MDCIX. in fol.</p>
     <p>In tractatu de Monetae mutatione cum acrius corruptelam sui temporis perstrinxisset, grauem
      in se conciuit procellam; et tractatus ipse postulante Catholici Regis Oratore, a Summo
      Pontifice Paulo V. tantisper suspensus fuit, donec inuidia et cum ea tempestas conquieuit;
      docueruntque posteriora tempora veri rectique amantem fuisle Marianam.</p>
     <p>Eruit e tenebris, Notisque illustrauit, ac prooemio ornauit</p>
     <p><hi rend="italic">Lucae Tridentis Episcopi, De alterâ vitâ, fideique Controuersiis, aduersus
      Albingensium errores,</hi> lib. III. qui exstant tomo III. Bibliothecae magnae Patrum; et
      seorsim excusi Ingolstadij typis Ederianis MDCXII. in 4.</p>
     <p><hi rend="italic">Bibliot hecam Phosij</hi> in Epitomen redegit; et Latinas fecit <hi
      rend="italic">B. Cyrilli Alexandrini Episcopi <gap desc="Greek word"/> Homilias;</hi> quae duo
      tamen lucem non aspicient. Edidit demum</p>
     <p><hi rend="italic">Scholia breuia in Vetus ac Nouum Testamentum;</hi> vbi etiam <hi
      rend="italic">Prouerbia Salomonis, Ecclesiasten, et Cantica Canticorum,</hi> Elegiaco Carmine
      reddidit Antuerpiae.</p>
     <p>Circumfertur praeterea Hispanice, Gallice, Italice, Latine excusus</p>
     <p><hi rend="italic">Discursus de erroribus, qui in formâ gubernationis Societatis Iesu
      occurrunt,</hi> constans XX. Capitibus. Burdigalae per Ioannem de Bordeos MDCXXV. in 8. et
      alibi. Sed is clam illi subductus, a maleuolo quopiam ad conciliandam Societati inuidiam <pb
      id="s259" n="259"/> extrusus in lucem est; adiectis etiam fortasse non paucis, vt pronum est
      existimare, ab ipsius obseruationibus atque animo alienis.</p>
     <p><term>IOANNES MARIE</term>, natione Gallus, patriâ Rhotomagensis, scripsit Gallice</p>
     <p><hi rend="italic">Sanctam solitudinem,</hi> seu, <hi rend="italic">Interiorem animae deuotae
      occupationem.</hi> Parisiis adud Tussanum Du Bray MDCXXXI.</p>
     <p><term>IOANNES MARTINEZ</term>, natione Hispanus, patriâ Cordubensis, vir pius, et erudiendae
      iuuentuti totus intentus; edidit sub nomine Ioannis Sanchez</p>
     <p>
      <hi rend="italic">Artem Grammaticae.</hi>
     </p>
     <p><term>IOANNES MARTINEZ DE RIPALDA</term>, natione Hispanus, gente Nauarrus, domo
      Pampilonensis, vbi Societatem annos dumtaxat XIV. natus capessiuit. Studiis confectis
      Philosophiam Monforti, Theologiam docuit Salmanticae, hodieque cum laude docet. Scripsit</p>
     <p><hi rend="italic">De Ente supernaturali,</hi> tom. I. vnum in locum congestis omnibus,
      docteque explicatis, quae certum in Theologiâ tractationis locum non habent. Burdigalae apud
      Guilielmum Millangium MDCXXXIV. in fol.</p>
     <p><hi rend="italic">Breuem expositionem Litterae Magistri Sententiarum, cum Quaestionibus quae
      circa ipsam moueri possunt.</hi> Lugduni per Gabrielem Boissat MDCXXX. VI. in 8. Editio
      recognita et aucta.</p>
     <p><hi rend="italic">De Ente supernaturali,</hi> tom. II. iam sudat sub praelo.</p>
     <p><term>IOANNES MARTINI</term>, natione Belga, patriâ Antuerpiensis, obiit in patriâ suâ die
      IV. Iunij, anno MDCXXV. Edidit Linguâ Flandricâ</p>
     <p><hi rend="italic">Vitas SS. PP. NN. Ignatij et Xauerij,</hi> in compendium feliciter
      redactas. Mechliniae apud Iaye in 12.</p>
     <p><term>IOANNES DE MATOS</term>, natione Lusitanus, patriâ Olysipponensis, Philosophiam ac
      Theologiam diu professus, et Doctoralibus in vtrâque insignibus ornatus; Collegia rexit
      Olysipponense et Eborense; hodie Romae Assistentem agit. Edet propediem</p>
     <p><hi rend="italic">Theologiae Moralis tomos</hi> II. alterum</p>
     <p><hi rend="italic">De Iudiciis humanis:</hi> alterum</p>
     <p>
      <hi rend="italic">De Iudiciis Diuinis.</hi>
     </p>
     <p><term>IOANNES MAVTASIVS</term>, natione Gallus, patriâ Febetinensis, vir eloquentiâ clarus,
      qui et Oratoriam diu artem docuit; et plurimas concionando ciuitates excoluit: primus etiam
      Rupellense Collegium rexit: quatuor votorum professus. Dixit Burdigalae atque edidit</p>
     <p><hi rend="italic">Panegyricum Ludouico XIII. Regi Christianissime, in studiorum
      instauratione,</hi> anno MDCXXI. Item</p>
     <p><hi rend="italic">Panegyricum SS. Ignatio, et Francisco Xauerio,</hi> recens in numerum
      Sanctorum relatis, anno MDCXXII. Burdigalae apud Petrum de la Court MDCXXII. in 8.</p>
     <p><term>IOANNES MENDEZ</term>, natione Hispanus, patriâ Hispalensis, Aristotelem Fregenali et
      Cordubae explicuit, Theologiam Moralem et Scholasticam Hispali, vbi et sanctae Inquisitioni a
      Censuris, seu, vt vocant, Qualificator fuit. Habet praelo parata,</p>
     <p>
      <hi rend="italic">Quaestiones ex Theologiâ Scholasticâ, hoc seculo celebriores, et delibatas
       ex doctrinâ S. Thomae, et Scoti vt plurimum in concordiam vocata.</hi>
     </p>
     <p>
      <hi rend="italic">Oeconomiam, seu, Domesticam administrationem tripartitam in Coniugalem,
       Filialem, et Seruilem.</hi>
     </p>
     <p><hi rend="italic">Explicationem Bullae Cruciatae:</hi> item, <hi rend="italic">Bullae in die
      Coenae Domini legi solitae.</hi></p>
     <p>
      <hi rend="italic">Tractatum de Ecclesiasticis Censuris, ac poenis.</hi>
     </p>
     <p><hi rend="italic">Ducem Religiosorum hominum;</hi> Hispanice.</p>
     <p><term>IOANNES MOCQVETIVS</term>, natione Lotharingus, ad Societatem iuuenis accessit, annos
      natus XXI. in quâ ad insignem doctrinam in omni litterarum genere euasit, Latine, Graece,
      Hebraice excellens; Sacrae Theologiae Doctor, et in Ingolstadiensi Academiâ Professor: quatuor
      solemnibus votis iam inde vsque ab XXVIII. die Octobris, anni MDCXII. obligatus. Scripsit</p>
     <p><hi rend="italic">De Sponsalibus et Matrimonio Dilingae</hi> MDCXI. In 12.</p>
     <p><hi rend="italic">Methodum Gonterianam,</hi> seu, <hi rend="italic">Modum cum Haereticis ex
      solo Dei Verbo disputandi, a Ioanne Gonterio nostro conscriptam, a calumniis vindicauit.</hi>
      Ingolstadij MDCXVIII. in 4. Typis Ederianis.</p>
     <p><term>IOANNES DE MONCADA</term>, natione Hispanus, patriâ Madridiensis; multis annis Sacras
      Litteras interpretatus est; Collegium Huetense Rector administrauit. Edidit</p>
     <p>
      <hi rend="italic">Commentarios in Epistolam B. Iudae Apostoli.</hi>
     </p>
     <p><term>IOANNES MONCEAVX</term>, natione Belga, patriâ Hannatensis. Edidit Gallice</p>
     <p><hi rend="italic">Antidotum peccati.</hi> Item</p>
     <p><hi rend="italic">Vitam et res gestas S. Adiliae,</hi> cuius corpus requiescit in Orpio,
      magno dioecesis Namurcensis pago, vbi quondam ipsa Caenobio Monialium sanctissime
      praefuit.</p>
     <p><term>IOANNES DE MONTALYO</term>, natione Hispanus, Rector Collegij Madridiensis. Scripsit
      Hispanice</p>
     <p><hi rend="italic">Epistolam ad Rectores Prouinciae Toletanae, De Morte P. Hieronymi de
      Florentiâ Societatis Iesu.</hi> MD CXXXIII.</p>
     <p><term>IOANNES DE MONTEMAIOR</term>, natione Hispanus, patriâ ex Oppido Ceniceros, dioecesis
      Calagurritanae, natus die X. Iulij, anno MDXLIX. ad Societatem accessit anno MDLXV. Vir plane
      magnus, non doctrinâ modo, sed prudentiâ quoque et gubernandi peritiâ, animi magnitudine, et
      omnimodâ virtute. Philosophiam docuit Abulae, Theologiam Salmanticae, Vallisoleti, Cordubae.
      Rector sexennio praefuit Collegio Cordubensi, cuius rem familiarem vehementer auxit:
      Villagarziensi annos XII. Aliquamdiu Tironibus formandis operam dedit. Bis Domum Professam
      Vallisoletanam gubernauit; ter Collegium Salmanticense; bis Castellanam Prouinciam. Bis
      generali Societatis Congregationi interfuit; et non vni dignus summo Magistratu <pb id="s260"
      n="260"/> visus est, aliquot suffragiis ad eum postulatus. Iussus olim fuerat a Claudio
      Aquauiua Praeposito Generali Summam Thelogiae typo adornare, iamque aliquam partem affecerat,
      sed mole negotiorum obrutus, nunquam potuit absoluere. Obiit Salmanticae XIII. Martij MDCXLI.
      valde senex, antiquissimus Professorum Societatis. Edidit tamen per occasionem tractatus
      varios</p>
     <p>
      <hi rend="italic">De Statutis Hispaniae circa descendentes ex genere maculato.</hi>
     </p>
     <p>
      <hi rend="italic">De ordine iudiciario aliquando in Societate seruando.</hi>
     </p>
     <p>
      <hi rend="italic">De modo licito liberandi aere alieno Illustrissimam domum Almirantis
       Castellae.</hi>
     </p>
     <p>
      <hi rend="italic">De bonis, quae Nostri Societati donarunt, an, si dimittantur, sint
       restituenda?</hi>
     </p>
     <p><hi rend="italic">Responsionem ad</hi> V. <hi rend="italic">calumnias in Societatem
      Salmanticae iactas.</hi></p>
     <p>
      <hi rend="italic">De Matrimonio Serenissimi Principis VV alliae cum Serenissima Infante
       Hispaniae.</hi>
     </p>
     <p>
      <hi rend="italic">De iure Societatis Iesu ad Legatum a Serenissima Regina ei relictum in
       codicillo, sine solemnitate Tabellionis.</hi>
     </p>
     <p><hi rend="italic">De iure Regis Catholici ad concedendum licite Religiosis facultatem
      exportandi aromata</hi> ex Indiâ Orientali non solutis vectigalibus, quae solui solent.</p>
     <p>
      <hi rend="italic">De Censu constituto cum onere non redimendi nisi monetâ argenteâ, vtrum
       aliquando monetâ aereâ possit redimi.</hi>
     </p>
     <p>Scripsit plura alia luce dignissima, sed eam a praelo nondum accepêre.</p>
     <p><term>IOANNES MOSOVERA</term>, natione Hispanus, scripsit Hispanico sermone librum</p>
     <p>
      <hi rend="italic">De Rebus Moscouitarum.</hi>
     </p>
     <p><term>IOANNES MOTET</term>, natione Gallus, patriâ Briansonensis, in Delphinatu, ingressus
      est in Societatem anno salutis MDCIX. natus ipse annos XXIX. in eâque Professorum ordini
      adscriptus est nuncupatis quatuor votis anno MDC. XXVI. Humaniores diu Litteras docuit, diu
      concionatus est. Collegium Diuionense Rector obtinuit. Scripsit Gallice</p>
     <p><hi rend="italic">Certamen honoris, ad felicem ingressum Illustrissimae Ducissae de la
      Valetta in vrbem Metensem.</hi> In fol.</p>
     <p><term>IOANNES MVLHVSINVS</term>, natione Germanus, gente Thuringus, patriâ Mulhusio ciuitate
      Imperiali vnde illi nomen adhaesit, cum alioqui SPITZNAES vocaretur. Natus honestis
      parentibus, sed in haeresi educatus, Romae ad Ecclesiam accessit, cum Papam videret esse
      hominem, quem sui monstrum infandum descripserant. Mox etiam Societatem nostram complexus est
      die XXIV. Iunij, anno salutis MDLXXXV. Sacrae Theologiae Doctor, post traditam Philosophiam,
      Summam Doctoris Angelici annis VIII. Moguntiae professus est. Collegio Treuirensi cum
      potestate praefectum subitâ apoplexiâ tactum mors immatura abstulit, prudentiâ, caritateque
      iam ciuitati notum, die XVIII. Septembris, anno Domini MDCIX. Edidit pro Catholica religione
      contra Dauidem Pareum Heidelbergensem Theologiae Professorem</p>
     <p>
      <hi rend="italic">Speculum miseriarum Dauidis Parei.</hi>
     </p>
     <p><hi rend="italic">Censuram Disputationis I. Dauidis Parei, De Sacrarum Scripturarum
      auctoritate diuinâ et Canonica; adiectis notis et animaduersionibus. Cum vindicatione Censurae
      Moguntinae, et Discussione Exegeseos eiusdem Parei.</hi> Moguntiae apud Ioannem Albinum MDC.
      IV. in 4.</p>
     <p><hi rend="italic">Auctarium Speculi miseriarum</hi> eiusdem Caluinistae. Moguntiae apud
      Balthasarum Lippium MDCVI. in 8.</p>
     <p><hi rend="italic">Disputationem de Libero Arbitrio contra Haereticos.</hi> Moguntiae
      MDCI.</p>
     <p><term>IOANNES MVNOS DE GALVEZ</term>, natione Hispanus, qui et Collegio Hispalensi Rector,
      et Prouinciae Boeticae praefuit Praepositus Prouincialis. Scripsit Hispanice</p>
     <p><hi rend="italic">Epistolam ad Superiores in Prouinciâ Boetica, De morte et virtutibus P.
      Didaci Ruiz de Montoya Societatis Iesu.</hi> Hispali MDCXXXII.</p>
     <p><term>IOANNES NADASI</term>, natione Hungarus, edidit tacito suo nomine libellum, cui
      titulus</p>
     <p><hi rend="italic">Maria Mater agonizantium.</hi> Graecij typis Widmanstadij MDCXI. in
      16.</p>
     <p><term>IOANNES NIESS</term>, natione Germanus, gente Sueuus, patriâ Holzensis, vit in
      Humanioribus Litteris insigniter versatus: annos natus XIX. venit ad Societatem; in eâ gradum
      Coadiutoris spiritualis occupauit die XXXI. Iulij, anno salutis MDCXVIII. Obiit diem Halae die
      XIII. Nouembris, anno MDCXXXIV. aetatis LII. Edidit librum hoc titulo</p>
     <p><hi rend="italic">Alphabetum Christi,</hi> seu, <hi rend="italic">Virtutes praecipuae, quae
      adolescentes adornant:</hi> cui respondet</p>
     <p><hi rend="italic">Alphabetum Diaboli,</hi> seu, <hi rend="italic">Vitia praecipua, quae
      adolescentes perdunt,</hi> vtrumque imaginibus exornatum. Monaci apud Raphaelem Sadelerum
      formis Bergianis MDCXIX. in 12. postea recusum saepius alibi cum auctario, Dilingae apud
      Vdalricum Rem MDCXXIV. et MDCXXVII. editione sextâ. Et in hac quidem editione addidit pro
      appendice</p>
     <p><hi rend="italic">Carmen de Aeternis Beatorum gaudiis,</hi> et alterum</p>
     <p><hi rend="italic">De Aeternis inferorum suppliciis,</hi> quae seorsim prius ediderat,
      vtrumque valde patheticum.</p>
     <p>Alterum edidit opusculum quod inscribitur</p>
     <p><hi rend="italic">Adolescens Europaeus ab Indo Moribus Christianis informatus;</hi> vbi
      Vitam Michaelis Ayatumi adolescentis in Philippinis nati et denati repraesentat. Dilingae
      sumptibus Gaspari Sutoris MDC. XXIX. in 12.</p>
     <p>Edidit praeterea</p>
     <p>
      <hi rend="italic">Occasum linguae Latinae.</hi>
     </p>
     <p>
      <hi rend="italic">Reliquias Beatae Virginis.</hi>
     </p>
     <p>
      <hi rend="italic">Librum Epigrammatum.</hi>
     </p>
     <p><term>IOANNES OGILBEVS</term>, natione Scotus, nobili genere natus, litteris operam dedit in
      Belgio, in suae gentis Seminario, donec in Societatem anno <pb id="s261" n="261"/> MDXCVII.
      adscriptus est. Graecij Styrorum Philosophiae ac Theologiae spatia emensus, auctoritate suorum
      Moderatorum in Scotiam remissus est, vt suis popularibus quâ quâ posset ope, succurreret ad
      salutem. Magna enim spes erat fructus faciendi vberrimi, cum esset ipse viuaci ingenio et
      peracri, sed pulcherrimis virtutibus exculto. Diuini Numinis erat reuerentissimus; Maiorum
      obseruantissimus; aequalibus amabilis, iucundus, officiosus, incredibili animarum zelo
      incensus; submissione et animi modestiâ cunctis subiectus; Martyrij impense sitiens.
      Insinuauit se ille, quâ erat industriâ, in Regnum quamuis teneretur arcte per excubias
      obseratum, et dignum operae suae fructum fecit; donec per Octobrem anni MDCXIV. euocatus ad
      aliquorum conuersionem, Glasguam venit: sed ab vno illorum viro alias nobilissimo
      copiosissimoque proditus, in manus hostium venit. Hominem immerentem trudunt, trahunt, vexant,
      caedunt, barbam vellunt, faciem lacerant, indignis modis habent, spoliant, et extrema omnia
      minantes in custodiam compingunt. Saepe examinatus, saepe quaestioni subiectus, nouendiali
      peruigilio, quod stylis, acubus, vellicationibus sustinebatur, intentato per ocreas ferreas
      crurifragio, propositâ etiam libertate et lautis muneribus, opimo Sacerdotio, nobili coniuge,
      Regis beneuolentiâ, tentatus, incredibili fortitudine, et reuocatâ Martyrum priscorum
      libertate ita suos hostes confudit, vt, qui erat inter illos principes, Archiepiscopus
      Glasguensis, ingenti se auro redempturum, si posset, ne quid cum illo negotij suscepisset,
      assereret. Tandem reus Maiestatis pronunciatus, qui Missas dixisset, qui non neminem ad fidem
      Catholicam abduxisset, qui alia Romanae Ecclesiae munera obiuisset, pridie quam extremo
      supplicio subiectus est, lotis pedibus ad suas, vt aiebat, nuptias, qui aderant, inuitauit.
      Noctem illam tumultuantes inter custodes molestam habuit. Postridie breui detritoque
      succinctus pallio sub axillâ producitur, per populum frequentissimum, professus se suam
      mortem, eius auctoribus, omnibus condonare; patibulum exosculabatur, carnificem complectitur.
      Tum gradus conscendens, Catholicorum, si qui clam adessent, preces exposcit, Beatam Virginem
      et Caelites inuocat alios, spem suam in sanguinis a Christo fusi meritis collocatam asserit;
      donec de gradu deturbatus, Deo futura victima pependit. Tum demum populus magnâ vociferatione
      condolere, execrari suorum immanitatem, rogare Deum, vt populo innoxio in ipsorum capita
      sanguinis insontis vindictam conuertat. Mox fune resecto corpus concidit, quod per Carnificem
      et pollinctores in infami sontium loco humatum est. Haec Glasguae gesta funt ad diem X.
      Martij, anno MDCXV.</p>
     <p>Scripsit inuictus Athleta Christi.</p>
     <p><hi rend="italic">Relationem incarcerationis suae, et quae vsque ad octiduum ante mortem
      gesta secum sunt.</hi> Accessit a Concaptiuis conscriptum <hi rend="italic">ipsius
      Martyrium.</hi> Duaci, Ingolstadij, Olomucij, Moguntiae, et alibi.</p>
     <p><term>IOANNES OLIVA</term>, natione Gallus, patriâ Cadurcensis, in Societatem anno MDCII.
      aetat. XVIII. ingressus, in Coadiutorum spiritualium ordine constitutus, concionibus habendis
      se impendit. Vertit e Latino Gallice</p>
     <p>
      <hi rend="italic">Caroli Scribani Amorem Diuinum.</hi>
     </p>
     <p><term>IOANNES ORANVS</term>, natione Belga, patriâ Leodiensis, vir fuit virtute, litteris,
      prudentiâ, et rerum agendarum peritiâ insignis; qui Theologiam Lutetiae Parisiorum professus
      est, et aliquot Collegiorum nostrorum Rector, et Belgicae Prouinciae Vice-Prouincialis fuit.
      Anno salutis MDCIII. pridie Calendas Iunias pie vitâ defunctus est Montibus Hannoniae.
      Transtulit eleganti stylo in Latinam Linguam ex Hispanicâ librum</p>
     <p><hi rend="italic">Petri Ribadeneirae, De Principe Christiano, aduersus Nicolaum
      Macchiauellum, ceterosque huius temporis Politicos.</hi> Antuerpiae apud Ioachimum Trognaesium
      MDCXIII. in 4. Coloniae, Moguntiae, et alibi. Item scripsit</p>
     <p><hi rend="italic">Breuem pro Societatis innocentiâ defensionem,</hi> aduersus
      Lugduno-Batauos.</p>
     <p>
      <hi rend="italic">Litteras Iaponicas, Mogorenicas, et Chinenses.</hi>
     </p>
     <p><term>IOANNES OSORIVS</term>, natione Hispanus, patriâ Burgensis, ex Oppido Villasandino,
      adolescentulus XVI. tantum annos natus Societati se tradidit Salmanticae, anno salutis
      MDLVIII. in quâ grauiores disciplinas didicit et professus est. Vtilem atque assiduam in
      concionibus ad populum habendis operam posuit, et vt stylo posteris prodesset, sicut
      praesentibus voce profuerat, in lucem emisit</p>
     <p><hi rend="italic">Concionum tomos</hi> V. qui in Hispaniâ, in Belgio Antuerpiae, in Galliâ
      Parisiis, in Germaniâ Coloniae, in Italiâ Venetiis inde vsque ab anno MDXCIV. prodierunt.
      Tomum VI. absolutum et praelo paratum reliquit. Ipse denique in Collegio nostro Methymnensi,
      cursu huius vitae feliciter confecto, migrauit ad Dominum. Anno salutis MDXCIV. aetatis
      LII.</p>
     <p>Reperio illi quoque tribui</p>
     <p>
      <hi rend="italic">Commentarios in Ecclesiasten.</hi>
     </p>
     <p><term>IOANNES PAVLVS FARNESIVS</term>, natione Italus, patriâ Romanus, ex antiquissimâ
      nobilissimâque Ducum Laterensium familiâ oriundus, admodum iuuenis ad Societatem accessit
      Romae sub annum huius seculi XX. in eâque disciplinis omnibus excultus Philosophiam docuit et
      Theologiam. Adhuc in viuis est. Edita est eius</p>
     <p><hi rend="italic">Oratio habita ad S. D. N. Vrbanum VIII. ipso Parasceues die,</hi>
      inscripta <hi rend="italic">Agni occisifortitudo.</hi> Romae apud Vitalem Mascardum
      MDCXXXVIII. in 4. Ea nuper cum aliis recusa est.</p>
     <p><term>IOANNES PAVLVS FONS</term>, natione Hispanus, <pb id="s262" n="262"/> gente
      Catalaunus, ex Oppido Pierâ, dioecesis Barcinonensis, ad Societatem accessit anno salutis
      MDXCIV. Calend. April. aetatis suae XVIII. fuit in eâ strenuissimus miles, et ad dicendum
      velut a naturâ factus; fulgurabat, tonabat, ciebat lacrymas, frequentissime concioni prorsus
      dominabatur. Nunquam non apte ad profliganda vitia, inserendas virtutes, odia extinguenda
      dicebat; indignum Societatis homine ratus, ad aures dicere, ac tantum titillare. Extra
      Quadragesimam pagos percurrebat, et omnium vndique vitiorum fibras eradicabat. Postremâ quâ
      Barcinonae concionatus est Quadragesimâ, vna fuit eademque oenopolarum, meretricum, pellicum
      expostulatio, sua lucra sibi per ipsius conciones decedere. Idem illi studium erat per priuata
      colloquia ducendi homines ad salutem; idem euentus. Nihil erat tam arduum, quod ipse, si ad
      Dei gloriam pertinuisset, non animose susciperet, constanterque ad exitum promoueret. His
      studiis obruebat acutissimos capitis dolores, quibus assidue torquebatur. Addebat insuper
      publicas, priuatasque in corpus suum animaduersiones, nullâ prope valetudinis ductâ ratione.
      Fuit praecipuâ in SS. Ignatium ac Xauerium religione; sed in Beatissimam tam singulari, vt
      piissimo se voto obligarit, eius pietatis in homines propagandae, atque omni ope propugnandae.
      Denique vt verbo absoluam; quis quantusque fuerit Fontius, satis sit dicere nullam omni vitâ
      labem ab eo mortalem fuisse contractam. Post graueolentis morbi molestias patienter toleratas,
      maiorumque cruciatuum cupiditatem excitatam, Sacramentis instructus inter dulcissima cum bono
      Iesu colloquia conquieuit Barcinone, die XXIX. Iunij, anno Christi MDCXXII. aetatis XLVI. a
      susceptâ quarti voti professione IV. Edidit Hispanice</p>
     <p><hi rend="italic">Regulas gubernationis Ecclesiasticae, et secularis, in Libellum S.
      Bonauenturae, De sex alis Seraphim.</hi> Barcinone apud Sebastianum Monteuad MDC. XXII. in
      4.</p>
     <p><hi rend="italic">Vitas SS. Ignatij et Francisci Xauerij,</hi> compendio, ex Italicâ vitâ
      translatas.</p>
     <p>
      <hi rend="italic">Concionem funebrem Maioricae, habitam, De laudibus Serenissimae Margaretae
       Austriacae Reginae Hispaniarum.</hi>
     </p>
     <p><term>IOANNES PAVLVS GRIMALDVS</term>, natione Italus, patriâ Neapolitanus, ad Societatem
      venit anno salutis MDLXXXI. in eâ Salernitanum Collegium rexit, et alia ministeria obiuit.
      Edidit Italice</p>
     <p><hi rend="italic">Vitam S. Rugerij Episcopi Cannensis et Consessoris, cum Notis.</hi>
      Neapoli per Tarquinium Longum MDCVII. in 4.</p>
     <p><term>IOANNES PELECYVS</term>, natione Germanus, gente Sueuus, domo Vlmensis, Societatem
      nostram ingressus est Romae die III. Maij, anno salutis MDLXVII. in eâ Philosophiam IX. annos,
      Theologiam XV. professus est. Oetingensi Domui praefuit annis IV. tertiae nostrorum probationi
      totos XIV. quos magis quam verbo, solidarum virtutum exemplo ad omnem instituti nostri
      rationem sedulo informauit. Ad populum complures annos pro concione variis in locis dixit.
      Viribus per aetatem consumptis, ad idoneos animis libellos scribendos se conuertit.
      Beatissimae Virginis Mariae, quam vnice diligebat, Litanias, extremo iam oleo delibutus, sibi
      recitari voluit, iisqueue, et aliis ad supremam luctam pertinentibus rite absolutis,
      honoratissimis laboribus confectam vitam clausit Monachij vltima die anni MDCXXIII. aetatis
      LXXVIII. post aditam Societatem LVII. a susceptâ quatuor votorum professione XXXII. Scripsit
      varias Disputationes publice propositas, nimirum</p>
     <p><hi rend="italic">De Originali hominis iustitiâ et iniustitiâ.</hi> Dilingae apud Ioannem
      Mayr MDLXXXVII.</p>
     <p><hi rend="italic">De Sacramentis Nouae Legis.</hi> Ibidem MDLXXX VIII.</p>
     <p><hi rend="italic">De Augustissimo Eucharistiae Sacramento, et Sacrificio.</hi>
      MDLXXXVIII.</p>
     <p><hi rend="italic">De Fidei virtute.</hi> MDLXXXIX.</p>
     <p><hi rend="italic">De B. Mariae Virginis Vitâ ad publicam disputationem proposita.</hi>
      MDXC.</p>
     <p><hi rend="italic">De Ecclesiâ Christi militante in terris.</hi> MDXC.</p>
     <p><hi rend="italic">De Deo qua is ex creaturis a nobis cognosciturs</hi> MDXC.</p>
     <p><hi rend="italic">De Iustificatione hominis iniusti coram Deo.</hi> MDXCI.</p>
     <p><hi rend="italic">De Caritatis virtute.</hi> MDXCI.</p>
     <p><hi rend="italic">De Spei virtute.</hi> MDXCI. omnia apud eundem Ioannem Mayr.</p>
     <p>Edidit praeter haec alia, quorum haec series:</p>
     <p><hi rend="italic">Malum summi mali, siue, de infinita grauitate peccati mortalis,</hi> lib.
      v. Monachij formis Bergianis MDCXV. in 12.</p>
     <p><hi rend="italic">De Humanorum Affectuum, morborumque curâ</hi> lib. II. Ibidem MDCXVII.</p>
     <p><hi rend="italic">Turris Babel, Vniuersitas iniquitatis, siue, De mortifero linguae humanae
      veneno, eiusque praesenti remedio,</hi> lib. II. Ibidem MDCXX. in 12.</p>
     <p><hi rend="italic">De Officio hominis Religiosi,</hi> lib. III. Monachij apud Nicolaum
      Henricum MDCXXII. in 8.</p>
     <p><term>IOANNES PERLINVS</term>, natione Hispanus, patriâ Madritanus, cum ab ineunte fere
      aetate vix quatuordecim expletis annis MDLXXXVIII. Deo se in Societate nostrâ consecrasset,
      ingenij sui felicitate et indefesso studio perfecit, vt in omni litterarum genere praeclarus
      euaderet; Humaniore litteraturâ, in Historiae cognitione, Graecae, Hebraicaeque linguae
      peritiâ, Philosophiâ, iuris vtriusque scientiâ, ac Reginâ omnium Theologiâ; quam ipse
      complures annos in Regno Peruano, Limae, Cusci, Quiti; in Hispaniâ Murciae, Compluti, Madriti
      professus est. Demum in Germaniam accersitus, Coloniae Agrippinae Doctor renunciatus, eandem
      in illa insigni Academiâ, non sine eximiâ omnium approbatione professus est. Obiit Dunkercae
      dum adornaret <pb id="s263" n="263"/> reditum in Hispaniam die XXXI. Octobris MDCXXXVIII.
      Edidit</p>
     <p><hi rend="italic">Apologiam Scholasticam,</hi> siue, <hi rend="italic">Controuersram
      Theologicam, pro Magnae Matris, ab originali debito,</hi> immunitate. Lugduni per Iacobum,
      Andream, et Matthaeum Prost MDCXXX. in 4.</p>
     <p><hi rend="italic">Sacrum Conuiuium, seu, De srequentiâ et vsu Eucharistiae.</hi> Coloniae
      apud Ioannem Kinckium MDCXXXII. in 4.</p>
     <p><term>IOANNES PERPERATIVS</term>, natione Gallus, patriâ Briuatensis. Huius nec diem, nec
      locum obitus compertum habeo. Vertit e Gallico sermone in Latinum</p>
     <p><hi rend="italic">Apologeticam responsionem aduersus Anticotoni et Sociorum
      criminationes.</hi> Lugduni apud Horatium Cardon MDCXI. in 8.</p>
     <p><term>IOANNES PERSEVS, alias FISHERVS</term>, natione Anglus, patriâ Eboracensis, absolutis
      Romae in Anglorum Collegio studiis, Societatem Tornaci in Belgio anno salutis MDXCIV.
      ingressus est. In Angliâ diu viriliter laborauit; donec captus, et in exilium eiectus,
      Vice-Praefectum egit Missionis Anglicanae in Belgio; vbi Sacram quoque Scripturam Louanij
      explicauit. Iam nunc nunciatur desiisse viuere Londini III. Decembris huius anni MDCXLI.
      Scripsit Anglice</p>
     <p><hi rend="italic">Tractatum de fide,</hi> opus insigne et perutile. Londini MDC. et deinde
      <hi rend="italic">Notis auctum</hi> Audomari MDCXIV.</p>
     <p><hi rend="italic">Defensionem eiusdem tractatus de fide contra duos Ministros VVottonum et
      Vitum,</hi> qui eum impugnabant. Audomari MDCXII.</p>
     <p><hi rend="italic">Librum quo prouocat Protestantes ad ostendendam continuam suorum
      Praedicantium successionem a temporibus Christi, prout Catholici ostendunt de suis.</hi>
      Audomari MDCXII.</p>
     <p><hi rend="italic">Responsionem ad</hi> IX. <hi rend="italic">Articulos controuersos, ipsia
      Serenissimo Rege Iacobo in priuato colloquio propositos.</hi> Audomari MDCXXV.</p>
     <p><term>IOANNESLES PESSIER</term>, natione Belga, patriâ Tornacensis, natus anno MDXCVI.
      Societatem MDCXI. ingressus, Humaniores Litteras, Philosophiam, Mathesim diu Duaci professus,
      rexit Collegium Cameracense, nune Duacense moderatur. Edidit</p>
     <p>
      <hi rend="italic">Incitationem ad amplexum Crucis, ex ipsis verbis Thomae de Kempis de
       Imitatione Christi, contextam.</hi>
     </p>
     <p>Paratam habet <hi rend="italic">Horarum Canonicarum, primae, Tertiae, Sextae, Nonae, et
      Completorij piam Paraphrasim.</hi></p>
     <p>Item paratas habet <hi rend="italic">tres quaestiones quodlibeticas de Lunâ, totidem
      orationibus academicis explicatas anno</hi> 1625.</p>
     <p>
      <hi rend="italic">1. Sitne Luna orbis quidam habitabi! is huic nostro quem incolimus,
       similis.</hi>
     </p>
     <p>
      <hi rend="italic">2. Sintne in Luna montes et cauitates; et quanto illi terrestribus
       excelsiores sint, hae vero quanto profundiores.</hi>
     </p>
     <p>
      <hi rend="italic">3. Qualis sit lunaris regio; quae in eâ dierum ac noctium vices,
       ceterarumque anni tempestatum; quales denique essent, si qui ibi essent, incolae, seu homines
       seu alia animalia.</hi>
     </p>
     <p><term>IOANNES PETRVS MAFFEIVS</term>, natione Italus, patriâ Bergomas, vir, si quis alius
      nostro seculo, Latine, Italiceque scribendi peritus. Cum iuuenes aliquot nobilissimos
      Liguriae, in Ciuitate Genuensi instituisset, et ad eloquentiam conformasset, Romam venit et se
      in Probationis domum, et Societatis nostrae regulam formandum tradidit, anno salutis MDLXVI.
      aetatis circiter XXX. In eâ vixit ad vsque annum MDCIII. quo Tibure ad diem XX. Octobris
      obiit. Scripsit pereleganti stylo</p>
     <p><hi rend="italic">Historiarum Indicarum, lib.</hi> XVI. Eos vertit Italice Franciscus
      Serdonatus MDLXXXIX. in 4. Et alius quispiam Hispanice.</p>
     <p><hi rend="italic">Selectarum Epistolarum ex Indiâ,</hi> lib. IV.</p>
     <p><hi rend="italic">De Vitâ S. P. N. Ignatij Loiolae, lib.</hi> III. quae seorsim saepius
      edita, vno collecta volumine prodierunt Coloniae ex Officinâ Birckmannicâ, per Arnoldum Myhum
      MDLXXXIX. in fol.</p>
     <p>Reddidit etiam Latine</p>
     <p>
      <hi rend="italic">Commentarium de Rebus Indicis Emmanuelis Acostae.</hi>
     </p>
     <p><hi rend="italic">Epistolarum de Rebus Indicis lib.</hi> I. <hi rend="italic">De Rebus
      Iaponicis lib.</hi> V. quae prodierunt hâc inscriptione:</p>
     <p><hi rend="italic">Rerum a Societate Iesu in Oriente gestarum Volumen;</hi> quod post alias
      editiones locupletatum prodiit Coloniae apud Geruinum Calenium MDLXXIV. in 8.</p>
     <p>Italice vero scripsit</p>
     <p><hi rend="italic">Vitas</hi> XIII. <hi rend="italic">SS. Confessorum;</hi> quibus deinde IV.
      alias adiecit, vt sint omnino XVII. Brixiae apud Vincentium Sabium MDXCV. et Romae apud
      Zannettum MDCI. in 4.</p>
     <p>Reliquit Italice, non edidit tamen</p>
     <p><hi rend="italic">De Vitâ Gregorij</hi> XIII. <hi rend="italic">Pont. Max. Lib.</hi> XIII.
      et Latine</p>
     <p><hi rend="italic">Res gestas Clementis</hi> VIII. inchoatas, Atque ob haec eum Syluester
      Maurolycus lib. V. Oceani Religionum, non solum duorum Regum Sebastiani Lusitaniae, et
      Philippi II. Hispaniae, sed duorum etiam Pontificum Historiographum nuncupat.</p>
     <p><term>IOANNES PETRVS TANIVS</term>, natione Italus, patriâ Romanus, Concionator haud ex
      postremis. Edidit</p>
     <p><hi rend="italic">Indicem in Horatium,</hi> qui passim circumfertur. Reliquit etiam Italico
      sermone conscriptas</p>
     <p><hi rend="italic">Vitas Eremitarum moralibus obseruationibus illustratas,</hi> tomis XIII.
      comprehensas: sed eae lucem nondum viderunt; seruantur in Bibliothecâ Domus Professae
      Mediolanensis.</p>
     <p><term>IOANNES PHELIPPAEVS</term>, natione Gallus, patriâ Andegauensis, in Societatem anno
      MDXC IV. aetatis XVII. ingressus est; vir reconditiore doctrinâ, in SS. Patrum, et Conciliorum
      lectione admodum versatus; Rhotomagensis Collegij Rector. Eius opera sunt</p>
     <p><hi rend="italic">Oseas primus inter Prophetas commentariis illustratus.</hi> <pb id="s264"
      n="264"/> Tom. I. Parisiis per Sebast. Cramoisy MD CXXXVI. in fol.</p>
     <p><hi rend="italic">Commentarij in</hi> XII. <hi rend="italic">Prophetas Minores,</hi> tom.
      IV. Parisiis, apud Sebastianum Cramoisy MDC. XXXIII.</p>
     <p><term>IOANNES DE PINA</term>, natione Hispanus, patriâ Madridiensis, in Societatem Compluti
      ingressus, concionibus habendis operam nauauit: Rector fuit Collegiorum Almonacidensis, et S.
      Clementis. Scripsit</p>
     <p><hi rend="italic">Commentarios in Ecclesiasticum,</hi> quorum tom. I. complectitur X. prima
      Capita. Lugduni per Iacobum, Andream, Matthaeum Prost MDCXXX. in fol.</p>
     <p>II. complectitur sequentia X. Capita.</p>
     <p>III. extendit se vsque ad Caput XXVI.</p>
     <p>IIII. qui sub praelo est, peruenit ad vsque Caput XLI.</p>
     <p>Tomi V. edendi iam liabet facultatem.</p>
     <p><term>IOANNES DE PINEDA</term>, natione Hispanus, patriâ Hispalensis, nobili et opulento
      loco natus, vix ephebus, aetatis anno XIV. expleto, salutis MDLXXII. seculo valedixit, et
      Christi vexillum secutus, Societati nostrae nomen dedit; in quâ et Philosophicas litteras, et
      Theologicas praeclare didicit, et professus est; nam et Aristotelem Granatae, prius quam per
      aetatem Sacerdotio posset initiari, triennium, et deinceps Hispali biennium feliciter
      exposuit; et D. Thomam Cordubae biennium interpretatus est; et sacros Diuinae Scripturae
      fontes totos XVIII. tum Cordubae, tum Hispali, tum demum Madriti patefecit. Vixit autem vsque
      ad deuexam aetatem, semper studiis, semper bono Reipublicae intentus: nam cum esset S.
      Inquisitionis Consultor designatus, in vnum ipsum fere incubuit onus vniuersum castigandi
      quidquid vndique adferebatur librorum. Doctrinae eius praestantiam opera quae scripsit fatis
      loquuntur; de eâ Censor primae eius lucubrationis sic ait, <hi rend="italic">Opus quod fidei
      nihil habet aduersum, et Ecclesiae Catholicae est vtilissimum: in quo elucet magnum et felix
      Auctoris ingenium, stupenda eruditio; trium linguarum peritia mi[?]abilis; varia Veterum
      Patrum lectio; et electio rara in eruendis, explicandisque genuinis, et hucusque non auditis
      Iobi sensibus, inaudita foecunditas, miraque dexteritas, vna cum modestiâ, pietate, et
      religione singulari.</hi> Enimuero floruit Pineda, ab ipsâ primâ aetate suâ vsque ad vltimam,
      non virtute minus, quam sapientiâ. Paupertatem ita semper coluit, vt nihil praeter
      suppellectilem librariam, Scriptori sane pernecessariam, in cubiculo vnquam habuerit. Vestitu
      tam vili, atque attrito vtebatur, vt ne Tironi quidem sit aptus, quem gessit postremum;
      voluissetqueue, si suo potuisset animo indulgere, pannosus in publico incedere. Virginitatis
      decus, quod incredibili sui, sensuumque custodiâ, multâ corporis maceratione, insomniâ,
      laboribus custodiebat, integrum obtinuit. Obedientiae studio, quam semper habuit in amoribus,
      aetate iam annis, languoribusque fatigatâ ad omne signum quo Socij conuocabantur, primus
      accurrebat. Humanarum rerum fuit insignis contemptor; cuius suae virtutis lineas in toto suo
      Commentario in Ecclesiasten appositissime deduxit. Honores dignitatesque non indiligentius,
      quam quaerant alij, declinauit. Deferebat plurimum sententiae aliorum; consulebatque non raro
      in litterariis rebus, quarum ipse poterat videri oraculum, iuuenes etiam Scholasticos nostros,
      asserens ab omnibus se aliquid condiscere. Diuinae augendae gloriae suas actiones omnes, sua
      studia, suos labores impendit. In Sanctos erat religiosissime pius; quorum cum plurimorum
      sacra pignora secum ex Vrbe retulisset, solemni supplicatione curauit illa in ornatissimum
      templum inferri. In Beatissimam Virginem tenerrimo fuit ac filiali prorsus affectu: cuius
      honori quantum ftuduerit, vel Hispalis ipsa testis est in eâ celebritate, quâ Conceptus ipsius
      Immaculatus publice ibi assertus est; meditabaturque extremam lucubrationem de Nominibus
      Matris Dei conscribere, quâ laborum suorum periodum concluderet, et suae in eam deuotionis
      documentum exhiberet. In proximos singulari fuit caritate; quaerebatque nouos semper modos,
      quibus posset calamitosis mortalibus subuenire. Societarem suam vti dilexit tenerrime, ita
      constantissime non vnâ occasione propugnauit. Praefuit Hispali Domui Professae, et Collegio
      quod a fratre suo fundari curauerat; Procurator a Prouinciâ Boeticâ Romam missus est. Eum anno
      MDCXXVII. Religiosissimus Ordo Carthusianorum in Capitulo suo Generali dato diplomate
      nominatim scripsit meritorum suorum participem, <hi rend="italic">Addentes</hi> (verba sunt
      diplomatis) <hi rend="italic">de gratia speciali, vt cum obitus vester nunciatus fuerit,
      iniungantur pro animâ R. P. V. Missae, Orationes, aliaque pietatis opera per vniuersum Ordinem
      exsoluenda, sicut pro clarissimis amicis nostris facere consueuimus. Addentes etiam
      anniuersarium perpetuum per totum Ordinem nostrum, in Kalendariis domorum singulariter
      describendum.</hi> Eborensis Academia Pinedam, cum illac transiret, pleno Magistratu excepit,
      oratione salutauit, parieti ad memoriam inscripsit, <hi rend="italic">Hic Pineda
      fuit.</hi></p>
     <p>Vixit ann. LXXX. Societati LXVI. Decess. VI. Kal. Februarij. An. partae salutis
      MDCXXXVII.</p>
     <p>Scripsit autem Pineda excellenti ingenio, magno iudicio, variâ eruditione</p>
     <p><hi rend="italic">Commentariorum in Iob. lib.</hi> XIII. adiunctâ singulis Capitibus suâ
      Paraphrasi, quae et longioris Commentarij summam continet. Absoluit autem tomis II. quorum
      prior libris VI. explicat Capita XVII. Madriti MDXCVII. Posterior libris VII. reliqua Capita
      XXVII. MDCI. ij subinde Coloniae, Venetiis, alibi simul recusi sunt.</p>
     <p><hi rend="italic">Salomonem Praeuium,</hi> ad Commentarios scilicet suos in Salomonem, siue,
      <hi rend="italic">De Rebus Salomonis Regis,</hi> lib. VIII.</p>
     <pb id="s265" n="265"/>
     <p><hi rend="italic">Commentariorum in Ecclesiasten,</hi> lib. I. tomis II. distinctum.
      Antuerpiae apud Petrum et Ioannem Belleros MDCXX. in fol.</p>
     <p><hi rend="italic">Praelectionem</hi> item <hi rend="italic">sacram in Canticae,</hi> quâ
      nomine Theologici Gymnasij excepit Cardinalem de Gueuara Archiepiscopum Hispalensem, cum
      Collegium nostrum inuiseret.</p>
     <p>
      <hi rend="italic">Sermonem de Immaculatâ Conceptione B. M. Virginis.</hi>
     </p>
     <p><hi rend="italic">Aduertentias ad Priuilegium</hi> XI. <hi rend="italic">Ioannis I. Regis
      Aragonum.</hi></p>
     <p>
      <hi rend="italic">Responsa ad quorundam aduersus has aduertentias obtrectationes.</hi>
     </p>
     <p>Scripsit praeterea Hispanice</p>
     <p><hi rend="italic">Memoriale sanctitatis et virtutum Ferdinandi III. Regis I. Castellae et
      Legionis:</hi> pro quo Philippus IV. Hispaniarum Rex propriis illi litteris gratias egit;
      designauitque Pinedam Oratorem suum ad Summum Pontificem, vt eiusdem Regis Canonizationem
      procuraret, nisi aetas, et alia prtuata incommoda obstitissent.</p>
     <p>
      <hi rend="italic">Sermonem habitum ad Ministros Iustitiae.</hi>
     </p>
     <p><hi rend="italic">Orationem funebrem</hi> dictam Hispali in Anglorum Seminario <hi
      rend="italic">ad Exequias D. Luisae de Carauajal</hi> defunctae Londini anno salutis
      MDCXIV.</p>
     <p><hi rend="italic">De C. Plinij loco</hi> inter eruditos controuerso ex Lib. VII. Cap. L. <hi
      rend="italic">Atque etiam morbus est aliquis per sapientiam mori.</hi> Et alia minutiora in
      amicorum gratiam concepta. Denique iussu S. Inquisitionis digessit incredibili diligentiâ et
      labore</p>
     <p><hi rend="italic">Indicem expurgatorium librorum,</hi> opus vastae molis, auctoritate
      eiusdem S. Officij vulgatum, semel atque iterum auctum; quem illi laborem Emin. Cardinalis
      Antonius Zapata Supremus fidei Censor in Hispaniâ, suo totiusque sancti Tribunalis nomine
      gratulatus est per accuratam epistolam.</p>
     <p>Reliquit denique posthumum, nec omnino expolitum opus hoc titulo,</p>
     <p><hi rend="italic">Instrumentum Domus Sapientiae,</hi> seu, <hi rend="italic">Sacra aeque, ac
      varia suppellex, sanctis Scripturis apparandis, adernandis, instruendis, pro dignitate
      tractandis necessaria,</hi> libris XIV. <hi rend="italic">exposita.</hi></p>
     <p><term>IOANNES PLAZA</term>, natione Hispanus, patriâ ex oppido Methymnâ Celi, natus honestis
      parentibus anno MDXXVII. studiorum causâ missus Complutum, in curriculo Liberalium Artium, non
      vulgaria dedit ingenij et doctrinae documenta. Sed quod caput est, iam tunc in puero ea se
      prodiderunt seuerioris animi signa, quae studiorum et contubernij socios in sui admirationem
      conuerterent, et a procaci verborum licentiâ deterrerent. Ob id etiam carus in paucis fuit
      Bartholomaeo de Torres, postea Episcopo Canariensi, qui in celebri Gymnasio Seguntino magnâ
      sapientiae famâ Theologiam profitebatur, cuius adiendi causâ, peracto Philosophiae curriculo,
      sedem studiorum Seguntum Plaza transtulerat. Magnâ Collegij opportunitate et Doctoris
      eruditione singulari mirum quantum in Theologiâ profecerit. Sub finem studiorum iam optimo
      adolescenti aeterna meditanti, de eligendo necessario vitae genere solicitudo incesserat. Sed
      tandem hebdomadariae vacationis die, ceteris Collegij alumnis ad rusticandum dilapsis, ipse se
      domi continuit, vt remotis interpellationibus in eam deliberationem totus incumberet. Multa
      ergo dubiâ et incertâ mente cogitanti, atque ex fenestra liberiore caelorum aspectu
      perfruenti, ingens lacrymarum vis ex internâ quâdam et insolitâ animi voluptate repente
      suboritur: inde tacito quodam monitu, instinctuque diuino animum ad Societatem ineundam
      vehementer impelli agnouit. Pius adolescens diuinae voluntatis nutu, nuncio rebus humanis
      sponte remisso, non multo post nomen Societati dedit. Sed qui studio humilitatis Doctoratus
      insigne recusauerat, cogendus fuit Sociorum imperio, vt in ipso pene aditu Religionis
      Doctoralem Theologiae apicem susciperet. Societatem Compluti ingressus anno salutis MDLIII.
      aetatis suae XXVI. iam Sacerdotio initiatus, tantam breui assecutus est spiritualium rerum
      cognitionem, vt nondum exacto biennio Probationis, Tironibus Cordubae praepositus Magistrum
      agere coeperit: breuique tantum in eâ tractatione animorum promouit, vt ab ipsis etiam
      moderatoribus consuleretur; et saluberrima ipse quaedam instituta procuderit quae postmodum
      Societas vniuersa recepit, et Tironibus et eorum Magistris custodienda praeceperit. Anno
      MDLVII. a Francisco Borgia ad quatuor votorum professionem vocatus est, et vertente anno ab
      eodem pro se Romam missus, vt subrogando Praeposito Generali cum iure suffragij adesset. Ab
      Vrbe redux Granatensi Collegio datus est primo Rector, tum Superintendens, tenuitque eos
      Magistratus annos circiter XII. Dein Prouincialis munere perfunctus in Prouinciâ Boeticâ,
      Visitator in Peruanam anno MDLXXIV. missus est; multisque in eâ rebus ex Societatis disciplinâ
      praeclare gestis, eodem munere Mexicum destinatus est. Deinde continuato labore Prouincialis
      officium, multâ Nostrorum pariter atque externorum vtilitate sustinuit, ad annum vsque
      MDLXXXV. ex quo Magistratibus abdicatis, rerum spiritalium tractationi in Collegio Mexicano se
      totum impendit. Ita se vero Rectorum potestati permisit, vt omnem sui curam in eosdem
      proiecisse videretur. Tres integros annos antequam e vitâ discederet, prostratus articulorum
      doloribus iacuit perpetuo affixus lecto, nec leuiter tractari poterat, sine magnâ doloris
      amplificatione. Ferebat ipse omnia aequissimo animo, et quando acerbissimus erat morsus
      doloris, sublatis in caelum oculis, Tu Domine, aiebat, Tu verbera iniunge, ego interim
      Miserere percurram. Et quidem tantis illum incommodis Diuina Maiestas exercuit, vt merito a
      multis diceretur Societati donatus, vt posteris daretur exemplum patientiae. <pb id="s266"
      n="266"/> Hoc autem toto tempore nihil in seruandis Ecclesiae praeceptis de suâ pristinâ
      seueritate remisit. Horariae certe precationis pensum, etiamsi ad vertenda folia alienis
      manibus indigeret, ita perseueranter exsoluit, vt ex minoribus Horis quaedam memoriter
      recitare auditus est die, quâ sacro vnctus est oleo. Tandem victus morbis Sabbato circa mediam
      noctem illius diei qui S. Thomae Apostolo sacer fuerat, e vitâ Mexici discessit anno salutis
      MDCII. aetatis LXXV. initae Societatis XLIX. et professionis XLIV. Mexicanae peregrinationis
      XXVI. Simulatque vulgatus eius obitus est, multitudo concurrit, sanctimoniae viri famâ exciti;
      nec satis habebant rosaria applicuisse ori, impressisse oscula manibus, sed in frusta et
      praesegmina conuolarunt, nomine reliquiarum. Octauo die repetitis ab Congregatione Clericorum
      honoribus exequiarum, vitae sanctimoniam ipsius duo panegyristae multis laudibus extulerunt.
      Plura de viri laudatissimi virtutibus alibi erit proferendi locus. Concinnauit Concilij
      Prouincialis Mexicani iussu,</p>
     <p>
      <hi rend="italic">Catechismum, quo rudimenta Christianae Religionis tenerae aetati
       traderentur.</hi>
     </p>
     <p><hi rend="italic">Tractatus quosdam alios</hi> impense laudatos edidit, quorum adhuc
      argumentum non comperi.</p>
     <p><term>IOANNES POLANCVS</term>, natione Hispanus, patriâ Burgensis, Humanioribus Litteris
      excultus, et Philosophicis etiam disciplinis in Parisiensi Academiâ eruditus, Romam venit, vbi
      Scriptor (vt vocant) Apostolicus factus, in ipso iuuentutis flore, ab Iacobo Lainio
      exercitationibus spiritus formatus, animum appulit ad nostram Societatem, anno salutis MDXLI.
      Deinde Patauij S. Theologiae dedit operam, magno ingenio, graui iudicio, labore assiduo;
      quibus praesidiis eo euasit, vt a graui illius seculi Scriptore Guilielm. Eysengrein Testium
      veritatis ad A. C. MDLX. ex merito appelletur, <hi rend="italic">Vir doctrinâ et eloquentiâ
      clarus, Orator facundus, Philosophus grauis, Sacrarumque Litterarum scientiâ nemini
      secundus.</hi> Postea Romam a S. P. N. Ignatio reuocatus, post magnam Bononiae atque in
      Hetruriâ factam frugem animorum, omnium per IX. annos consiliorum, actionum, totius denique
      gubernationis praecipuus minister illius, atque adiutor fuit. Et cum esset publicus Societatis
      Secretarius, cui omnia committebantur arcana, concionibus, sacrisque lectionibus simul operam
      dabat; idemque et Christianae doctrinae, et Procuratoris generalis officium administrabat; nec
      tamen a culina, tricliniique muneribus erat immunis. Anno MDXLIX. sacro Annunciationis
      Angelicae die gradum ad solennem quatuor votorum professionem Romae fecit: eique Ignatius, cum
      secessum a negotiis aliquem sub extrema vitae spectaret, administrationem Societatis pene vni
      permisit. Sancto viro in caelum sublato apud <hi rend="italic">Iacobum Lainium</hi> (cuius
      etiam pro Hispaniae Prouinciis Assistens fuit, et Admonitor, et Secretarius, vnaque diu
      Generalis Procurator; quîcum etiam profectus in Gallias anno MDLXI. publice Parisiis cum
      Sectariorum primariis disputauit; et cum eodem mox Tridentum progressus, inter Theologos
      peregit sententiam, tam doctâ et grauiter cultâ oratione, vt ex merito ferret approbationem;
      cum dicerent vulgo, eâ demum dignitate ac maiestate summas ac diuinissimas res tractari aequum
      esse) et apud Franciscum Borgiam, qui proxime in Generalatu Ignatio successerat eundem locum
      tenuit. In gubernandâ namque Societate illi Ioanne Polanco plus vtebantur nemine. Ille a
      Secretis erat; ille omnium litteris et consultationibus respondebat; ille negotiorum, ille rei
      familiaris curam gerebat; vt vnus omnium fere obire officia, et suis humeris vniuersam
      quodammodo Societatem sustinere videretur; exquisitâ obedientiâ, diligentiâ singulari, rarâ
      patientiâ atque modestiâ. Illud praeterea saepenumero non absque admiratione animaduertimus,
      in ipso maximarum occupationum concursu, eundem semper vultum, eandem in Ioanne Polanco
      frontem fuisse. Post obitum B. P. Francisci Borgiae factus est Vicarius Generalis, praefuitque
      Congregationi Generali, qua P. Euerhardus Mercurianus Praepositus creatus est: a quo missus in
      Siciliam, vt Prouinciam illam visitaret, suo munere egregie perfunctus, Romam rediit: vbi haud
      multo post ex morbo decubuit, et optime de Societate, atque adeo de vniuersâ Ecclesiâ meritus,
      sexagenario maior, e vitâ decessit die XXI. Decembris, anno salutis MDL XXVII. Scripsit
      libellos pios, atque eruditos,</p>
     <p><hi rend="italic">Breue directorium ad Confessarij, et confitentie munus recte
      obeundum;</hi> quod anno MDLIV. primum editum, saepius deinde multis in locis recusum fuit.
      Italice redditum a Ioanne Maria Tartia prodiit Venetiis apud Damianum Zenarum MDLXXIX.</p>
     <p><hi rend="italic">Doctrinam Christianam,</hi> Italice Venetiis per Franciscum Pampazzetum
      MDLXX. in 16.</p>
     <p><hi rend="italic">Methodum ad eos adiuuandos qui moriuntur.</hi> Burgis apud Iuntas
      MDLXXVIII.</p>
     <p>
      <hi rend="italic">De septem peccatis mortalibus.</hi>
     </p>
     <p><hi rend="italic">De Humilitate</hi> item paulo ante mortem aptissime ac luculenter
      scripsit.</p>
     <p>Exstat quoque inter Opuscula pro Sodalitate B. Virginis, eius <hi rend="italic">De modo
      orandi et psallendi cum fructu,</hi> libellus, vt auctor est Antonius Posseuinus in Apparatu
      sacro.</p>
     <p><hi rend="italic">Constitutiones Societatis Iesu,</hi> a S. P. N. Ignatio Hispanice
      conscriptas, Polancus <hi rend="italic">Latinas fecit;</hi> quam versionem probauit
      Congregatio I. generalis, atque imprimi mandauit.</p>
     <p><hi rend="italic">Industrias</hi> etiam quasdam edidit mandato et ductu S. P. N. Ignatij,
      <hi rend="italic">ad vsum doctrinamque Operariorum nostrorum, qui in missionibus
      versantur,</hi> vt refert Bernardus de Angelis in Praefatione ad Industrias P. Claudij
      Aquauiuae.</p>
     <pb id="s267" n="267"/>
     <p>Scripsit praeterea Tractatum sane praeclarum, quem existimo non vidisse lucem, hoc
      titulo,</p>
     <p>
      <hi rend="italic">Industriae ad vitam secundum triplicem conatum, ad Deum eundi, ad nostra
       exoundi, ad Deum redeundi.</hi>
     </p>
     <p><term>IOANNES PRAEPOSITVS</term>, natione Belga, patriâ Atrebas, vir egregie doctus, et
      vastae mentis in pusillo nec optime tornato corpusculo: quadriennio Philosophiam Duaci docuit;
      Theologiam Scholasticam totis XVI. annis partim Louanij partim Duaci professus; atque hîc
      studiorum quoque gessit praefecturam, Doctor iam antea Theologiae creatus. Inde Romam euocatus
      aliquot annis Censor seu Reuisor librorum nostrorum, cum aliis Praepositi Generalis Theologis
      fuit. Reuersus postliminio in Belgium, dum ad scriptionem totus incumbit, Montibus Hannoniae
      die VIII. Iunij, anno salutis MDCXXXIV. vitam finiuit, aetatis LXIII. Societatis aditae XLII.
      Edidit</p>
     <p><hi rend="italic">Commentaria in Tertiam Partem S. Thomae, De Incarnatione Verbi Diuini,
      Sacramentis; et Censuris,</hi> tomo I. Duaciapud Gerardum Patte MDCXXIX. in fol.</p>
     <p>Item <hi rend="italic">In Primam Partem S. Thomae, De Deo vno et trino, De Angelis; et
      Operibus sex dierum,</hi> tomo I. typis iisdem. MDCXXXI. in fol.</p>
     <p>Denique <hi rend="italic">In Primam Secundae S. Thomae.</hi></p>
     <p><term>IOANNES RAMIREZ</term>, natione Belga, patriâ Traiectensis ad Mosam, natus anno
      salutis MDXCV. euulgauit</p>
     <p><hi rend="italic">Septem Exercitia cum nonnullis piis opusculis.</hi> Louanij.</p>
     <p><term>IOANNES RAPHAEL COBENZL</term>, natione Germanus, vel certe Italus, gente Carnus, ex
      illustri Baronum familiâ, iuuenis in Societatem serecepit; in quâ optimis disciplinis
      instructus, Philosophiam triennio, Theologiam tum Moralem, tum Scholasticam octennio docuit,
      vtriusque facultatis Doctoratu insignitus. Collegium Clagenfurtense primum, mox etiam
      Graecense cum laude Rector gubernauit, vti et Domum Professam Viennensem, primus ab eius
      institutione Praepositus; quam suo etiam obitu funestauit, nam acutissimis calculi doloribus
      oppressus, cum iam antea iisdem saepe cruciatus fuisset, et aliquando fuisset ab iis ereptus,
      inuocato in opem B. P. Francisco Borgia, cuius ipse erat obseruantissimus, demum victus
      extinctusque est; Viennae die XXVIII. Ianuarij, anni salutis MDCXXVII. aetatis LV. Religionis
      XXXIV. Vir fuit non sapientiâ dumtaxat, quam in illo saepe Viennenses Academici sunt admirati;
      et gubernandi peritiâ, atque aliis naturae dotibus; sed praeclaris etiam virtutibus
      ornatissimus. Multa illi in Deum, diuinasque res pietas fuit, et sensus tenerrimus. Tempus
      antemeridianum pene ex integro illi dicarat. Consuetâ ceteris horâ orationi impensâ
      sacrificabat; tum duobus aliis intererat sacrisicantibus. Praeter pensum Canonicum, quotidie
      duplex aliud recitabat Officium secundum Romani Breuiarij ritus, De Venerabili Eucharistia,
      vel de Spiritu Sancto alterum, alterum de S. Barbara, cuius honori erat addictissimus.
      Templum, atque aram imprimis principem ad dies celebriores ipsemet exornabat: indefessus ad
      multas horas multitudini diuinam escam porrigebat, quo studio se mirifice delectari aiebat.
      Prima semper illi cura fuit, ne quid aedi sacrae deesset, non mundities, non ornatus, non
      aptissimi ministri. Et his quidem cum per dies solemniores diutius solito ad laborem
      incubuissent, ipse ad mensam ministrabat. Domi quietem et silentium colebat plurimum; foris
      conuersationem humilitate, modestiâ, prudentiâ temperabat. Externorum consuetudinem, Magnatum
      imprimis, religiosae tranquillitatis gratiâ declinabat, et dissimulabat, quoad posset, sui
      generis claritatem. Egregium sui contemptum vel hoc vno facinore declarauit. Româ redux a
      procuratione pro suâ Prouinciâ, ipso Natali Domini die, horâ ante meridiem nonâ inuectus est
      Goritiam per medios suos populares et agnatos, carro pagano, qui sar cinulas vehebat, ceu
      triumphabundus insidens, vno sui deprimendistudio ductus. Inde cum in sororiâ domo
      diuertisset, equi ferocientis calce laesus in pede, merito id sibi dicebat euenisse, necdum
      satis suorum amori mortuo. Paupertatis amator erat eximius; eamque volebat in victu, atque in
      rebus omnibus elucere, ita tamen, ne quid suis pateretur rerum deesse necessariarum, et in
      iis, quae per leges Societatis extra ordinem concederentur, splendidus appareret. Ipse sibi ne
      in morbis quidem acutissimis permittebat eximium quidquam, communi mensae modo contentus; si
      cuius esu edulij suo morbo prohibebatur, aliud tamen nullum eius loco admittebat. In aegros
      ceteros atque in hospites, magnâ amoris significatione munificus erat, et largus. Societatem
      vehementer amabat, eiusque institutorum, atque omnis religiosae disciplinae tenacissimus erat,
      ad quam omni ope tuendam, promouendamqueue, quâ beneficentiâ, quâ mediis acrioribus, vti res
      ferebat, connitebatur. Proceribus vtriusque Reipublicae carus fuit, et pretiosus. Opinio
      probitatis, atque adeo sanctitatis eius, multum inde roborata est, quod mox ab obitu suo, luce
      multâ perfusus, absenti procul Nostro cuidam ad multa milliaria, spectabilis apparuit clarâ
      die semel iterumque, hilari vultu, aspectuque amabili, cum viatorio scipione, petasatus,
      tanquam accinctus ad iter; cumque euanuisset ex oculis, miram dulcedinem, voluptatemque in
      animo illius post se reliquit. Scripsit</p>
     <p><hi rend="italic">Epistolicam velitationem in triumuiros Augustanae Confessionis verbi
      Ministros</hi> Ioannem Schnelzigk, Simonem Mannum, et Bartholomaeum Rulichium <pb id="s268"
      n="268"/> <hi rend="italic">An ex fide quae nihil recipiat, quod scriptum non sit, probari
      possit Baptismum sub consuetâ form â verborum administratum, esse verum et legitimum Christi
      Baptismum.</hi> Olomucij typis Georgij Handelij MDCXV. in 4.</p>
     <p><hi rend="italic">Librum in Concionem Simonis Mann, quam habuit</hi> v. <hi rend="italic"
      >Nouembris anno</hi> MDCXV. <hi rend="italic">De normâ Fidei et Religionis.</hi> Olomucij
      typis Pauli Schrammij MDC. XVII. in 4.</p>
     <p><term>IOANNES REBELLVS</term>, Ferdinandi frater, natione Lusitanus, patriâ ex oppido Prato,
      dioecesis Lamecensis, puer XV. tantum annos natus Societatem nostram expetiuit et complexus
      est XXI. Iulij, anni salutis MDLVIII. Is ad omnem se virtutum disciplinam mirum in modum
      exercuit; oratione ex celluit, praestitit mortificatione; caritate erga proximos fuit
      admirabili. Itaque totos ipsos pene XLIV. annos, quos in Societate vixit, audiendis
      confessionibus, concione commouendis populis ad pietatem, congregationibus instituendis,
      sancte, vtiliterque traduxit. Animarum quae in purgatorio culparum suarum poenas exsoluunt,
      assiduus atque pius auxiliator fuit. Dominicae Passionis perpetuus meditator: Beatissimae
      Virginis Mariae addictissimus seruus, in cuius patrocinio acquiescebat, in eâque colendâ,
      laudibusque praedicandis multus erat. Ex quo populos maxime hortabatur, vt piis precibus,
      ieiuniis, eleemosynisqueue, defunctorum in Christo animas a Purgatorij acerbissimis
      cruciatibus liberarent; et Christi Saluatoris in Cruce affixi memoriam perpetuo retinerent, et
      ad sacratissimam Virginem, tanquam ad portum, siue aspirante, siue reflante fortunâ,
      confugerent. Et vbicunque locorum poterat, Sodalitates piorum hominum ad haec tria praestanda
      instituit, et legibus informauit. Itaque eius operâ, pietas, orationis studium, et in Deiparam
      deuotio in Lusitaniâ mirifice est propagata. Sui despicientiam et gloriae popularis contemptum
      heroico plane facinore iam inde a primo Religionis tirocinio stabiliuit; ratus enim omnibus id
      solemne esse quibus aperitur Societas, cubicularem lectulum in Collegium deferri iussit. At
      increpitus a Rectore, iussusque suis eum humeris domum referre, antequam admitteretur, paruit
      illico, et baiuli in morem ceruice subiit onus, frequentibusque viis reportauit, aliis
      existens spectaculo, aliis ludibrio, nonnullis ad rerum humanarum despicientiam incitamento.
      Dum vixit flagellatione in singulos dies vsus est, interdum non incruentâ; adeo vt illi
      subducenda fuerint flagella, aculeatis conserta hamulis, quibus se acrius quam ferendo erat
      vlcerabat. Spiritualia exercitia omnia, orationis, psalmodiae, examinis conscientiae, et
      quaecunque alia, eximiâ in Deum reuerentiâ, vel in aetate prouectâ, morbisque attritâ, flexis
      semper genibus, compositoque ad omnem modestiam corpore obibat. Moriturus constantiae exemplo
      fuit. Nam cum illi crus foede extumescens perstringendum esset aere candenti, caesimque et
      punctim lancinandum, ne herpetis vitium in reliquum corpus proserperet, dari sibi postulauit
      in manus Christi morientis simulacrum, ab illius amplexu doloris solatia petiturus; cui
      affixus, et inhaerens, ferri flammaeque cruciamenta fortiter tolerauit. Sic exercitum,
      probatumque mors sustulit, atque ad beatam vitam, vt speramus, transtulit. Eborae XIV. Iulij,
      anni salutis MDCII. aetatis LX. Scripsit librum Hispanice</p>
     <p><hi rend="italic">De Rosario</hi> (sic enim vocant) <hi rend="italic">B. Virginis
      Mariae.</hi> Eborae typis Emanuelis Lyrani MDXCIX. in 8. Item</p>
     <p><hi rend="italic">Dialogos</hi> II. <hi rend="italic">de eâdem Beatissimâ Virgine.</hi></p>
     <p>
      <hi rend="italic">Commentarios ad doctrinam Christianam.</hi>
     </p>
     <p>
      <hi rend="italic">Tractatum de Vitâ Christi.</hi>
     </p>
     <p>Alia praeterea multa scripsit, quae nondum lucem aspexerunt.</p>
     <p><term>IOANNES RENAVDIANVS</term>, natione Gallus, patriâ Briuensis, dioecesis Lemouicensis,
      anno MDLXXXVI. aetatis XVII. in Societatem ingressus, Magister fuit Nouitiorum,
      Petrocoricensis Collegij Rector, demum Prouincialis, scripsit librum cui titulus,</p>
     <p><hi rend="italic">Affectus animae deuotae ex Psalmodiâ Dauidicâ deprompti.</hi> Coloniae
      apud Ioannem Crithium MDCVII. in 12. Prodiit prius tacito Auctoris nomine Lugduni per Horatium
      Cardon MDC. VI. in 12. Item</p>
     <p><hi rend="italic">Promptuarium praedicabile, in quo Diuina incentiua piorum affectuum e
      Sacris Litteris colliguntur.</hi> Augustoriti Pictonum, per Antonium Mesnier anno (vt apparet
      in calce libri) MDCX. in 8. Praefert autem nomen Ioannis Theophili Francopolitae.</p>
     <p><term>IOANNES RHETIVS</term>, natione Germanus, patriâ Coloniensis, ex familiâ Patritiâ
      Consulari, Romam anno salutis MDLIV. profectus est iuuenis, viuente adhuc S. P. N. Ignatio.
      Deinde in Collegio Romano excultus, et grauioribus disciplinis eruditus, rediit in patriam;
      vbi anno MDLVII. noui Collegij Regens constitutus, Oratoriae tum facultatis potissimum
      professione, post etiam Theologiae explicatione illud illustrauit. Inde ad primordia
      Treuirensis, Moguntinique stabilienda Collegij per interualla excurrit; et concionibus populum
      vehementer inflammauit ad pietatem; et tum singulari animi modestiâ et leuitate, tum exquisitâ
      solidâque doctrinâ, Haereticorum conatus repressit, multumque Catholicaq religioni attulit
      adiumenti. Denique tum in patriâ; tum apud exteros Principes egregie meritus, vbique se et
      semper fortissime aduersariorum conatibus obiecit, illorumque occulta, et perniciosissima
      consilia inuestigauit, patefecit, et vt dissiparentur effecit. Sed vir maxime religiosus ac
      pius ab Gerardo Deschio Kempensi insano miserabili casu <pb id="s269" n="269"/> Coloniae in
      ipso Collegio interfectus est, die XXVI. Octobris, anno salutis MDLXXIV. vna cum P. Leonardo
      Kesselio, et P. Nicolao Fabro, tanto Ciuitatis vniuersae moerore ac luctu, vt cum ipso
      Sanctorum Apostolorum Simonis et Iudae festo die, solemni pompâ, Vniuersitate, Clero, et
      Reipublicae Proceribus, cum incredibili frequentiâ populi, in funera prodeuntibus, terrae
      mandarentur, videre esset alios multis lacrymis, suspiriis atque gemitibus suum declarare
      dolorem, alios prae moeroris impotentiâ, animi deliquium pati; alios edere vlulatus et
      lamentabiles voces, quibus tam praestantia Ecclesiae lumina, summosque sibi ereptos viros
      funestâ vnius manu deflebant. Scripsit Ioannes Rhetius, Manutiana Scholia secutus, suppresso
      suo nomine</p>
     <p><hi rend="italic">Obseruationes in Librum</hi> I. <hi rend="italic">Epistolarum M. Tullij
      Ciceronis ad T. Pomponium Atticum.</hi></p>
     <p><term>IOANNES RHO</term>, Iacobi frater, natione Italus, patriâ Mediolanensis, vir culti
      ingenij, et rarâ facundiâ, Latine Italicequeue, qui iamdudum prima Italiae pulpita suis
      concionibus illustrat. Edidit Italice seorsim singulas</p>
     <p>
      <hi rend="italic">Orationes a se dictas.</hi>
     </p>
     <p><hi rend="italic">De Sapientiâ in instauratione Magistratuum.</hi> Mediolani.</p>
     <p><hi rend="italic">Gratulatoriam de recuperatâ valetudine a Philippo III. Hispaniarum
      Rege.</hi> Mediolani.</p>
     <p><hi rend="italic">De Victoriâ a Ferdinando II. Imperatore ad Pragam de rebellibus
      relata.</hi> Senis.</p>
     <p><hi rend="italic">Epitaphium Panegyricum S. Agathae Virginis Martyris.</hi> Catanae.</p>
     <p><hi rend="italic">De inaugur atione Serenissimi Andreae Spinolae Du[?]is Reipublicae
      Genuensis.</hi> Genuae.</p>
     <p><hi rend="italic">De Victoriâ a Serenissimis Rege Hungariae, et Infante Hispaniarum ad
      Nordlingam de Haereticis partâ anno</hi> MDCXXXIV. Romae.</p>
     <p><hi rend="italic">De Iustitiâ necessariâ Magistratibus.</hi> Mediolani apud Philippum
      Chisolfi MDCXXXVIII. in 4.</p>
     <p>Edidit insuper snppresso nomine, etiam Italice,</p>
     <p><hi rend="italic">Assamblea,</hi> seu, <hi rend="italic">Comitia Astronomica, de
      Cometis.</hi></p>
     <p>Sub nomine vero Iosephi Busoni</p>
     <p><hi rend="italic">Martyrium trium Beatorum e Societate Iesu, Pauli Michi, Ioannis Goto,
      Iacobi Ghisai, Iaponum crucifixorum.</hi> Florentiae apud Simonem Ciottum MDC. XXVIII. in
      8.</p>
     <p>Haec Italice. At Latine vulgauit</p>
     <p><hi rend="italic">Elogium Ferdinando II. Austriaco Romanorum Imperatori vere Pio, vere
      Maximo.</hi> Romae typis Francisci Corbelletti; deinde Viennae Austriae typis Michaelis
      Rictij, eodem vtrobique anno MDC. XXXIV.</p>
     <p><hi rend="italic">Dissertationem de Anno Seculari Societatis Iesu.</hi> Romae typis
      Corbelletti MDCXXXIX. in 4.</p>
     <p>Edet propediem Italice</p>
     <p>
      <hi rend="italic">Vitam S. Lidani Abbatis Protectoris Sesiae.</hi>
     </p>
     <p>Latine vero</p>
     <p>
      <hi rend="italic">Interrogationes Quirinales ad Ioannem Baptistam Casualdan in Controuersia de
       S. Ignatio et B. Caietano Thienaeo.</hi>
     </p>
     <p>Parata etiam praelo habet</p>
     <p><hi rend="italic">Elogia Virorum illustrium huius aeui.</hi> Item</p>
     <p>
      <hi rend="italic">Librum de claris virtutum exemplis.</hi>
     </p>
     <p><hi rend="italic">Panegyricos</hi> CCC. <hi rend="italic">in</hi> VI. <hi rend="italic"
      >partes distributos, quarum</hi> I. <hi rend="italic">est in Hexameronem.</hi> II. III. <hi
      rend="italic">et</hi> IV. <hi rend="italic">De hominibus illustribus Veteris Testamenti.</hi>
      V. <hi rend="italic">et</hi> VI. <hi rend="italic">De hominibus illustribus Testamenti
      Noui.</hi></p>
     <p><term>IOANNES DE RIBERA</term>, origine Hispanus, natus in Americae Prouinciâ, quae Noua
      Hispania dicitur. Is cum consanguineae cuiusdam suae speciosissimae formam vidisset morte
      repente tam defoedatam, vt nemo ad eius aspectum non exhorresceret, ita commotus est, vt
      meditabundus abscesserit, illudque sibi identidem occinens, <hi rend="italic">fallax gratia et
      vana est pulchritudo,</hi> animum ad Societatem nostram conuerterit, annos dumtaxat XVII.
      natus. In Philippinas inde missus, Theologiam ibi tum Moralem, tum Scholasticam professus est;
      et Manilense Collegium Rector gubernauit. Reuocatus diu multumque a suis in Americam est, non
      importunis modo precibus, sed extortis etiam a Praeposito Generali ternis ad id Epistolis:
      ille tamen nunquam adduci potuit, vt rediret in patriam, ne suo exemplo similem alij reditum
      in Europam, aut vnde vndevenissent, molirentur. Vir fuit, cum in omni Theologiâ, tum vero in
      Morali longe doctissimus; cuius vnius responsis, tanquam oraculis, Principes Praelatique mox
      quiescebant. Tantâ prudentiâ, et agendi dexteritate, vt vnus ipse visus sit omnium esse
      aptissimus, qui nauigaret ad Lusitanos in Indiam, et difficillimo tempore, atque arctissimis
      rebus, illorum exposceret auxilia, sine quibus eae Insulae retineri non poterant; confectique
      negotium spe ac voto felicius, si frui licuisset, quatuor nostratis nauibus exoratis. Fructus
      earum haud alius fuit, quam vt summam Riberae constantiam, atque animi magnitudinem
      ostenderent, cum eas vidit siccis oculis in Aureâ Chersoneto ab Hollandis inflammari. Ab eâ
      nauigatione difficillima redux, multis deinceps grauibusque morbis diuexatusest, quos
      incredibili patientiâ tolerauit. Floruerunt in eo mirifice virtutes omnes: humilitas imprimis,
      quâ vir tanti nominis atque existimationis infra omnes se demittebat: Superiorum de quouis
      errato suo monitiones, ceu profectas a Deo submississime excipiebat: Indos, ac mancipia
      vilissima prouocabat ad se mirâ comitate, atque eximiâ caritate complectebatur; si quid in
      suos illi Dominos peccassent, ad ipsum, veniae impetrandae causâ perfugiebant. Aliorum prompte
      sequebatur consilia, licet esset ipse doctissimus, crebroque illud vsurpabat, <hi
      rend="italic">Ibi salus vbi multa consilia.</hi> Nullum vnquam vel tum cum aliis praeesset cum
      imperio, socij, famuliue ministerium ad cubiculi vel alios vsus admisit. Concionatorem
      Augustiniani <pb id="s270" n="270"/> Ordinis, qui laesum ab alio Riberae nomen pro concione,
      parabat ipse pro concione defendere, obtestatus est enixe ne faceret. Adeo sui honoris parum
      erat sollicitus. Orandi studio tenebatur impense; obibatque eas mentis exercitationes medio in
      conclaui stans rectus, aut genibus flexis, ne quis sopor obreperet. Saepe noctes in oratione
      et lacrymis ducebat; et cum eas per morbi molestias haberet insomnes, consuetâ tamen ceteris
      horâ e strato ad orandum surgebat. Semper illi mens erat in Deum erecta; cum interim se
      accusaret neglecti temporis, quod illi per morbos suppeteret ad contemplationem. Longos saepe
      ductus in eâ trahebat quietissimae vnionis cum Deo; illud identidem, expers fere
      [?]apiocinationis, vsurpans, <hi rend="italic">Domine, quid me vis facer[?]</hi> Humanissimâ
      suâ facilitate addebat animum omnibus se quaquâ de re conueniendi; nec vlli quidquam negabat
      eorum, quae praestare posset. Fratres Coadiutores, tum temporales, tum spirituales singulari
      beneuolentiâ complectebatur; redeuntibus peregre omni caritatis obsequio occurrebat. Ante
      extremum morbum, cum secessisset in villam valetudini curandae, paucis diebus Barbarorum
      linguam addidicit, vt illos posset per Quadragesimam confitentes audire, tantâ suâ voluptate,
      quantam in Societate maximam vnquam esset expertus. Votorum suorum fuit obseruantissimus.
      Nihil vnquam, quamuis leuissimum dedit, accepitue, nisi facultatem ad id prius obtinuisset.
      Supremis diebus quidquid piarum habebat imaginum, quidquid scriptorum; quae sane multa
      habebat, foetus ingenij atque industriae suae, Superiori dispensanda commisit, ne quid fecisse
      ex suo arbitrio, aut indulsisse affectibus sibi videretur. Castitatem Angelicam, et illibatam
      vsque ad mortem tenuit Virginitatem. Accidit iuueni ante initam Societatem, vt a nobilissimâ
      simul ac speciosissimâ feminâ saepius de stupro frustra interpellatus, cum aliquando sine
      arbitris deprehensus vehementius sollicitaretur, tenereturque per vestem, earum partem
      diuulsam impudicae reliquerit in manibus, profugus ne prodigeret castitatem. Eam deinceps
      tuebatur singulari modestiâ, oculorumque continentiâ tantâ, vt per plateas incedens, nisi
      fuisset ab obuiis interpellatus, neminem ipse discerneret. Ad eiusdem virtutis custodiam
      adhibebat singularem Sanctorum Angelorum, ac Michaelis imprimis, suique Tutelaris cultum, et
      maiorem etiam prae illis in Reginam Virginum pietatem; de quâ nunquam sine lacrymis ad
      concionem verba faciebat. In ipso morbo sollicite circumspiciebat, ne iacêret indecore, ne qua
      pars corporis oculis patesceret. Obedienriam ita coluit, vt ipsius ductu multa supra vires
      aggrederetur, negans Religiosi hominis esse, quid possis; non quid praecipiatur, magis
      attendero, illudque alacriter exhaurire. Ad extremum post exantlatos in Dei causâ labores
      innumeros, diuturno, eoque acerbissimo morbe exercitus et purgatus est. A plantâ pedis vsque
      ad verticem capitis non erat in eo sanitas; sed vlcus et plaga tumens, scabies, et tubercula,
      tumoresque intrinseci, qui subinde animam illi ita intercludebant, vt prope excluderent;
      cogebaturque mutato semper situ quietis aliquam partem quaeritare, quam nusquam tamen
      inueniret. Et inter haec gratias. Deo identidem referebat, eiusque se nutui rotum permittebat;
      cui quo se perfectiûs accommodaret, Sancti Iobi Historiam sibi curabat praelegi, quam tacito
      deinde animo reuoluebat. Recreatus autem a Deo est, suae mortis, et secuturae salutis
      praenuntiatione certâ, cuius ipse omnem articulum temporis sine errore signauit, aiens,
      decretum esse in diuino Praetorio, vt mane diei Dominicae, quâ Venerabilis Eucharistiae festum
      in templo Societatis celebraretur, vnus eiusdem Societatis isthic moriatur, vitae sempiternae
      certissimo responso accepto. Id ipsi ad amussim euenit; obitâ morte tranquillissimâ Manilae
      die v. Iunij, mediâ iam nocte in diem Dominicum sequentem translatâ, anno salutis MDCXXII.
      aetatis suae LVII. ab initâ Societate XL. Scripsit</p>
     <p><hi rend="italic">Annuas Litteras Philippinarum</hi> a Iunio MDCII. ad Iunium anni MDCIII.
      editas Italice Romae MDCV.</p>
     <p>Reliquit etiam, <hi rend="italic">Responsa Moralia,</hi> quae, vt in lucem edantur optandum
      est.</p>
     <p><term>IOANNES RISERIVS</term>, natione Belga, gente Batauus, domo Amsterodamensis, natus
      anno MDLXXII. Antuerpiensi Collegio Vice-Rector triennium praefuit; ceterum aetatis partem
      maximam in Hollandicâ Missione egit, agitque hodie in salutem animarum intentus. Edidit</p>
     <p>
      <hi rend="italic">Elogia ad Imagines Sanctorum Virorum, et Feminarum Eremicolarum.</hi>
     </p>
     <p><term>IOANNES RIVVLINVS</term>, natione Hungarus, vir in Deiparam Virginem affectu
      singulari, cuius etiam aspectu creditur fuisse recreatus. Obiit Tirnauiae die II. Iulij, anno
      MDCXXVIII. Edidit tacito suo nomine</p>
     <p>
      <hi rend="italic">Fasciculum laudum B. Virginis Mariae.</hi>
     </p>
     <p><term>IOANNES ROBERTI</term>, natione Belga, gente Arduennas, domo Andainus, in Societatem
      anno MDXCII. aetatis suae XXIII. ingressus magnos in omni doctrinae genere processus habuit;
      Sacrae Theologiae Doctor, eiusqueue, et Diuinarum Litterarum tum Duaci, tum Treuiris,
      Herbipoli, Moguntiae interpres; Rector Collegij Paderbornensis. Edidit</p>
     <p><hi rend="italic">Mysticas Ezechielis Quadrigas,</hi> hoc est, <hi rend="italic"
      >Sanctae</hi> IV. <hi rend="italic">Euangelia, Historiarum et temporum serie vinculata,</hi>
      Graece et Latine. Moguntiae MDCXV. in fol. Typis Ioannis Albini.</p>
     <p><hi rend="italic">Theophridi Epternacensis Abbatis</hi> XXIV. (qui ex vita migrauit. Anno
      Domini MCX.) <hi rend="italic">Flores Epitaphios</hi> <pb id="s271" n="271"/> <hi
      rend="italic">Sanctorum,</hi> lib. IV. primus luci asseruit, et <hi rend="italic">Notis
      suis</hi> illustrauit. Luxemburgi MDCXIX. in 4. apud Hubertum Reuland.</p>
     <p><hi rend="italic">Historiam S. Huberci, Principis Aquitani, vltimi Tungrensis, et primi
      Leodiensis Episcopi, eiusque vrbis Conditoris, Arduennae Apostoli,</hi> cum <hi rend="italic"
      >Notis et Paraelipomenis ad Vitam, et Quaestionibus Hubertinis,</hi> quibus dubia circa vitam
      explicantur. Luxemburgi MDCXXI. in 4. Typis Huberti Reulandi.</p>
     <p><hi rend="italic">Vitam S. Lamberri,</hi> quam Gallice vertit et edidit Alardus de Roij
      noster. Leodij apud Ioannem Tournay MDCXXXIII. in 8.</p>
     <p><hi rend="italic">Nathanaelem Bartholomaeum,</hi> seu, <hi rend="italic">Demonstrationem,
      quâ probatur Nathanaelem esse Bartholomaeum Apostolum.</hi> Duaci apud Arnoldum Wion MDC. XIX.
      in 4.</p>
     <p><hi rend="italic">Legiam Catbolicam,</hi> quâ ostenditur Leodienfes Episcopos ab vsque S.
      Materno S. Petri discipulo, semper fuisse Catholicos. Latine et Gallice.</p>
     <p><hi rend="italic">Eiusdem Elogia</hi> L.</p>
     <p><hi rend="italic">Elogia L. Iurisperitorum Sanctorum.</hi> Leodij typis Ioannis Ouwerx
      MDCXXXII. in 12.</p>
     <p>Edidit praeterea contra Haereticos et Hecebolios huius temporis nonnulla his titulis,</p>
     <p><hi rend="italic">Tractatus noui de Magneticâ vulnerum curatione,</hi> Auctore Rodolpho
      Goclenio, <hi rend="italic">Breuis Anatome.</hi> Louanij typis Christophori Flauij in 8. et
      Treuiris apud Henricum Bock MDCXV.</p>
     <p><hi rend="italic">Goclenius Heautontimorumenos,</hi> id est, <hi rend="italic">Curationis
      Magneticae, et Vnguenti armarij Ruina.</hi> Luxemburgi typis Huberti Reuland MDCXVIII. in
      8.</p>
     <p><hi rend="italic">Metamorphosis Magneticae Caluino-Goclenianae.</hi> Leodij MDCXVIII. in 8.
      Typis Ioannis Ouwerx.</p>
     <p><hi rend="italic">Goclenius Magus serio delirans, Epistola.</hi> Duaci typis Arnoldi Wion
      MDCXIX. in 12.</p>
     <p><hi rend="italic">Curationis Magneticae, et Vnguenti armarij magica impostura;</hi> aduersus
      disputationem Ioannis Baptistae Helmontij. Luxemburgi apud Hubertum Reuland MDCXXI. in 8. et
      Coloniae typis Ioannis Kinckij MDCXXII. in 8.</p>
     <p><hi rend="italic">Dissertationem de Superstitione.</hi> Treuiris apud Henricum Bock MDCXIV.
      in 16.</p>
     <p><hi rend="italic">Parallela SS. Missae, et Caenae Haereticae,</hi> ipso Praeside proposita
      disputationi a Ioanne Eringo.</p>
     <p><hi rend="italic">Anglicanae Ecclesiae Reformatae basis, Impostura.</hi> Luxemburgi apud
      Reuland MDCXIX.</p>
     <p><hi rend="italic">Magia fanaetica;</hi> quae tamen an iam prodierit ignoro.</p>
     <p>Scripsit praeterea Gallice</p>
     <p><hi rend="italic">Considerationes ad Leodienses pro retinendâ fide Catholicâ</hi> Gallice et
      Flandrice.</p>
     <p>
      <hi rend="italic">Examen Confessionis fidei Belgicae Reformatorum.</hi>
     </p>
     <p>Edidit Auctoris Anonymi</p>
     <p><hi rend="italic">Contemptum mundi, versu Rhythmico.</hi> Luxemburgi apud Reuland MDCXVIII.
      in 8. Et parat plura.</p>
     <p><term>IOANNES A ROCCIA</term>, natione Lusitanus, patriâ Bracharensis, diu magno animarum
      zelo in Sinis versatus, et gentis illius idioma excellenter callens, anno MDCXXI. Missionis
      eius Superior renunciatus est: quo munere priusquam defungeretur, vitâ defunctus est sub finem
      Martij anni MDCXXIII. Transtulit Sinice</p>
     <p><hi rend="italic">Doctrinam Christianam,</hi> a Marco Georgio nostro Lusitanice
      digestam.</p>
     <p><term>IOANNES RODERICVS GIRON</term>, qui et ROIZ, et GIRAM ET GIRAO, scriptus inuenitur;
      Scripsit</p>
     <p><hi rend="italic">Litteras Iaponicas plurium annorum.</hi> MDCIV. V. VI. IX. X. XI. XII. ET
      XXVI.</p>
     <p><term>IOANNES ROVSSELET</term>, natione Gallus, patriâ Rhemensis; ad Societatem accessit
      anno salutis MDCVIII. aetatis XVII. qui post alias in eâ laudabiliter obitas functiones,
      Rectorem egit Collegij Metensis. Transtulit e Gallico Latine, ediditque sub nomine Ioannis
      Campani, Tractatum P. Stephani Bineti nomine Francisci â Fonte publicati, cuius haec
      inscriptio,</p>
     <p><hi rend="italic">Vindiciae priuilegiorum, et gratiarum, quibus in Ecclesiasticâ Hierarchiâ
      Priuilegiarij et Religiosi legitime vtuntur,</hi> ex SS. Conciliis, Patribus, Orthodoxis
      Doctoribus atque Theologis desumpta. Herbipoli typis Ioannis Volmari MDCXXVI. in 12.
      Transtulit item</p>
     <p><hi rend="italic">Testamentum Hominis Christiani,</hi> ab Antonio Sucquet compositum
      Mussiponti apud Sebastianum Cramoisy MDCXXIV. in 16.</p>
     <p><term>IOANNES ROXAS</term>, natione Hispanus, patriâ Toletanus, adolescentulus XVII. annos
      natus Societatem nostram ingressus est anno salutis MDLXIX. et postea ad Religionem
      institutus, et litteris probe instructus, tum docendo, tum concionando, tum etiam gubernando,
      bene meritus est de Societate. Fuit omni virtutum genere ornatus; summâ in B. Virginem
      religione, cuius honori dies Sabbati ieiunio consecrabat. Quotannis obsequia culinae per
      hebdomadam continenter, saepius per interualla alia humilitatis officia obibat. Obedientiae
      studio nunquam patiebatur sibi rationes explicari eorum quae imperabantur, satis esse dicens
      id Deum velle, interprete Moderatore. Deploratam vitio stomachi salutem cum aliquando
      recepisset S.P.N. Ignatij deprecatione, eodem tamen malo demum confectus occubuit Madridij
      XXIX. Septembris, anno Christi MDCV. aetatis LIII. Religionis XXXVII. a susceptâ quatuor
      votorum professione XV. Ex Latinâ in Hispanicam Linguam conuertit</p>
     <p>
      <hi rend="italic">Horatij Tursellini de Sacrâ Domo Lauretanâ, libros.</hi>
     </p>
     <p><hi rend="italic">De Vitâ et Morte Christi Domini nostri,</hi> opus ingens habebat in
      manibus, ac praelo subiicere cogitabat; quod illi mors festinata excussit.</p>
     <p><term>IOANNES RVBEVS</term>, Summi Pontificis ad S. Petri Poenitentiarius. Edidit</p>
     <p><hi rend="italic">Historiam mortis Vrbani VII. Pontificis.</hi> Romae apud Ioannem
      Martinellum.</p>
     <p><term>IOANNES RYWOCKI</term>, natione Prutenus, in Societatem ingressus anno MDCXXIV. hodie
      Sacras <pb id="s272" n="272"/> Litteras Vilnae explanat. Edidit</p>
     <p><hi rend="italic">Panegyricos</hi> XI. <hi rend="italic">quibus res gestas Vladislai IV.
      Regis Poloniae complexus est.</hi></p>
     <p>
      <hi rend="italic">Deductionem S. Casimiri in Mausolaeum ipsia Sigismundo III. Rege Poloniae
       Vilnae exstructum.</hi>
     </p>
     <p>
      <hi rend="italic">Beneficentiam Regis in conferendâ Theologe et Concionatori suo P. Matthiae
       Casimiro Sarbievvski e Soc. Iesu, Laureâ Theologicâ.</hi>
     </p>
     <p>
      <hi rend="italic">Iconem votorum in Nuptiis Vladislai IV. Regis, et Caeciliae Renatae
       Austriacae.</hi>
     </p>
     <p>
      <hi rend="italic">Panegyricum sunebrem Alberti Radiuilij S. R. I. Principis Castellani
       Vilnensis.</hi>
     </p>
     <p><hi rend="italic">Arma Catholica pro Traditionibus et Purgatorio, contra Antibellarminum
      Amesij Protestantis Franckorani.</hi> MDCXXXIX.</p>
     <p><hi rend="italic">Paraenesim ad Ministros Caluinianos, De spiritu priuato ad Synodos non
      admittendo.</hi> MDCXXXIX. Paratos habet propediem editurus</p>
     <p><hi rend="italic">Panegyricos</hi> XIII. <hi rend="italic">de rebus gestis Leonis Sapiekae
      Palatini Vilnensis.</hi> Item</p>
     <p><hi rend="italic">Caluinum Angelomachum,</hi> seu, <hi rend="italic">Praelium Caluini
      aduersus bonos Angelos.</hi></p>
     <p><term>IOANNES DE SALAS</term>, natione Hispanus, patriâ Guimielensis de Yzan, dioecesis
      Oxomensis, anno salutis MDLIII. natus est die III. Decembris; Latinas atque Graecas Litteras
      Pintiae, Aristotelicas etiam puer didicit; et die VII. Septembris, anni MDLXIX. noster factus
      est, atque ad nostri instituti regulam conformatus. Sacram Theologiam Salmanticae audiuit,
      quam, Philosophiae cursu Segobiae, prius explicato Compostellae, Barcinonae, Salmanticae,
      Pintiae, ac Romae denique plurimos annos tradidit. In Hispaniam reuersus, animum ad scribendum
      appulit, ediditqueue</p>
     <p><hi rend="italic">Disputationem in Primam Secundae Diui Thomae tom.</hi> I. <hi
      rend="italic">qui complectitur Quaestiones</hi> XLVIII. priores. Barcinone apud Gabrielem
      Graells et Gerardum Dotil MDCVII. in fol.</p>
     <p><hi rend="italic">Tom.</hi> II. <hi rend="italic">qui complectitur sequentes
      Quaestiones</hi> XLI. vsque ad LXXXIX. inclusiue. Barcinone apud Sebastianum Mateuad, et
      Laurentium Deu MDCIX. in fol.</p>
     <p><hi rend="italic">Tom.</hi> III. <hi rend="italic">qui complectitur Tractatum de Legibus, a
      Quaestione</hi> XC. <hi rend="italic">vsque ad</hi> CVIII. Lugduni apud Ioannem de Gabiano
      MDCXI. in fol.</p>
     <p>Prodierunt in lucem posthumi eius</p>
     <p><hi rend="italic">Tractatus</hi> V. <hi rend="italic">in Secundam Secundae S. Thomae,</hi>
      nempe</p>
     <p>
      <hi rend="italic">De Emptione et Venditione.</hi>
     </p>
     <p>
      <hi rend="italic">De Vsuris.</hi>
     </p>
     <p>
      <hi rend="italic">De Censibus.</hi>
     </p>
     <p>
      <hi rend="italic">De Cambiis.</hi>
     </p>
     <p><hi rend="italic">De Ludo.</hi> Lugduni Sumptibus Horatij Cardon MDCXVII. in 4. Obiit
      Salmanticae in Septembri anni MDCXII.</p>
     <p><term>IOANNES SALISBVRIVS</term>, natione Anglus, gente Cambrobritannus, factus est
      Societatis nostrae anno MDCV. Diu in Angliâ feliciter desudauit, et Nostrorum in certo
      districtu superior fuit. Designatus Procurator Anglicanae Prouinciae, in ipso procinctu ad
      iter Romanum obiit in Angliâ, anno salutis MDCXXV. Transtulit e Latino in Wallicum, seu
      Cambrobritannicum sermonem</p>
     <p><hi rend="italic">Catechismum maiorem Roberti Cardinalis Bellarmini</hi> Audomari
      MDCXVIII.</p>
     <p><hi rend="italic">Alios</hi> item <hi rend="italic">Libellos pios.</hi></p>
     <p><term>IOANNES SALLERVS</term>, natione Germanus, Augustae Vindelicorum multos annos in Aede
      principe cum magnâ laude concionatus, ab eximiâ quoque virtute commendationem accepit.
      Conciones suas flexis genibus scripsisse dicitur; et a B. Virgine Deipara in Templo Veteris
      Capellae Ratisbonae suae praedestinationis ad sempiternam gloriam nuncium accepisse.
      Prophetiae quoque dono claruisse creditus est. Obiit Monachij die XXIV. Martij, anno MDC. XXX.
      Edidit Linguâ Germanicâ Augustae anno MDCVII. tres Libellos his titulis:</p>
     <p>
      <hi rend="italic">Epistola Encyclica, de pietate Catholicorum se flagellantium.</hi>
     </p>
     <p><hi rend="italic">Lutheranus exulans,</hi> seu, <hi rend="italic">Quam procul Lutherani
      aberrent ab suâ Auguflanâ Confessione, Carolo V. Imperatori anno salutis</hi> MDXXX. <hi
      rend="italic">oblata.</hi></p>
     <p>
      <hi rend="italic">Controuersiae de Eucharistiâ.</hi>
     </p>
     <p>Reliquit praeterea</p>
     <p>
      <hi rend="italic">Concionum Tomos aliquot.</hi>
     </p>
     <p>
      <hi rend="italic">Historiam Personarum Euangelicarum.</hi>
     </p>
     <p>
      <hi rend="italic">Historiam Templi Oetingani.</hi>
     </p>
     <p><term>IOANNES DE SANTIAGO, seu, A SANCTO IACOBO</term>, natione Hispanus, patriâ Toletanus;
      Oratoriam facultatem Hispali docuit, antequam se Societati nostrae addiceret, et in eam
      cooptatus permultos etiam annos professus est. Fuit Graecis Latinisque Litteris apprime
      excultus, et qui Angliae, Belgiique lustratis Prouinciis, eruditissimorum virorum amicitiâ
      floruit, atque eruditio ne profecit. Sed multo tamen in pietatis, et diuinae commentationis
      studio prouectior fuit. Mortuus est Marcenae, quae Boeticae vrbs est, die XIII. Ianuarij, anno
      salutis MDCIV. aetate iam septuagenarius. Edidit librum</p>
     <p><hi rend="italic">De Methodo concionandi.</hi> Hispali.</p>
     <p><hi rend="italic">De Arte Rhetorices.</hi> Lib. IV.</p>
     <p>
      <hi rend="italic">De conscribendis Epistolis.</hi>
     </p>
     <p><term>IOANNES SEBASTIANVS</term>, natione Belga, patria Fontensis Hanno, Societatem
      ingressus duodeuicennis, docuit in eâ Philosophiam Duaci, ac Treuiris, deinde Theologiam
      Moralem Montibus Hannoniae per plures annos.</p>
     <p>Paratum iam habet <hi rend="italic">Tractatum de Sacramentis in genere, et in specie de
      Baptisino, Confirmatione, Extremâ Vnclione et Eucharistiâ.</hi></p>
     <p><term>IOANNES SEBASTIANVS PARRICIVS</term>, natione Hispanus, patriâ Darocensis e Regno
      Aragoniae. Natus est parentibus nobilibus et opulentis anno MDXLVI. et pie ab illis educatus,
      animam ipse sortitus bonam. Missus Complutum ad studia, tantam morum maturitatem prae <pb
      id="s273" n="273"/> se tulit, vt passim nunc Seneca, nunc iuuenis senex vocaretur. Multus erat
      cum Patribus Societatis nostrae, quorum illi consuetudo rerum humanarum omnium sensim peperit
      despicientiam. Cum ad vitam religiosam animum adiecislet, aliquamdiu distractus ancipiti
      cogitatione, demum inter legendum, nescio quid in Ludouici Granatensis operibus, omnia
      abrupit, et mox in Sociorum numerum admitti postulauit. Haec enim illi familia prae aliis
      placuerat, quod omnia ex aequo videret omnibus cedere, nec aliam quam humilitatis, veraeque
      virtutis haberi rationem. Admissus in Societatem est die VI. Aprilis, anno salutis MDLXVI.
      studiis iam Philosophiae confectis. Ab ipso Tirocinio tantos fecit ad perfectionem progressus,
      vt iam tum appareret, qualis esset olim, quantusque futurus. Doctoribus Ioanne Azorio, et
      Alphonso Deza in eximium euasit Theologum. Ipse Naualcarneri habuit in Philosophiâ discipulum
      Alphonsum Carillum, eum qui lustratis, administratisque diu in Germaniâ Prouinciis, demum
      Romae Assistens Hispaniae mortuus est. Is tanti semper fecit Sebastianum Magistrum suum, vt
      eius videndi causâ, si liceret, in orbem extremum, vel nudis pedibus contenderet. Triennio
      docuit Ocaniae Theologiam, tam secundâ famâ, vt auditum in disputatione, maximi fecerit
      Franciscus Suarius. Solus se ipse vili faciebat, aiebatque nihil esse magis a verâ Theologiâ
      alienum, quam plausu humano duci. Annos XXVIII. natus Collegio Complutensi datus est in
      Praefectum spiritus, raro et insolente exemplo; sed eximia iam tum sanctitatis opinio virum
      commendabat. Subinde vices obtinuit Rectoris in lesumontano secessu, et Ocaniense Collegium
      Rector gubernauit; vnde tandem in Peruanam Prouinciam a P. Balthasare de Pinnas Procuratore
      abductus est. Simulatque Limam attigit, praegressâ iam, lateque sparsâ sanctimoniae eius famâ,
      quatuor iuslus est vota profiteri, et Polosino Collegio Rector praeesse. Tetendit illuc in
      summâ paupertate per montes asperrimos, solo instructus Breuiario, et Lodiculâ, quam sibi ad
      somnum capiendum humi substerneret. Concionatus est Polosij cum incredibili omnium
      approbatione; postulatusque ad Quadragesimale pensum Chuquisacam, reiecto Praesidis Senatus
      Regij hospitio ad publicam domum hospitalem diuertit, et Polosio sibi victum, ne grauis vlli
      esset, repetebat. Si quid cupediarum, vt fit, a quopiam submittebatur, id omne mox in pauperes
      digerebat. Excurrit hinc saepe in valles Indorum ad frugem animarum faciendam, tantâ in
      seipsum inediae seueritate, vt notam imprudentiae posset subire, nisi corporis et animi vires
      suppeterent communi modo maiores. Limense deinde Collegium fere septennio rexit, pari virtutum
      laude et exemplo. Mox Prouinciam gubernandam, non sine lacrymis excepit, silentij damnum
      ingemiscens, obtinuitque eum Magistratum sex annis; exemplo magis quam verbo ad omne officium
      subiectos impellens. In visitatione Prouinciae circumferebat vile vellus arietis pro strato;
      orabat horas minimum duodecim. Appulsus ad diuersorium, tradebat Catechesim, concionabatur,
      excipiebat confessiones. Vilissimâ suppellectile vtebatur; superflua omnia in egenos erogabat.
      Impense cupiebat a Sacerdotibus honorari paupertatem tritarum resartarumque vestium, pullarum
      etiam seu ferruginearum nonnunquam publico vsu. Praefuit subinde Limae nostris in spiritu
      formandis decennio; et rursum ex interuallo Prouinciae gubernandae humeros submisit,
      gubernauitque septennio. Post haec Visitationem Nouae Hispaniae deprecatus est: sed Collegij
      Limensis administrationem declinare denuo nequiuit. Hic fere cursus vitae ipsius fuit. Sed
      breui comprehendi non possunt virtutes, quibus excelluit, insignis mortificatio, altissima
      oratio, illustrationes, interna colloquia, perpetua Dei praesentia, profunda humilitas;
      patientia, mansuetudo, rara prudentia, poenitentia, amor Dei ardentissimus. Conferebat sua
      omnia in diaria ad multorum Sanctorum exemplum; ex quo nonnulla delibare operae pretium est.
      Quotidie vtebatur cilicio, et celebrioribus festis quadruplici. Quâ die concionaturus erat,
      horam integram impendebat culinae ministerio, saccum indutus; secundum concionem septem
      Psalmos de Poenitentiâ genuflexus orabat. Ad XXX. annos humi dormiuit: et quando imperio
      moderatorum coactus est, ob ingrauescentem aetatem, culcitram adhibere, vestitus illi semper
      incubuit. Surgebat horâ primâ post noctis medium, vel certe iam in senio, horâ secundâ, et sex
      minimum horas orationem ducebat, longius etiam si negotia permisissent. Flagellabat se
      quotidie nec raro iterum ac tertio. Officium ac Rosarium Deiparae dependebat curuatis
      poplitibus indies, et nisi prohibuisset curae diuersae, Sabbato lances tergebat. Victus erat
      fere qui ieiunantium; abstinebatque seuerius adhuc diebus Veneris et Sabbati, crebro pane
      frigidâque contentus. Indulgebat sibi interdum hoc animi solatium, vt sacrum ad duas tresue
      horas extraheret, quo tempore lacrymis et multâ pietate natabat. Nunquam praesentem Deum de
      memoriâ deponebat. Singulis se horis explorabat, num ad Dei maiorem gloriam omnia sua
      direxisset; in quo quoties se defecisse deprehendebat, toties de genibus Orationem Dominicam
      et Angelicam Salutationem decies repetebat, Nihil, nisi caelestia, loquebatur, aut sapiebat.
      Quidquid vana, aut quae sunt hominum sapiebat, procul a suis sensibus arcebat. Nihil admisit
      deliciarum vnquam, nihil eximium prae aliis, ne in afflictâ quidem morbis et exhaustâ
      senectute. Virginitatem intaminatam perpetuo tenuit. Studio sui <pb id="s274" n="274"/>
      mortificandi comprimendique tam fuit addictus, vt se ad limen triclinij pedibus ingredientium
      substerneret, eâ iam aetate grauis, vt sine aliorum adminiculo non se posset a solo excitare.
      Ter exercitia spiritûs quotannis obibat; diligentius autem prae temporibus aliis ab Ascensione
      Dominica ad Pentecosten, vt Spiritum Sanctum ad se inuitaret, largiusque exciperet. Postremo
      anno, cum se totis XL. diebus exercuisset, febre correptus, ad lectum concessit, certus ad
      diem Sacrosanctae Trinitati sacrum mori. Obiit eâ die, vti praemonuerat, sanctissime, quae
      incurrit in XXI. Maij, anno MDCXXII. cum haberet ipse annos vitae LXXVI. et LVI. Societatis.
      Obitum eius communis excepit luctus nostrorum, pauperum omnium. Funeri adfuerunt omnes
      Religiosorum familiae, et Clerus Cathedralis, ac populus frequentissimus, vt vix posset
      cadauer efferri. Extulerunt illud Senatus vterque, Ecclesiasticus, et secularis, comitantibus
      Episcopis Guamangae et Imperialis. Ad pedum manuumque oscula, et ad vestium distractionem
      tanta vis fuit, vt vix officio supremo fungi possent. Corpus conditorio cedrino inclusum fuit;
      et postridie repetita funebria pari frequentiâ. De gloriâ quam consecutus ob sua merita sit,
      nonnemini reuelatum fuisse, opinio constanter obtinuit. Sed enim viuentem adhuc Deus plurimis
      decorauit sanctitatis ornamentis. Multa per ipsum miracula patrauit. Multa ipsi absentia, vel
      post futura patefecit; sic Proregum Peruanorum, cuidam, quem ab improbo consilio volebat
      auertere, mortem quam vnicus ipsius filius in Hispaniâ obierat, insinuauit; et Nostros iussit
      extemplo Arauco excedere, quo tempore lauta centum millium largitio aureorum ad fundandum ibi
      Collegium repraesentabatur, quod euersum iri a Barbaris propediem eam vrbem, vastatumque
      funditus vniuersam regionem diuinitus praeuiderat. Pertinacissimum Haereticum rogo ab S.
      Inquisitione addictum, quem nulla potuit vllius industria vel facundia frangere, ipse fusâ cum
      lacrymis prece ad mentem sanam reuocauit. Saepe inter orandum extasim patiebatur; saepe
      sublimis excitabatur a solo. Scientiâ discernendorum spirituum et motionum animi valuit
      plurimum. Daemones expertus est hostes infestissimos, qui vel in corpus ipsius saeuiebant
      interdum; quos ipse tamen constantiâ semper et contemptu fregit. Demum, quod donorum maximum
      est, tantâ Dei caritate flagrauit, vt illius vehementiâ credatur extinctus. Scripsit vir hic
      admirabilis, et spiritu plenus Apostolico Hispanice</p>
     <p><hi rend="italic">De Bono, excellentiis, et obligationibus Status Clericalis, et
      Sacerdotalis, lib.</hi> IV. Hispali per Matthiam Clauium MDCXV. in 4. Prodiit autem et
      Latine.</p>
     <p><term>IOANNES SOERIVS</term>, natione Lusitanus, Conimbricae annos natus XVIII. ad
      Societatem accessit, et Tirocinio vix expleto, missione impetrauit in Indiam, vnde porro
      Sinensi vineaecultor designatus, Nancianum sub ferias Natalitas anno MDXCV. socius P. Matthaeo
      Riccio futurus peruenit. In eâ Sede annos amplius X. tem Christianam procurauit, totumque
      aliquando triennium sine Socio exegit; sed tantâ virtutis integritate, tam raro sanctitatis
      exemplo, vt ab omnibus vulgo coleretur vt sanctus; tanto ardcre, contentioneque operandi supra
      vires grauibus morbis attritas, vt rem ibi Christianam multis de causis difficilem, supra spem
      euexerit, multosque Christo aggregârit. Multa tulit perpessu aspera; saepe vicinorum
      maleuolentiâ ad extremam redactus inopiam, nihil vnquam quaestus est, nunquam sibi annonam
      postulauit augeri. Grauissimis morbis non semel conflictatus est; non semel etiam feruidâ
      Neophytorum curâ a parato iam funere reuocatus. Cum ergo defectus viribus, febre saepius
      renouatâ, comploratâ iam a medicis salute, precario magis vitam trahere, morte velut
      indulgente, quam viuere videretur, consilium fuit eum ad Macaense Collegium curandae
      valetudini amandare; sed omnem celeritatem morbus inualescens praeuertit, et Augusto mense
      anni MDCVII. virum sanctum, annos natum XLI. extinxit, quanto Neophytorum dolore satis
      declarauit lugubris ornatus, quem per eos dies multi gestarunt. Nostri lacrymas et omnem
      moeroris sensum procul habuêre, quod nostram constantiam dedecere luctus omnis argumenta Sinae
      sibi persuaserint. Amici tumulum, suo, vt aiebant parenti doctorique composuerunt, et
      lugentium more, quater flexerunt genua, quater monumentum capite pulsarunt. Ad concionem vnus
      Patrum eius laudes explicuit, quas lacrymis, suspiriis, crebroque gemitu auditor decorauit.
      Scripsit Soerius in lectulo, dum lentis febribus carperetur, conquiescere et otiari nescius,
      idiomate Sinico libellum vtilissimum;</p>
     <p>
      <hi rend="italic">Instructionem eius qui ad Christianam legem aspirat.</hi>
     </p>
     <p>Item Sinice</p>
     <p>
      <hi rend="italic">Tractatum de Praeceptis Decalogi.</hi>
     </p>
     <p><term>IOANNES STEPHANVS</term>, natione Gallus, patriâ Niuernensis, vir Gallicanae Historiae
      peritissimus; rexit Augense Collegium. Scripsit</p>
     <p>
      <hi rend="italic">Historiam Illustrium Virorum Galliae, in omnigenere laudis, siue inter arma,
       siue in togâ.</hi>
     </p>
     <p><term>IOANNES STEPHANVS MENOCHIVS</term>, natione Italus, patriâ Papiensis, Iacobi Menochij
      Praesidis, Iurisconsulti celeberrimi et scriptis suis notissimi filius, Societatem die XXV.
      Maij, anno MDXCIII. aetatis XVII. ingressus. S. Scripturam et Moralem Theologiam publice
      docuit. Exinde in multis grauibusque Societatis administrationibus versatus; Collegium
      Mutinense semel, bis Romanum Rector, Domum Professam Romanam Vice-Praepositus, Praepositus bis
      Genuensem, <pb id="s275" n="275"/> ac bis Mediolanensem, Prouincialis semel Mediolanensem, bis
      Venetam Prouinciam, et hanc etiam Visitator obtinuit. Scripsit</p>
     <p><hi rend="italic">Hieropoliticwn,</hi> siue, <hi rend="italic">Institutionis Politicae e
      Sacris Scripturis depromptae lib.</hi> III. Lugduni per Ludouicum Prost MDCXXV. in 8.</p>
     <p><hi rend="italic">Institutionis Oeconomicae ex Sacris Litteris depromptae lib.</hi> II.
      Lugduni per Andream et Iacobum Prost. MDCXXVII. in 8.</p>
     <p><hi rend="italic">Breuem explicationem sensus Litteralis totius Sacrae Scripturae, ex
      optimis Auctoribus per Epitomen collectam tom.</hi> II. Coloniae apud Ioannem Kinckium MDCXXX.
      in fol.</p>
     <p><term>IOANNES STEPHANVS TARAVT</term>, natione Gallus; Edidit Linguâ suâ</p>
     <p><hi rend="italic">Annalium Franciae, a Pharamundo vsque ad Ludouicum XIII. Tomum</hi> 1.
      Parisiis apud Petrum Billaine MDCXXXV. in fol. quem sequentur mox alij complures.</p>
     <p><term>IOANNES STREINIVS</term>, natione Germanus, patriâ ex oppido Franconiae Waldura, natus
      anno MDLXXXIV. se dedit in Societatem anno MD CIV. die XXII. Septembris. Liberales Artes,
      Philosophiam, Diuinas Litteras, Theologiae Doctor Moguntiae tradidit: postremo in Academiâ
      Herbipolensi D. Thomam publice praelegit. Typis Germanicis dedit</p>
     <p><hi rend="italic">Historicam Relationem, de miraculo Sanguinis Christi, qui VV aldurae
      asseruatur.</hi> Herbipoli.</p>
     <p><hi rend="italic">Zodiacum spiritualem,</hi> seu, <hi rend="italic">Librum Planetarum
      spiritualem.</hi> Herbipoli MDCXXXI.</p>
     <p><hi rend="italic">Scalam Paradisi.</hi> MDCXXXIX. Habet paratam</p>
     <p>
      <hi rend="italic">Chronologiam omnium Religiosorum Ordinum.</hi>
     </p>
     <p><term>IOANNES SVFFREN</term>, natione Gallus, patriâ Salonensis, in Societatem anno
      MDLXXXVI. aetatis XV. ingressus, vir ob eximia naturae et gratiae dona, externis iuxta ac
      domesticis carissimus; Orator excellens; memoriâ ac iudicio valens: Philosophiam et Theologiam
      in Societate professus; Confessarij et Concionatoris munere apud Ludouicum XIII.
      Christianissimum Regem defunctus est. Serenissimam Reginam Matrem dum terra marique sequitur a
      Confessionibus, peregrinandi finem fecit Vlissingae oppido Zelandiae XV. Septembris MDCXLI.
      annis, et bonorum operum meritis grauis, a Reginâ insolabiliter defletus; cuius iussu corpus
      ipsius Diepam Galliae portum deuectum est. Edidit</p>
     <p><hi rend="italic">Concionum Tomum</hi> I. <hi rend="italic">in</hi> LII. <hi rend="italic"
      >totius anni Dominicas.</hi> Parisiis apud Petrum Cheualier MDCXXII.</p>
     <p><hi rend="italic">Tom.</hi> II. qui inscribitur, <hi rend="italic">Testamentum Patriarchae
      Iacobi.</hi> Ibidem typis iisdem MDCXXIII.</p>
     <p><term>IOANNES SVRIVS</term>, natione Belga, patriâ Bethuniensis, plures annos, quâ pollebat
      Christianae eloquentiae facultate, e suggestu conciones cum feruore et fructu habuit, ad
      carceres, ad nosocomia, ad monasteria suam industriam extendens. Obiit Tornaci die XVII.
      Martij, anno salutis MDCXXXI. initae Societatis XLIX. quatuor olim vota professus. Edidit</p>
     <p><hi rend="italic">Moratae Poeseos, Volumina</hi> II. Atrebati typis Guilielmi Riuerij
      MDCXVII. in 8.</p>
     <p><hi rend="italic">Inaures aureas, Volumen</hi> III. variorum Carminum.</p>
     <p><term>IOANNES SWETNAMVS</term>, alias NICOLSONVS, natione Auglus, patriâ Northamptoniensis,
      Societati in Lusitaniâ adscriptus anno MDCVI. vit doctus et concionibus idoneus. Post varia
      munera in Seminariis Anglorum Cismarinis obita, laborauit in Anglicanâ vineâ: sed captus, et
      in exilium eiectus, Laureti tandem cum Poenitentiarium ageret pro Linguâ Anglicanâ, vitâ
      functus est, circa annum salutis MDCXXIII. Scripsit Anglice</p>
     <p><hi rend="italic">Peregrinationem S. Mariae Magdalenae ad Paradisum.</hi> Audomari MDCXVII.
      in 8. Item</p>
     <p><hi rend="italic">Paradisum voluptatis super Litanias Lauretanas.</hi> Audomari MDCXX.</p>
     <p>Transtulit etiam ex Hispanico Anglice</p>
     <p><hi rend="italic">Antonij Molinae Carthusiani Tractatum de Oratione mentali.</hi> Audomari
      MDCXVII.</p>
     <p><term>IOANNES SWETVS</term>, natione Anglus, patria Deuoniensis, anno MDCII. et deinceps
      Conuictor Collegij Anglorum Romae; cum exercitiis spiritualibus Neapoli, iam Sacerdos, anno
      MDC. VIII. dedisset operam totos XII. dies, ductu Patris cuiusdam Carmelitani Excalceati, vt
      diuinam de vitae suae rationibus exploraret voluntatem, singulari impulsu eiusdem illius
      Confessarij sui ad Societatem animum aduertit. Vtilis euasit Angliae operarius, et multorum in
      Christo filiorum parens. Affecto multis infirmitatibus corpore, Audomarum se contulit, ibique
      pie obiit die XXVI. Februarij, anno salutis MDC. XXXII. Scripsit Anglice</p>
     <p><hi rend="italic">Manifestationem Apostasiae M. Antonij de Dominis.</hi> Audomari MDCXVII.
      in 4.</p>
     <p><term>IOANNES DE SYLVA</term>, natione Lusitanus, scripsit</p>
     <p><hi rend="italic">Annuas Litteras Prouinciae Goanae anni</hi> MDCXXIII.</p>
     <p><term>IOANNES TELLERVS</term>, natione Gallus, Normanus, domo nobilis: vir maxime pius, et
      vere siticus animarum, vt nunquam satur laborum vias omnes tentaret, experireturque quo
      plurimos Christo lucrifaceret; in eâque re non vigilantiae modo et sedulitatis, sed
      dexteritatis etiam ac felicitatis rarae. Admirationem augebat robur spiritus in tabescente
      sensim corpusculo, vt omnes admirarentur, quemadmodum posset se ipse, nedum tot labores
      sustinere. Denique ingentem cunctis domesticis pariter atque externis relinquens moerorem,
      vitâ non tam morte ereptâ, quam caritate consumptâ eo migrauit, quo non solum praeclara
      merita, sed modo quodam sese praemiserat. Obiit Romae XV. Calen. Octobr. Anno MDLXXIX. Duo
      praeclara opera extremo vitae suae anno perduxit ad exitum, quorum altero carcere detentos
      viuos, altero mortuos iuuaret. Dedit enim operam, vt vesperi post Salutationis Angelicae
      signum <pb id="s276" n="276"/> certo tinnitu homines ad faciendas pro iis, qui purgatorio
      carcere tenentur, preces, inuitarentur. In viuorum auxilium nouam Sodalitatem admodum
      frequentem molitus est eorum, qui leuandam vinctorum inopiam, causas expediendas, curandos
      morbos, et alias necessitates tollendas susciperent, quae magnas hodieque miseris hominibus
      adfert vtilitates, appellata Archiconfraternitas Caritatis. Euulgauit quasdam</p>
     <p><hi rend="italic">Tabulas de Casibus Conscientiae,</hi> non parum vtiles.</p>
     <p><term>IOANNES TELLIER</term>, an idem cum priore, non habeo exploratum. Edidit ex Gallico
      Italice</p>
     <p><hi rend="italic">Historiam Anni</hi> Iubilaei MDLXXV. a Raphaele Riera conscriptam Latine.
      Maceratae apud Sebastianum Martellini MDLXXX. in 8.</p>
     <p><hi rend="italic">Theatrum animae Christianae.</hi> Brixiae MDCIII.</p>
     <p><term>IOANNES TERRENTIVS</term>, natione Germanus, Medicinae prius operam dedit; tum factus
      Societatis nostrae, profectus ad Sinas ad animorum peruestigandam salutem, strenuam operam ibi
      nauauit, ibique obiit anno MDCXXX. Locupletauit</p>
     <p>
      <hi rend="italic">Historiam Mexicanam plantarum, animalium, et metallicarum fodinarum, Notis
       doctissimis.</hi>
     </p>
     <p><term>IOANNES THEODORICI MACHERENTINVS</term>, natione Belga, ex oppido Macheren, quod
      ditionis Luxemburgensis ad Mosellam flunium situm est, prodiit in lucem, et nomen traxit;
      atque anno salutis MDLXVII. die VIII. Martij in Societatem Treuiris admissus est; quâ in
      Ciuitate, et Coloniae item, Fuldae, Aquisgrani, et Spirae, docendo Philosophiam et Theologiam;
      concionando, in Scholis ad discipulos, in templis, etiam Cathedralibus, ad populum;
      Confessiones sacras audiendo; religiosâ denique cum omni genere hominum conuersatione, idoneum
      se Christi fidelemque ministrum praebuit. Merito inter primas Collegij Fuldensis columnas
      recenseatur, ad cuius initium cum aliis ponendum missus est; merito Aquisgranense illi
      acceptum referatur, cui in Missione egregiâ eloquentiâ et praeclaris virtutum exemplis
      occasionem dedit: merito etiam inter eos censendus, qui Treuirensem populum, recens nefariâ
      Caluini haeresi aliquantum perturbatum, non tantum ad auitae fidei normam, sed etiam ad magnam
      pietatem suâ industriâ excitarunt. In ipso laborum curriculo acerbissimis herniae doloribus
      repressus Deum exorasse dicitur, non vt morbo defungeretur; sed ne ex eo malo salus hominum ab
      ipso procuranda aliquid caperet detrimenti, cui rei ita se dedidit, vt extremis XV. annis, iam
      senex, et praeter lacessentem identidem herniam, asthmate graui afflictus, nihil tamen cuiquam
      iuuenum concederet, in iis functionibus obeundis, quas Societas praestare consueuit. Tandem
      anno salutis MDCX. die VII. Ianuarij contracto lethali morbo, vti iudicatum est, ex frigore,
      quod Festis Natalitiis et Circumcisionis, totos dies Confessiones excipiendo, pertulerat,
      tantâ cum opinione sanctitatis Treuiris decessit, vt non defuerint, qui integro anno
      sepulchrum eius floribus consperserint, et beatos se putauerint, si vel paucos capillos ex
      eius canitie nanciscerentur. Agebat annum iam vitae septuagesimum, Religionis XLIII. dudum
      quatuor vota professus. Scripsit pro eruditione Parochorum</p>
     <p><hi rend="italic">Catechismum</hi> Treuirensis Archiepiscopi auctoritate euulgatum, et
      adiunctam cum recognitione et auctario</p>
     <p><hi rend="italic">Praxim Catechisticam.</hi> Augustae Treuirorum typis Henrici Bock MDCXII.
      in 8.</p>
     <p><hi rend="italic">Qui diues saluus? Saluiani Massiliensis Presbyteri, aduersus auaritiam,
      sub nomine Timothei, ad Ecclesiam Catholicam, Epistolares lib. IV. in certa Capitae distinxit,
      Scholiis marginalibus, atque annotatione consensus Sanctorum Patrum illustrauit.</hi> Augustae
      Treuirorum apud Henricum Bock MDCIX. in 4.</p>
     <p><term>IOANNES TOLLENARIVS</term>, natione Belga, patriâ Brugensis, natus II. die Augusti,
      anno MDL XXXII. Vir moribus et doctrinâ spectabilis; docuit Theologiam Moralem triennio;
      complures annos, semel, iterumqueue. Domui Professae Antuerpiensi Praepositus praefuit: nunc
      Prouinciam Flandro-Belgicam moderatur. Edidit</p>
     <p><hi rend="italic">Speculum vanitatis, siue, Ecclesiasten elucidatum,</hi> stylo elaborato
      solutae, ligataeque orationis, Paraphrasibus et moralibus ac piis excursionibus. Antuerpiae
      typis Plantinianis Balthasaris Moreti MDCXXXV. in 4.</p>
     <p>Exstat eius vna</p>
     <p><hi rend="italic">Ode</hi> perelegans in Epicitharismate, quod nobiles huius aeui Poetae
      appenderunt Matthiae Casimiro Sarbieuij, in Lyricorum eius postremâ editione Antuerpiensi.</p>
     <p><term>IOANNES DE TORRES</term>, natione Hispanus, patriâ Methymnensis, XV. annorum dumtaxat
      se addixit Societati; in eâ longam aetatem honestis muneribus ex instituto exercuit, ipsis
      etiam Turcis et Mauris, cum ad redimendos captiuos in Africam nauigasset, acceptus. Obiit
      demum Methymnae longo consumptus morbo, exhibitis egregiae patientiae documentis, anno salutis
      MDXCIX. Scripsit Hispanice volumen variae eruditionis, quo</p>
     <p><hi rend="italic">Christianam Philosophiam de Moribus, lib.</hi> XXV. complexus est, Burgis
      excusum MDXCVI. in fol. Qui thesaurus e Patribus et Philosophis sententias summo delectu
      quaesitas continet.</p>
     <p><term>IOANNES TSANDECK</term>, natione Germanus, gente Carniotus, patriâ Waixelburgensis,
      anno salutis MDC. in Societatem Graecij e Poesi ingressus, fide seruatâ, cursuque feliciter
      consummato, ibidem obiit ex peste, quam Confessiones infectae Ciuitatis promiscuae audiendo
      contraxit, die VIII. Octobris, anno MDCXXIV. Transtulit in Linguam Carniolicam, collatis cum
      Illustrissimo Labacensi Episcopo operis, cuius <pb id="s277" n="277"/> auctoritate, tacito
      Patris nomine libri editi sunt,</p>
     <p><hi rend="italic">Catechismum et Euangelia per Annum.</hi> Graecij typis Widmanstadij
      MDCXII.</p>
     <p><term>IOANNES TVLLENSIS</term>, natione Germanus, vir nihilo virtute, quam doctrinâ minor:
      Philosophiae stadium ter docendo confecit; Ethica Aristotelis, Quaestiones de Conscientiâ, et
      Controuersas cum Haereticis aliquot annis explicuit. Singulari fuit obseruantiâ, atque
      obedientiâ erga suos Superiores. Nihil vnquam in victu eximium ab aliis admisit. Tam diligens
      sensuum suorum atque oculorum imprimis. custos, vt totis XXVII. quib. Treuiris habitauit,
      nunquam de Odaeo in templum inferne despexerit. Diuturno morbo, an magis senio? demortuus est
      Treuiris XV. Cal. Nouemb. anno salutis MDCXXV. aetatis LXXIV. iam ab annis XXXII. vota quatuor
      professus. Texuit facili et pio stylo</p>
     <p><hi rend="italic">Carminum Sacrorum</hi> libellos aliquot.</p>
     <p><term>IOANNES LE VENEVR</term>, natione Belga, patriâ Bastoniensis, ingressus in Societatem
      anno MD CXIX. aetatis XXII. Vertit ex Germanico Gallice</p>
     <p>
      <hi rend="italic">Scholam Christianam Nicolai Cusani nostri.</hi>
     </p>
     <p><term>IOANNES VIENOTVS PETIT</term>, natione Burgundus, patriâ Grayacensis, Rector fuit
      Collegiorum Namurcensis, et Tornacensis; et Concionator e primis. Obiit Cameraci XIV. Iunij
      MDCXXXVII. aetatis LXIX. ab ingressu in Societatem XLVI. Vertit e Latino Gallice[?].</p>
     <p><hi rend="italic">Appendicem Apologeticam,</hi> ex D. Thomâ et D. Bonauenturâ contra
      calumniatores Religiosorum, <hi rend="italic">quam Historiae Ordinis Iesuitici, a se refutatae
      addidit Iacobus Gretserus.</hi> Leodij.</p>
     <p>Concinnauit praeterea in vsum Concionatorum</p>
     <p><hi rend="italic">Indicem,</hi> seu, <hi rend="italic">Locos communes in Opus Petri
      Ribadeneirae, de Vitis Sanctorum.</hi> Auxit</p>
     <p><hi rend="italic">Indicem in Breuiarium Romanum,</hi> a Ioanne Voello prius editum. Coloniae
      apud Henricum Kraft MDCXLI. in 12.</p>
     <p><term>IOANNES VILLALOBOS</term>, natione Hispanus, scripsit</p>
     <p>
      <hi rend="italic">Grammaticam Graecam.</hi>
     </p>
     <p><term>IOANNES A VILLANOVA</term>, natione Hispanus, e Regno Nauarrae, Philosophiam
      Turiasonae, Theologiam Bilbili ac Caesaraugustae docuit; vtrobique Collegium gubernauit;
      Sacrae Inquisirionis Censor fuit. Vit fuit eximiâ humilitate, quique non dedignaretur, vel cum
      Sociis praeerat, ad infima Grammaticae rudimenta pueris tradenda descendere; in humanioribus
      alioqui litteris versatissimus. Edidit</p>
     <p>
      <hi rend="italic">Elegias aliquas, et Epigrammata non insulsa.</hi>
     </p>
     <p><term>IOANNES VINCARTIVS</term>, natione Belga, patriâ Insulanus, edidit librum hoc
      titulo,</p>
     <p><hi rend="italic">Beata Virgo Cancellata, Insulis cultu et miraculis celebris.</hi> Insulae
      apud Petrum de Rache MDCXXX VI. in fol. Item <hi rend="italic">de cultu B. Virginis,</hi>
      Carmine Elegiaco. Edidit praeterca</p>
     <p><hi rend="italic">Vitam, et Documenta S. Ioannis Chrysostomi.</hi> MDCXXXVIII. et alias
      promittit</p>
     <p><hi rend="italic">Epistolas Heroidum,</hi> Carmine Elegiaco.</p>
     <p><term>IOANNES VIREAV</term>, natione Gallus, reddidit Gallice</p>
     <p><hi rend="italic">Annuas Litteras e Iaponiâ Annorum</hi> MDCXXV. MDCXXVI. et MDCXXVII.
      Parisiis apud Sebastianum Cramoisy.</p>
     <p><term>IOANNES VNCHALIVS</term>, natione Roxolanus, seu, Ruthenus, patriâ Leopolitanus, Romae
      iuuenis, atque Artium Magister cum esset, ad nostrum numerum adscriptus est anno salutis
      MDLXXI. Expeditis ibi studiis redux in Poloniam, partim externos, partim nostros annis XIII.
      Rhetoricam docuit, estque habitus inter primos aeui sui Oratores. Sociis nostris Leopoli VI.
      annis, Calissij IX. praefuit; sed haec illi posterior moderatio euasit difficillima, ob
      generis omnis molestias, quae in fundando illo Collegio exsorbendae fuerunt; vexationes,
      direptiones bonorum, obtrectationes, calumniae: sed omnia mitigauit Pater Vnchalius suâ
      prudentiâ et lenitate; viris magnis et Senatoribus perquam carus et venerabilis. Dum apud
      Episcopum Posnaniensem versatur, repente in paralysim incidit, et nemine aduertente decidit e
      sellâ. Acciti extemplo Medici, nihil opis adferre valuerunt. Trimestre fere morbus tenuit,
      vsque ad diem XII. Martij, anno Dominico MDCVIII. aetatis suae LXI. initae Religionis XXXVII.
      quo pie vitâ functus est Radlini in pago Episcopi; qui suo eum tumulo inferre voluit, nisi
      nostris deprecatoribus cessisset. Vir fuit pius, modestus, aequi animi, in tolerandis iniuriis
      tam facilis, vt in prouerbium iam vertisset, iniuriâ ipsum aliquâ prouocare debere, qui sibi
      vellet eum maxime demereri. Suauissimum quendam agendi modum cum nostris habuit, quorum in
      spiritu dirigendorum diu curam sustinuit. Oratione vti multum praestabat, ita plures in eâ
      ponebat horas. Scripsit Polonice</p>
     <p><hi rend="italic">Meditationes Vitae Christi,</hi> et</p>
     <p><hi rend="italic">Meditationes de B. Mariâ Virgine.</hi> Cracouiae MD. XCII. in 4.</p>
     <p><hi rend="italic">Formam Vitae Christianae, adiunctis variis precationibus,</hi> seu, <hi
      rend="italic">Catechismum Romanum,</hi> quem sub alieno nomine edidit.</p>
     <p><term>IOANNES VOELLVS</term>, natione Burgundus, patriâ Valmoncelotanus, vir euditus in
      paucis, Eloquentiam apud suos plurimos annos professus; Lugduni ac Dolae Pro-Rector fuit. Vnum
      et quinquaginta annos in Societate; virtutum omnium donis apprime excultus exegit: eius
      prudentiae, caritatisque fuit, nemo vt ad eum de suis rebus vnquam referret, qui non facti sui
      fructum aliquem perciperet; tam interim demissum gerebat animum, vt ne verbum quidem ipsi
      aliquando excidisse, quod ostentationem saperet, quisquam meminisset. Obiit Turnone die X.
      Martij, anno salutis MDCX. Composuit <pb id="s278" n="278"/> et typis euulgauit</p>
     <p><hi rend="italic">Artificium componendae orationis.</hi> Lugduni apud Ioannem Pilehotte.</p>
     <p><hi rend="italic">De ratione conscribendi Epistolas.</hi> Lugduni apud Ioannem
      Pilehotte.</p>
     <p><hi rend="italic">De Horologiis Sciothericis.</hi> Turnoni apud Claudium Michaelem
      MDCVIII.</p>
     <p><hi rend="italic">De Oratore,</hi> lib. IV. Lugduni MDCX. apud Pilehotte.</p>
     <p><hi rend="italic">Indicem in Breuiarium Romanum, ad Conciones formandas aptissimum.</hi>
      Moguntiae per Petrum Henningium MDCXIV. in 12.</p>
     <p><term>IOANNES VOLCKIVS</term>, natione Germanus, Bauarus, patriâ Dachauiensis, trium votorum
      Professus, anno aetatis XIX. Societatem complexus est, in quâ annos ipsos L. per varia munia
      continenter se exercuit, et perquam fructuose. Iniuriarum et periculorum, quae imminerent ab
      Haereticorum fraude ac odio, quasi ad eum nihil pertinerent, erat insita homini contemptio
      tanta, quantum hostibus studium nocendi, atque audacia. Veri et aequi religiosissimus
      aemulator, pro vtroque pugnabat studiosissime; atque hoc saepenumero felicius, quod in
      eiusmodi causâ, idonea erat libertas dicendi, et facultas. Augustae Vindelicorum tandem tridui
      dumtaxat morbo tentatâ leniter eius valetudine, integerrimis fruentem sensibus ad se in
      quietem Deus aduocauit, anno salutis MDCXIII. Scripsit Germanice</p>
     <p>
      <hi rend="italic">De abominatione peccati.</hi>
     </p>
     <p><hi rend="italic">De Sacrâ Communione,</hi> ex Ludouico de Ponte.</p>
     <p><hi rend="italic">Vitam P. Gonzali Sylueriae Martyris e Societate Iesu,</hi> e Latino
      Nicolai Godigni transtulit Germanice. Augustae MDCXIV.</p>
     <p><term>IOANNES VREMANNVS</term>, natione Dalmata, Mathematicarum disciplinarum bene peritus.
      Hunc Nicolaus Trigautius redux in Sinas ex Europâ, aegre ab Claudio Generali Praeposito
      impetratum, secum auexit et incolumem adduxit Macaum, vbi triennio praestolatus occasionem in
      Regni interiora sese insinuandi, Mathesim Nostros interim docuit, ipse vicissim Sinensem
      Astronomiam perdidicit. Cum autem crebris vexaretur stomachi doloribus, aurae victuique
      mutando, Nancianum festinatâ profectione missus est, quo in itinere, vt periculi nescio quid
      declinaret, triduum totum, tempestate subfrigidâ, in carinâ nauis delituit, pedibus in aquam
      demersis, vnde morbum validiorem contraxit, quo breui confectus est. In eo morbo cum vix
      haereret ossibus, nec sine alterius ope se posset in latus conuertere, cruciatus suos
      temperabat dulcissimis cum Christo Crucifixo colloquiis, cuius effigiem semper habebat ad
      manum. Sanctorum res gestas sibi volebat identidem recitari, interpositis Psalmis
      Poenitentialibus, vt sua ex illis sensa repetere posset, et miscere sermones. Flagrabat amore
      diuino, studioque proferendae apud Sinas eius gloriae; cui tamen cum non posset satisfacere,
      libenter se aiebat morem gerere diuinae voluntati. Sacrum sigillum Indulgentiis insigne
      dextero brachio cum illigasset, paulo post, pronuntiatis tertio sacrosanctis nominibus Iesu et
      Mariae, oculis in Crucifixum Dominum defixis, spiritum suauissime exhalauit Nanciani in Sinis
      Feria IV. post Pascha, quae in diem XXII. Aprilis incidit anno salutis MDC. XX. Cadauer
      postridie Nanchinum auectum in Sociorum sepulchrum illatum est. Scripsit</p>
     <p><hi rend="italic">Annuas Litteras Iaponiae Annorum</hi> MDCXV. et MDCXVI.</p>
     <p><term>IOANNES WAELS</term>, natione Belga, patriâ Haesbrouckanus in Flandriâ, Duaci
      Philosophiae studiis absolutis animum ad Societatem adiecit, a quâ nullis suorum minis
      blanditiisue se est passus auerti, quibus declinandis Romam abiit. Vnde postliminio reuersus
      Philosophiam Duaci professus est. Ceterum in proximorum commoda vitam pene omnem, tum in
      Lusitaniâ, tum in Belgio nauiter impendit. Erat spiritu magno, et zelo animarum raro; multus
      in habendis concionibus, confessionibus excipiendis, Sodalitatibus dirigendis, semper cum
      fructu et laude. Ipse confitebatur quotidie, et ad anteriora perfectionis se semper
      extendebat. Nullus illi nisi de rebus piis sermo: si alij fuissent illati, ad orandum se ipse
      conuertebat. Superiores haud aliter quam mortales quosdam Angelos venerabatur; eorum sollicite
      nutus aucupabatur, saepe praeueniebat: et postremâ vitae periodo nunquam ad quietem se
      componebat, nisi a Superiore benedictionem impetrasset; quem etiam biduo ante obitum rogauit,
      vt mori sibi bonâ cum eius pace liceret. Paupertatem prorsus diligebat vt matrem; quam ne
      leuissimae cuiusuis rei dispensatione violaret, accurate notabat, quid, quantumque sacrorum
      numismatum, aut imaginum in proximos partiebatur, ne quid supra praescriptum daret. Calculi,
      quo cruciabatur, exsectionem, quam diu expetierat, postquam trecentis redimi florenis oportere
      intellexit, omnino repudiauit. Grandioris pretij medicamenta dolebat suis malis praescribi,
      optabatque ab iis vel abstineri, vel certe emendicatâ pecuniâ comparari. Cum puluinar alterum
      in molestiae leuamen petiisset, nullumque haberetur, suum arcte complexus, laetissimo animi
      sensu exclamauit, <hi rend="italic">O Sancta Paupertas!</hi> Castitatis studiosus erat in
      paucis; vt eum qui norant, castissimum virum, innocentemque vocarent. Cum rarâ doctrinâ et
      ingenio egregiam copulauit simplicitatem. Conscientiam suam vel iam senex, Tironis instar
      Superioribus explicabat, eorum admonitiones placide, promptoque se corrigendi studio
      excipiebat. Venerabatur e Sanctis praecipue S. Ignatium parentem nostrum, B. Aloysium, cui
      aliquando conuixerat, et S. Catharinam Alexandrinam Martyrem: sed primo loco Reginam
      Sanctorum, quam Sabbatino ieiunio colebat; secundum illum vero Sponsum <pb id="s279" n="279"/>
      eius Iosephum prosequebatur, cuius honori promouendo se per votum addixerat: Sodalitatem ad id
      alicubi instituit, imagines erexit; lumina ad eas frequentia procurauit. Laudes eius vbique
      depraedicauit: denique typis etiam vulgauit</p>
     <p>
      <hi rend="italic">Litanias de S. Iosepho.</hi>
     </p>
     <p>Vitam finiuit in illâ Apostoli voce, <hi rend="italic">Filioli diligite alterutrum,</hi>
      Dunkercae die VIII. Ianuarij, anno salutis MDCXXVIII. aetatis LXI. Religionis XL. a susceptâ
      quatuor votorum professione XXIII.</p>
     <p><term>IOANNES WALTERIVS VIRINGVS</term>, natione Belga, patriâ Louaniensis, Ioannne Viringo
      Doctore Medico, et Societatis nostrae amantissimo natus; in Humanioribus Litteris tradendis,
      in explicandâ Theologiâ, in concionibus ad populum, in Hollandicae vineae culturâ eximius
      operarius, et ad omnia promptus. In Frisiâ a perduellibus Dei, Regisque Catholici hostibus
      interceptus, et in carcerem retrusus, vincula ferrea non ante induit, quam illa oscularetur.
      Vnde cum per Catholicorum liberalitatem post menses sex liberatus educeretur, vir primarius
      illas ipsas compedes pretio redemit, affirmans illas sacri pignoris loco apud se seruandas
      colendasqueue. Mechliniam reuersus praecipuo studio complecti coepit inopes, quorum tuguria
      multo, quam aedes locupletiorum, libentius adibat; nec vlli eum calculi dolores ab eo officij
      retardarunt. Gliscentibus inter milites contagiis catalogum sibi multorum descripserat, quos
      cum singillatim visitasset de die, nocte saepe iterum ac tertio eosdem interuisurus indefessâ
      caritate surgebat. Haustâ ab his aegritudine cum decubuisset, serenari extemplo sensit animum
      insolito modo, illatâque mortis mentione exhilarescere, et aiebat, mori non timeo, quia bonum
      Dominum habeo. Inusitato Martyrij desiderio semper flagrabat, cuius recordatio vel leuiter
      ingesta magnos illi animos addebat, ad omnem medicamentorum acerbitatem: ad quam etiam non
      parum illum firmabat B. Virginis Mariae memoria, cuius beneficio praedicabat se praesenti
      mortis periculo fuisse aliquando ereptum. Occubuit gloriosâ morte per caritatis obsequia
      contractâ Mechliniae ad diem IV. Decembris, anno salutis MDCXXII. ab ingressu in vitam
      mortalem LII. in Religiosam XXXIII. quatuor dudum votis illigatus. Scripsit vernacule</p>
     <p><hi rend="italic">Aduersus Ioannem VVallesium Haereticum.</hi> Bruxellae apud Oliuerium
      Bruuel MDCIX. et MDCXIV.</p>
     <p>Latine vero</p>
     <p><hi rend="italic">De triplici coenâ Christi, Agni, Vulgari, Eucharisticâ.</hi> Antuerpiae
      apud Haeredes Martini Nutij et Ioannem Meursium MDCXVII. in 4.</p>
     <p><term>IOANNES WARIN</term>, natione Germanus, patriâ unmestadensis, edidit Linguâ
      Germanicâ</p>
     <p><hi rend="italic">Octo corollas funebres in exequiis Serenissimae Mariae Renatae, Alberti
      Ducis Bauariae Filiae exhibitas.</hi> Monachij MDCXXX.</p>
     <p><term>IOANNES WIELEWICKI</term>, natione Polonus, nobili familiâ natus in Wielewicz pago
      Palatinatus Calissiensis, anno MDLXVI. post Humaniores Litteras Posnaniae delibatas, Deo se in
      Societate dicauit Brauhsbergae anno MDLXXXIV. in quâ triennio Philosophiam, Theologiam de
      Moribus biennio explicauit. Gubernauit bis Domum Professam Cracouiensem ad S. Barbarae annos
      VII. totidem annos Rector fuit in Collegiis Leopoliensi, Posnaniensi, et Calissiensi; tribus
      praefuit in residentiis Toruniensi et Praemisliensi. Socialem operam praestitit tribus
      Praepositis Prouinciae itinerum et consiliorum consors. Patres in tertiâ probatione instruxit:
      Romam, missus a Prouinciâ Procurator inuisit: Studiis etiam Nostrorum maioribus praefuit, et
      variis in locis Ecclesiasten cum laude et bonâ fruge egit. Professus quatuor vota anno MD CXV.
      Vir ob vitae religiosae seueritatem cum liberali comitate coniunctam, domesticis, externisque
      gratissimus; otij tantus osor, vt vel in aetate deuexâ, non segnius quam iuuenum quilibet, ad
      salutem animarum incumberet. Obiit Iaroslauiae XXIV. Iulij, anno MDCXXXIX. Scripsit ex Latino
      Polonice</p>
     <p><hi rend="italic">Thomae de Kempis de Imitatione Christi lib.</hi> IV. ab Henrico Somalio
      iuxta Autographum castigatos.</p>
     <p>
      <hi rend="italic">Ad Petri Scargae Tomum de Vitis Sanctorum collegit Indicem.</hi>
     </p>
     <p><hi rend="italic">Poemata varia de rebus piis, deque aliis moralibus, et contra
      Haereticos,</hi> sub alieno nomine, Ling, uâ vernaculâ vulgauit.</p>
     <p><term>IOANNES WILHELMVS WILTHEIM</term>, natione Belga, patriâ Luxemburgensis, ingressus in
      Societatem anno MDCXII. aetatis suae XVIII. in eâ Philosophiam, ac Moralem Theologiam
      professus est, et Collegiis aliquot Rector praefuit, hodieque praeest. Scripsit</p>
     <p><hi rend="italic">De rebus gestis, et honoribus S. Maximini Archiepiscopi Treuirensis,
      lib.</hi> X. in quibus Veterum aliquot Auctorum scripta promit.</p>
     <p><hi rend="italic">Disquisitionum Antiquariarum, lib.</hi> III. in quibus Veterum Romanorum
      monumenta toto Ducatu Luxemburgensi sparsa colligit.</p>
     <p><term>IOANNES WINTERSHOVEN</term>, natione Belga, patriâ Vltraiectenlis, vir doctrinâ aeque
      ac virtute clarus. Natus est anno salutis MDLXXI. excultusque Litteris Humanioribus, et Iuris
      Ciuilis scientiâ in Hollandiâ; et tantum prudentiâ, ac rerum agendarum dexteritate valuit, vt
      aptus inprimis haberetur, iam tum ante vitam religiosam, qui ad Hollandos de pace acturus,
      publico nomine mitteretur. S. P. N. Ignatij Exercitationibus vocationem hausit Societatis. In
      Tirocinio monita ad vitam religiose instituendam concepit, quibus reliquam omnem aetatem <pb
      id="s280" n="280"/> direxit. Philosophiam inter iuuenes vir ipse audiuit, magnâ in suos
      Professores quamuis eos annis excederet, obseruantiâ: eandem post aliis ipse tradidit, et e
      discipulis suis plures centenis ad vitam religiosam adduxit. Praefuit Ruraemondensi Collegio
      Rector, vbi de laboribus culinae conquerentem fratrem, suo ipse exemplo, obito per dies
      aliquot coqui munere, ad officium reduxit. Bruxellis etiam Rector fuit sesquiennio, donec
      importunâ propemodum deprecatione, dignitatis missionem impetrauit. Societatem tenerrime
      amabat; et discruciabatur animo, si quid a Nostris commissum esset, quod eius existimationi
      posset officere. Cum Sacerdotes nostros in tertiâ probatione institueret, correptusque morbo
      ad caelum suspiraret, offerentibus precum suarum suppetias ad recuperandam salutem, Itane,
      inquiebat, cursum meum in caelum satagitis impedire? quin promouete magis. Sciscitantibus,
      ecquid incommode iaceret; Enimuero commodius, inquit, quam Iesus meus in cruce. Aquâ roseâ
      frontem mulcentibus; Ah, quam delicatum sub spinoso capite membrum! Iuniores Sacerdotes se
      visentes rogabat, vt se aquâ lustrali aspergerent; vnique eorum de totâ vitâ confessus est, ac
      tandem placide in Domino quieuit Mechliniae anno salutis MDCXXV. Cum Serenissimi Belgarum
      Principes Albertus et Isabella Clara Eugenia Montes pietatis erexissent, iisque essent in
      inuidiam vocati, de illorum voluntate scripsit Pater</p>
     <p><hi rend="italic">Libellum de Montibus pietatis.</hi> Edidit etiam</p>
     <p><hi rend="italic">Theses de Concursu Dei,</hi> quas variis auctoritatibus, et rationibus
      confirmauit.</p>
     <p><term>IODOCVS ANDRIES</term>, natione Belga, patriâ Cortracensis, natus anno salutis
      MDCXXXVIII. die XV. Aprilis, Societatem ingressus Tornaci MDCVI. 2. Octobris, Professionem
      quatuor votorum emisit Antuerpiae MDCXXIII. 3. Maij, eximius Concionator, magno, quo ardet,
      animarum iuuandarum zelo accensus, per annos retro plurimos, tum Gandaui, tum Mechliniae, tum
      Brugis, tam in chartis expansis, quam in contractis libellis adeo multa euulgauit, seu
      documenta pia, seu hortamenta, vt si in vnum redigantur, possint magni codicis instar
      obtinere. Tumultuarie nonnulla numerentur.</p>
     <p><hi rend="italic">Modus orandi pro necessitatibus patriae.</hi> Latine et Flandrice Gandaui
      MDCXIX. Auctus deinde variis locis saepe prodiit.</p>
     <p><hi rend="italic">Manus hominis, et dies hominis Christiani,</hi> Latine, Flandrice,
      Gallice. Gandaui MDCXXI.</p>
     <p><hi rend="italic">Facilis modus laetam mortem obtinendi.</hi> Latine, Flandrice,
      Gandaui.</p>
     <p><hi rend="italic">Preces ad Stationes Passionis, et ad</hi> XV. <hi rend="italic">Mysteria
      B. Virginis, ac</hi> VII. <hi rend="italic">eius Dolores.</hi> Gandaui MDCXXI. et deinceps
      alibi.</p>
     <p><hi rend="italic">Annulus aeternitatis;</hi> tum in libellulo, tum in exporrectâ chartâ,
      Latine, Gallice, Flandrice, duodecies repetito praelo. Gandaui MDCXXI.</p>
     <p><hi rend="italic">Memoria Passionis Domini.</hi> Latine, Hispanice, Gallice, Flandrice.
      Louanij et Brugis MDCXXI.</p>
     <p><hi rend="italic">Emblemata de Stationibus et Memoria Passionis Dominicae.</hi> Gandaui
      MDCXXVI.</p>
     <p><hi rend="italic">Libellulus de amoris Dei, auctu et contritione.</hi> Latine et Flandrice.
      Mechliniae MDCXXVI.</p>
     <p>Idem per compendium, sub titulo <hi rend="italic">duae claues caeli,</hi> quae VII. linguis,
      Latinâ, Hispanicâ, Italicâ, Gallicâ, Germanicâ, Anglicâ, Flandricâ in lucem prodiêre, et ex
      illis supra centum et quinquaginta millia exemplarium distracta sunt.</p>
     <p><hi rend="italic">Brugae marianae.</hi> Flandrice. Brugis MDCXXXIV.</p>
     <p><hi rend="italic">Dolores B. V. Mariae.</hi> Mechliniae MDCXXVII. et Brugis MDCXXIX.</p>
     <p><hi rend="italic">Breuis exercitatio ad promouendum rosarium</hi> 12. <hi rend="italic"
      >stellarum Deiparae,</hi> Flandrice. Gandaui.</p>
     <p>
      <hi rend="italic">De gratiâ Iubilaei seruandâ, augendâ.</hi>
     </p>
     <p><hi rend="italic">Facile certumque praesidium aduersus omne peccatum.</hi> Brugis MDCXXIX.
      Latine, Hispanice, Flandrice, Gallice, Anglice, multiplici praelo.</p>
     <p><hi rend="italic">Commemoratio animarum Purgatorij.</hi> Flandrice.</p>
     <p>Item <hi rend="italic">Purgatorium Catholice assertum, cum incitamentis ac methodis
      suffragandi.</hi> Brugis MDCXLII.</p>
     <p><hi rend="italic">Negotiatio Spiritualis mercaturae, vt vno anno tantum lucremur, quantum
      decem.</hi> Latine, Gallice, Flandrice, variis locis nonies repetito praelo.</p>
     <p>Ex his in vnum collegit aliqua ediditque inscripta:</p>
     <p><hi rend="italic">Faustus annus, mensis, hebdomas; dies, hora Christiani hominis.</hi>
      Brugis, typis Nicolai Breygelij MDCXXXVIII. in 24.</p>
     <p>Haec et alia tacito nomine, maximo fructu euulgauit, pro concionibus frequentem illorum vsum
      feruenter commendabat. Cum Bruxellae Litteris Humanioribus docendis operam nauaret, in lucem
      emisit sub Rhetorum et Collegij sui nomine</p>
     <p><hi rend="italic">Lacrymas in obitum Serenissimae Hispaniarum Reginae Margaretae cum
      oratione funebri.</hi> Sub nomine Collegij Bruxellensis Societatis IESV. Bruxellae apud
      Velpium MDCXI.</p>
     <p><term>IODOCVS COCCIVS</term>, natione Germanus, patriâ Treuirensis, in Societatem cooptatus
      est VIII. Septembris, anno salutis MDXCVIII. Litteraturae politioris et Historiae cognitione
      fuie instructus egregie. Treuirensibus Academicis Aristotelem explicauit, antequam in
      Molshemensi Collegio, Theologiae Doctor, et primus Academiae Cancellarius, Angelicum Doctorem
      D. Thomam profiteretur. Inde ad Confessiones Serenissimi Archiducis Leopoldi adhibitus, ab
      illo bis ad Caesarem legatus est. Vir fuit acri mente praeditus, et qui multa simul ad Dei
      gloriam et hominum salutem indefessus expleret; lectionibus, concionibus, domesticis,
      Partheniisque exhortationibus, excursionibus, commentationibus priuatis semper intentus. Inter
      haec magnâ sui despicientiâ, amoenitate morum, et comi modestiâ multum amabilis. Singulari in
      B. Virginem Deiparam affectu, ad quam in <pb id="s281" n="281"/> omni difficultate, etiam
      litterariâ, fidenter pro auxilio perfugiebat. Redux ab Aulâ Caesareâ Rubeaci in Alsatiâ per
      dysenteriam e vitâ sublatus est, die XXV. Octobris, anno MDCXXII. Antequam Extremâ Vnctione
      muniretur, elatâ supra vires voce, votorum quatuor formulam repetiuit, exultabundus quod in
      sanctâ Societate moteretur, tametsi inutilis in eâ vixisset. Edidit sub nomine Molshemensis
      Academiae</p>
     <p><hi rend="italic">Panegyricum</hi> eruditum, et <hi rend="italic">Academica
      inauguralia,</hi> Serenissimo Archiduci Leopoldo Academiae Molshemensis Fundatori. Edidit
      etiam</p>
     <p><hi rend="italic">Theologicarum Thesium,</hi> lib. III. Posthumum reliquit</p>
     <p><hi rend="italic">Dagobertum Regem, Argentinensis Episcopatus Fundatorem, praeuium Notis
      illustratum.</hi> Molshemij typis Ioannis Hartmanni. MDCXXIII. in 4.</p>
     <p><term>IODOCVS DESMARETS</term>, natione Belga, patriâ Antuerpiensis, ingressus in
      Societatem, anno MDCXII. cum ageret aetatis annum secundum supra vigesimum. Vir fuit Latinis
      Graecisque litteris egregie instructus, quibus docendis plures annos contriuit. Fuit Superior
      Seminarij B. Virginis Montibus. Obiit Rector Collegij Malbodiensis die XIII. Decembris
      MDCXXXVII. Edidit</p>
     <p><hi rend="italic">Breuem Commentarium in Horatium repurgatum ab omni obscoenitate, in
      gratiam iuuentutis.</hi> Duaci typis Viduae Marci Wion, anno MDCXXXVI. in 8.</p>
     <p>Iam paratum est ad praelum, eius <hi rend="italic">Onomasticon quo vocabula a Latinis
      hactenus vsurpata explican tur.</hi></p>
     <p><term>IORDANVS CASCINI</term>, natione Siculus, patriâ Panormitanus, nobili loco natus,
      magnis in Societate muneribus perfunctus; nam et Domus Probationis, et Collegij Rector, et
      Domus Professae Praepositus Panormi diu fuit, et Patrum tertiae Probationis instructor, et
      Prouinciarum Siculae et Venetae Praepositus Prouincialis; singulari morum facilitate,
      prudentiâ, sui contemptu, domesticis et externis, praesertim viris Principibus gratus. Obiit
      Panormi XXI. Decembris, anno MDCXXXV. aetatis LXX. Religionis XLVIII. Edidit</p>
     <p><hi rend="italic">De Vitâ et inuentione S. Rosaliae Virginis Panormitanae,</hi> breuem
      narrationem. Panormi apud Decium Cyrillum MDCXXXI. Parabat accuratam eiusdem Sanctae Virginis
      Historiam; quam pene confectam reliquit, exspectamus eam ab aliâ manu propediem.</p>
     <p><term>IOSEPHVS ACOSTA</term>, natione Hispanus, patriâ Methymnensis, a puero se Religioni
      nostrae addixit, et quatuor alios natu maiores fratres habuit in Societate Hieronymum,
      Iacobum, Christophorum, et Bernardinum; quorum postremus obiit Bernardinus Mexici XXIX. Maij,
      anno MDCXV. ob eximiam virtutem cum insigni doctrinâ coniunctam magno sui desiderio relicto.
      Vir fuit ingenio praestanti, acri iudicio, labore indefesso, facundiâ doctrinâque praestans,
      qui omne disciplinarum genus didicit, et professus est. Deinde in Occidentis Solis Indiam
      nauigauit anno MDLXXI. et Peruanam nostrae Societatis Prouinciam Praepositus Prouincialis
      gubernauit. In Hispaniam reuersus, in Aragoniae ac Boeticae Prouinciis Visitatoris partes
      egit: aliis etiam regendi muneribus functus est. Demum cum Salmanticensis Collegij nostri
      habenas regeret, atque integritatis, doctrinae, ac prudentiae laude floreret, morbo oppressus
      et extinctus est die XV. Februarij, anno salutis MDXCIX. aetatis ferme LX. Scripsit</p>
     <p><hi rend="italic">De Christo reuelato,</hi> lib. IX. Romae apud Iacobum Tornerium MDXC. in
      4. et Lugduni apud Ioannem Baptistam Buysson MDXCII. Salmanticae et Venetiis.</p>
     <p><hi rend="italic">De Temporibus nouissimis,</hi> lib. IV. Ibidem apud eosdem, iisdem
      annis.</p>
     <p><hi rend="italic">De naturâ noui orbis,</hi> lib. II. quos etiam Hispanice vertit, et, <hi
      rend="italic">de promulgatione Euangelij apud Barbaros,</hi> siue, <hi rend="italic">de
      procurandâ Indorum salute,</hi> lib. VI. Coloniae per Arnoldum Mylium MDXCVI. in 8. et prius
      MDLXXXIX. et MDXCV.</p>
     <p><hi rend="italic">Historiae Naturalis, et Moralis Indiae,</hi> lib. VII. MDXC. in 4. MDXCI.
      in 8. et MDCX. in 4. Eos transtulit Italice Ioannes Paulus Gallucius MDX CVI. in 4. et Latine
      Theodorus de Bry, inseruitque Parti IX. suae Historiae Occidentalis.</p>
     <p><hi rend="italic">Concionum Tomos</hi> III. graui et eleganti stylo, Salmanticae apud
      Ioannem et Andream Renaut MDXCVI. et sequenti in 4. Venetiis MDX CIX. Coloniae MDC. in 8.</p>
     <p><hi rend="italic">Concilium Limense</hi> III. digessit, et Latine conscripsit.</p>
     <p><term>IOSEPHVS ALDERETVS</term>, natione Hispanus, patriâ Malacitanus, cum Ciuilis atque
      Canonici Iuris Doctor, et Humanarum atque Diuinarum Litterarum cognitione ornatus esset,
      Cordubensis Ecclesiae Canonicus, magnamque Capituli, et totius Ciuitatis sibi conciliasset
      beneuolentiam, ac Iudicis Hispalensis Ecclesiae officio functus, omnia arbitratus est vt
      stercora, vt Christum lucrifaceret. Quamobrem mundi vanitate reiectâ, ad Societatem nostram
      tanquam in portum conuolauit; in quâ ad alias scientias, Philosophiae et Sacrae Theologiae
      cognitionem adiunxit; vir pereruditus, modestus, humilis, et verus filius Societatis. Dum
      Granatensi Collegio praeesset Rector, fuit ab ergastulo corporis solutus die XII. Iunij, anno
      salutis MDCXVI. aetatis LVI. Religiosae vitae XVI. et IX. postquam Professis quatuor votorum
      aggregatus est. Scripsit nomine ad calcem libri apposito</p>
     <p><hi rend="italic">Iuris allegationem pro omnimoda Societatis Iesu ac Regularium, ab
      Ordinarij Hispalensis iurisdictione, libertate et exemptione asserendâ.</hi> Hispali per
      Clementem Hidalgum MDCV. in 4. Scripsit item</p>
     <p><hi rend="italic">De Religiosâ disciplinâ tuendâ,</hi> lib. III.</p>
     <p><term>IOSEPHVS ALEMANNVS</term>, natione Italus, patriâ <pb id="s282" n="282"/>
      Mediolanensis, ineunte adolescentiâ se Societati dicauit anno salutis MDLXXII. quem postea
      quatuor fratres secuti sunt natu minores, exemplo singulari. Existimatum est id datum a Deo
      Benedicti Aleman ni patris ipsorum meritis, quod Nostros anno salutis MDLXIV. exeunte,
      Mediolanum aduentantes, atque incertis sedibus vagantes et hospitio benigne exceperit, et
      liberaliter diu aluerit. Ex hospitalitate scilicet illâ consecutus est a Domino tantam filiis
      suis remunerationem. Iosephus ergo natu maximus post artem dicendi, et Philosophiam cum laude
      traditam, concionando et gubernando suas partes in Societate egit. Decessit Asti anno salutis
      MDCXXX. aetatis LXXIV. Scripsit</p>
     <p><hi rend="italic">Historiam miraculosae imaginis B. Virginis Mariae,</hi> quae nobilitauit
      vicum ad Ciuitatem Pedemontanam, quae <hi rend="italic">Monsregalis</hi> dicitur, vulgo <hi
      rend="italic">Mondeui.</hi></p>
     <p>Edidit praeterea Italice</p>
     <p><hi rend="italic">Orationem,</hi> quam habuit ad Senatum Genuensem, in Dauidis Vaccari Ducis
      inauguratione. Reliquit</p>
     <p><hi rend="italic">De Christianâ Sapientiâ ad Principes Gentiles,</hi> tomos II. qui in
      Taurinensi Collegio seruantur.</p>
     <p><term>IOSEPHVS ANCHIETA</term>, natione Canarinus, seu ex Insularum Fortunatarum vnâ, cui
      nomen Tenerifa, patrem habuit Cantabrum, matrem indigenam, vtrumque honestâ inter suos et
      florente fortunâ. Domi Latinis litteris vtcunque aspersus, Conimbricam venit ad studia; vbi
      suis aequalibus virtute praeluxit; ingenio ad omne scriptionis genus prompto, exactoque non
      cessit. Virginitatis ibi se voto adstrinxit, et subinde in Societatem Iesu anno MDL. aetatis
      suae XVII. se dedit. Valetudinis gratiâ post triennium in Brasiliam missus, totos ibi quatuor
      et quadraginta annos traduxit, gentis illius appellatus Apostolus, et nostri seculi
      Thaumaturgus. Septennio egit Prouincialem; ac demum laboribus magis, quam annis confectus,
      obiit in vico Reritiba die IX. Iunij, anno MDXCVII. aetatis LXIV. Vitam eius libris V.
      complexus est Sebastianus Beretarius, quam ego hîc repraesentabo compendio, ex Elogio illius
      quod Neapoli typis prodiit Linguâ Italicâ. Illud sic habet.</p>
     <p>Inter noui Orbis miracula debet sine dubio referri primo loco magnus miraculorum operator
      Iosephus Anchieta. Is sicut extra metas Herculeas in Canariis natus est, ita in agendo,
      patiendoque magna pro Christo excessit terminos ordinariae admirationis. Illustria ipsius
      facinora duo doctissimi Americae Praelati duobus titulis complexi sunt, quando illum alter
      Grande lumen Societatis in Occidente, alter Apostolum Brasiliae nuncupauit, ac si voluisset
      illum vterque opponere alteri illi Lumini Orientis, Indiae Apostolo S. Francisco. Verum aptius
      laudes ipsius vno nomine comprehendit, qui Adamum Innocentem appellauit. Mortalibus noui Orbis
      nouum a Deo creari Adamum par erat. Paradisum ipsius terrestrem quem esse dixerim, nescio,
      Insulas Fortunatas, vbi natus, an Societatem, quam ingressus est: ibi quippe vitae spiritum
      illi Deus, hic gratiae inspirauit. Participauit quatuor dotes, quas Adamus in innocentiae
      statu obtinuit; Dominium in animantia, Voluntatem rectam, Intellectum illuminatum, Corpus
      immortale. Eius dominij fidem fecêre sexcenties pisces, aues, ferae, serpentes, quos ipse
      Brasilice compellabat; illi obtemperabant, et obsequebantur illi priuilegio, Dominamini
      piscibus maris, volatilibus caeli, et bestiis terrae, omnique reptili. Pisces, vbicunque
      voluisset, inueniebantur, seque capiendos dabant; ex quo a rudibus Barbaris vocabatur, Pater
      ille, qui nobis, quos volumus, pisces suppeditat. Et accidit aliquando, vt vici vnius populo
      impeditâ per tempestates piscatione, ad inediam redacto, cum omnes eduxisset ad littus,
      interrogassetque quod piscium genus concuperent, illique postulassent ludibrio, quod ea anni
      hora non ferebat, tantam subito copiam fecerit, vt retibus, nassis, atque adeo manibus,
      quantum quisque voluisset, concluderent. Aues ab ipso vocatae ad laudandum Deum aduolabant, et
      digito ipsius cantillaturae insidebant. Ad eius imperium grex coruorum, qui ad pisces in
      littore expositos a piscatoribus se glomerauerat, secessit, et praedae partem promissam
      exspectauit. Alias inter nauigandum, cum meridiani Solis aestum Socius infirmus ferre non
      posset, auem iussit socias conciere, et sibi vmbram facere. Illa collecto agmine rediit, et ad
      leucae spatium alis nauim inumbrarunt, donec ab ipso bene precante dimissae cum festâ
      crocitatione auolarunt. Orantis et concionantis caput et brachia saepe circumsiliebant
      auiculae, quae pulcherrimâ suâ specie caeleste potius, quam terrenum quid praeseferebant. Par
      in belluis, atque in Pantheris inprimis, quae in Brasiliâ praeferoces atque efferae sunt,
      obsequium expertus est. Sufficiat dixisse, duas illum comitari solitas, more custodum, quando
      per syluas noctu prodibat ad orandum, quibus ipse domum reductus obsequij fidem porrectis
      fructibus persoluebat. Taurus ferociens, quem complures praeualidi sub iugum cogere frustra
      certabant, ipsius iussu, post ductum crucis signum, a puero iugum admisit. Et hunc ipse
      dominatum exercuit nonnunquam ad oblectamentum; vt cum simiis in nemore obuiis, ab Barbarorum,
      quos habebat in itinere comites, fidem fatigationemque recreandam, saltus et iocos imperauit;
      illi gradientes, donec ab illo dimitterentur, gesticulationibus prosecuti sunt. Serpentes
      Adamus noster inoffensus tractabat; nunc illos ab omnium noxâ prohibebat; nunc in sinum
      viperis, quas alij reformidabant, admissis, Dei benignitatem praedicabat. Et viperis quidem
      tam imperiose dominabatur, vt cum vnam pede nudo aliquando premeret <pb id="s283" n="283"/> et
      incitaret ad morsum, illa reuerenter lamberet, nec auderet insidiari calcaneo. Verum
      haudquaquam ipsius imperium corporum sensu praeditorum finibus circumscriptum fuit.
      Tempestates sedare, desperatis mederi languoribus, imbres vel suspendere in aere, vel
      deuocare, faciebant admirabilitatem; sed magis imperium, quo fari iussit mutum infantem;
      Patrem moribundum e strato surgere; mutilum fulera proiicere subalaria; quartanarium febrim
      dimittere; profluuio sanguinis laborantem valere. Grauissimorum illi malorum curatio paruo
      constabat. Aquâ Baptismi leprosum sanauit; manicae suae contactu pleuriticum; aquae haustu
      asthmaticum. Vulgare fuit, frustillis vestium ipsius abigi dolores capitis; sono vocis ipsius
      angores animi et tentationes abstergi. Ipsa elementa obseruabant vt dominum. Saepe instituto
      per imbrem itinere, comitibus permadentibus, ipse siccus apparuit. Socio queritanti viam, quam
      erant inituri postridie, pluuiâ cortumpi, Dei bonitate commendatâ, spopondit illam omnibus
      circum stagnantibus siccam fore; et mane etiam puluerea inuenta est. Et facile sibi poterat
      pluuiae in se obseruantiam promittere, qui Oceanum ipsum adeo sui obseruantem habuit, vt aestu
      accedente non tegeret orantem in littore, quod late obruerat; sed deductis hinc atque hinc, et
      velut in geminum parietem vndis exaggeratis, semitam illi siccam mediis in fluctibus
      relinqueret. Sed quid multis opus est, cum non tam dominatu, quam tyrannide naturam teneret,
      cogeretque interdum, quod non habebat, exhibere? In olei grandi penuriâ iussit penarium vacuo
      e cado haurire, et ille siccus intrinsecus toto biennio praestitit, quantum duobus Collegiis
      necesse fuit in templi, mensae, atque egenorum vsus: aquam ad itineris cuiusdam leuamentum
      formauit in vinum; vt aegroti cuiusdam appetentiae seruiret, piscem in pernam mutauit. Et haec
      quidem non primae dotis dumtaxat, Innocentiae, sed alterius etiam asserendae participationi
      sint satis. Neque enim sese illi creaturae subiecissent, nisi Voluntatem ipse rectam, et suo
      Conditori integre subiectam habuisset. Igitur per virtutum omnium concentum, et felicem illam
      innocentiam, quâ praua nescire, potius, quam vitare videbatur, praeseferebat statum Adami
      Innocentis; sed eo discrimine, quod ille felicitatem, quam adeptus fuerat, nascendo, prodegit,
      iste sine eâ natus comparauit. Quando versari inter Barbaros instituit, gentem lasciuam,
      vestitus et pudoris expertem, stimulis carnis excitatus, oculos sibi comperit esse apertos;
      mox ad Christum, vt eos sibi clauderet, conuersus, illum vna cum Matre spectabilem habuit, et
      ardore concupiscentiae restincto, firmum suae Virginitati praesidium accepit. Ab eâdem manu
      aliae quoque virtutes illi venerunt. Talis paupertas, vt praeter corpus et laceram vestem,
      nihil in mundo haberet. Talis Obedientia, vt iam grandaeuus, et septennium totum Prouincialatu
      perfunctus, vocatus a Moderatoribus, iter multarum leucarum pedes decurrerit, non moratus
      lethalem, quâ tenebatur, infirmitatem. Talis humilitas, vt ipsis mancipiis pro mancipio esset:
      et cum tacitam cuiusdam ignotum se despicientis cogitationem diuinitus agnouisset; in eius
      amplexus ruerit, dicens, Tu solus enimuero me nosti. Longa foret historia, vel nomina virtutum
      ipsius referre; satis sit de Caritate memorasse, quae inter ceteras, tanquam arbor vitae
      surgebat. Haec illi vitae norma fuit: haec illum adegit impendere quatuor et quadraginta annos
      Christo assidue praedicando in Brasiliâ, longa conficere itinera nudis pedibus; fames, sitis,
      peruigilationes, incommoda, demersiones in flumina, in voragines, designationes ad lanienam
      atque ingluuiem Barbarorum, haec signa fuêre caelestia, quae Sol iste orbis Occidui decurrit,
      vt obscuram Gentilitatis noctem illustraret. Et quia Gens illa non fide solummodo, sed
      artibus, moribus, ingenio carebat; ipsam caritas in omnia transformauit, factusque est illis
      non Praedicator dumtaxat, Sacerdos, Magister; sed Medicus, sed faber, sed seruus: faecundo suo
      ingenio etiam ad versus ipsis pangendos, piosque scribendos libros conuerso; ad reuocandas in
      Dictionaria et artem Grammaticam barbaras ipsorum linguas; vt vel in dandâ ipsis linguâ,
      moribus, Adami munus exerceret. Diuina miseratio caritate ipsius vsa ceu instrumento, multos
      populos a seruitute Diaboli vindicauit: sed duo prae aliis capita ab ipso delecta sunt digna
      memoratu. Senex decrepitus inter Gentiles ductâ sine noxa lethali vitâ, e remotissimâ regione
      miraculo translatus iacebat in syluâ: eo Iosephus, occulto actus spiritu, quo raperetur
      ignarus, accessit; hominem Baptismo regenuit, Adamum appellauit, et illico vitâ functum
      sepeliuit. Alius Gentilis, qui se Christianum falso crediderat, obierat. Eius animam Iosephus
      reuocauit reduxitque ad corpus, Baptismo tinxit, ac caelo remisit. Nam alterius vitae, cui
      semper inhaerebat, negotia, non per affectum Rectae Voluntatis dumtaxat, sed per Intellectus
      etiam illustrati lucem, quae in dotibus innocentiae, tertia censebatur, percipiebat. Enimuero
      quamuis in mystico suo sopore complures acceperit reuelationes Adamus; quando tamen animum ad
      eas intendo, quarum particeps Iosephus fuit, videor eum posse cum illo conferre. Cognoscebat
      absentia, occulta, futura, et tam distincte praedicabat, quam si Diuinae Sapientiae, cui
      praesentia sunt omnia, speculum esset eius intellectus. Consulebatur de rebus eiusmodi,
      tanquam qui propheticâ luce perfusus ea penetraret, et columbino candore, quo praeditus erat,
      quando e Diuinae gloriae incremento erat, eadem aperiret. Quoties narrauit <pb id="s284"
      n="284"/> victorias, quando eae procul reportabantur? Quoties occulta aliorum peccata
      reprehendit, et prius cogitationes hominum quam homines ipsos vidit? Quoties amicorum funera
      denunciauit eodem die, quo in remotis illi regionibus decesserant? Sebastiani Regis in Africâ
      exitium ipso quo euenit die deplorauit in Brasiliâ. Patris cuiusdam sibi perfamiliaris obitam
      Laureti mortem, et gloriae sempiternae adeptionem eodem die resciuit; et aliorum quoque de
      Societate beatam sortem diuinâ reuelatione cognouit. Sed illud fuit eximium, quod impulsu
      diuino Missam fecit de Sanctâ Martyre, in honorem mulieris, quae pridie procul inde Martyrio
      perfuncta fuerat. Adhibebat hanc lucem ad alios solandos; vt cum feminae plangenti coniugis
      obitum longâ narratione pertexuit infortunia quae multa subierat, quaeque porro erat subiturus
      in longinquis Europae atque Americae oris, donec sospes regrederetur ad suos. Et cum puellam
      cum morte luctantem praedixit decem annos victuram, et certo, quem signabat, die morituram. Et
      ad mala auertenda; vt cum ad arma ciuitatem exciuit, admonitam postridie adnauigaturam classem
      hostilem: et cum alteram ciuitatem, ob visam classem, perturbatam, et iam fugam spectantem,
      prodiens ab oratione tranquillauit, affirmans amicas esse naues, et illis hominem vehi, qui
      religiosam vitam capesseret, eamque sic, vt describebat, duceret; et sexcentis plura, quorum
      quid prius mirere nescias, copiam, an praenunciationis accurationem. Sola igitur ex dotibus
      Adami innocentis quarta videri potest illi defuisse, Immortalitas corporis. Quia licet
      haudquaquam tot laboribus par fuisset mortale corpus, nisi diuinâ vi firmaretur, cum inde a
      tirocinio per nimiam contentionem compagines illi ossium solutae fuerint cum vitae discrimine;
      exinde per annos quatuor supra quadraginta continuatis itineribus male per saxa, per caenum
      nudis incedens pedibus, sit exercitus, diuisis ex aequo diei noctisque spatiis ad precationem
      et ad laborem, quiete breuissimâ humi carptâ, eduro ligno vel veprium fasce capiti supposito:
      Tantum tamen abfuit a vacuitate doloris (a quo vacuus omnino fuit Adamus Innocens) vt praeter
      ea quae memorata sunt, a Christo singularis gratiae compos sit factus, vt Passionis ipsius in
      se cruciatus aliquando persenserit. Verumtamen alias obtinuit dotes admirabiles, beatorum
      corporum dotibus similes. Constat enim legitimis auctoribus saepe illum inter orandum fuisse
      in altum eleuatum; fuisse clarissimâ luce circumfusum, musicâ interim caelesti personante;
      momento temporis longa itinera decurrisse; imo duobus simul locis extitisse; et arbitrio se
      tuo inuisibilem reddidisse, nunc se subducens, nunc reddens aspectui hominum incredibili
      stupore spectantium. Virum hunc tantae admirabilitatis vix credibile sit a Deofuisse vni mundo
      conditum: vt si nouus ille se iactat viuentis ipsius vsu, par sit veterem hunc illum ornare
      atque imitari demortuum. Et spes est illum propediem ab Sanctâ Matre Ecclesiâ vtroque mundo ad
      venerationem imitationemque propositum iri vt hominem sanctum, quamprimum confectae fuerint
      disquisitiones Canonicae, quas Rota Romana de vitâ ipsius ex allatis processibus instituit, ex
      quibus admirabiles eius actiones, quas memorauimus, exceptae sunt. Hactenus Neapolitanum
      Elogium auctoritate publicâ anno MDCXXXI. in lucem editum, cuius auctoritatem mihi nec est
      animus eleuare, nec affirmare. Scripsit Iosephus</p>
     <p><hi rend="italic">Artem Grammaticam Linguae Brasilicae,</hi> in Lusitaniâ typis excusam.</p>
     <p>
      <hi rend="italic">Dictionarium eiusdem Linguae Brasilicae.</hi>
     </p>
     <p>
      <hi rend="italic">Doctrinam Christianam, plenioremque Catechismum eâdem Linguâ
       explicatum.</hi>
     </p>
     <p>
      <hi rend="italic">Dialogos de Religionis scitu dignis.</hi>
     </p>
     <p>
      <hi rend="italic">Institutionem ad interrogandos inter Confessionem poenitentes.</hi>
     </p>
     <p>
      <hi rend="italic">Syntagma monitorum ad iuuandos moribundos.</hi>
     </p>
     <p>
      <hi rend="italic">Cantiones sacras Linguis Latinâ, Lusitanicâ, Hispanicâ, et Brasilicâ.</hi>
     </p>
     <p>
      <hi rend="italic">Drama ad extirpanda Brasiliae vitia.</hi>
     </p>
     <p><hi rend="italic">Poema de B. Virginis vitâ,</hi> Versu Elegiaco, quod ad bis mille et
      octingenta disticha excurrit.</p>
     <p><hi rend="italic">Brasilicam Societatis Historiam, et Vitas clariorum Patrum, qui in
      Brasiliâ vixerunt.</hi> Sed haec postrema in lucem prodiisse non puto.</p>
     <p><term>IOSEPHVS ARTIAGA</term>, natione Hispanus, transtulit ex Italico in Hispanicum</p>
     <p><hi rend="italic">Lucae Pinelli Gerson, seu, De Perfectione Religiosâ, lib.</hi> IV.</p>
     <p><term>IOSEPHVS AVGVSTINVS</term>, natione Siculus, patriâ Panormitanus, Societatem anno MDL
      XXXIX. complexus Romae, Philosophiam, Lugduni, et Panormi diu Theologiam Scholasticam cum
      magnâ ingenij et doctrinae laude professus, Praefectum hodieque studiorum agit Panormi, et
      Sacrae Inquisitionis Censorem, atque Eminentissimi Ioannettini Cardinalis Doriae Archiepiscopi
      Panormitani auctoritate Examinatorem Synodalem. Edidit praescripto nomine Decij Cyrilli</p>
     <p><hi rend="italic">Breuem notitiam eorum quae scitu sunt necessariae Confessariis pro primo
      ingressu ad audiendas Confessiones.</hi> Panormi typis Ioannis Baptistae Maringi MD CXXXVIII.
      in 16.</p>
     <p><hi rend="italic">Commentarios in Primam Partem S. Thomae.</hi> Panormi MDCXXXVII.</p>
     <p><term>IOSEPHVS BLANCANVS</term>, natione Italus, patriâ Bononiensis, Mathematicarum in
      Gymnasio Parmensi, et alibi ad XX. annos Professor; in quibus vix habuit suo aeuo in Italiâ
      parem. Fuit in omnigenâ quoque scientiâ versatissimus. Historias omnium gentium, Poetas omnes,
      Graecos, Latinosque tam diligenter euoluerat, vt accuratissime de omnibus iudicaret.
      Humanitate, <pb id="s285" n="285"/> et animi demissione tum Nostris, tum externis mire carus
      erat; vt eos etiam sibi haberet affectos, qui alioqui Societati parum bene vellent. Obiit
      Parmae die VII. Iunij anni salutis MDCXXIV. tria olim vota solemnia professus. Edidit</p>
     <p><hi rend="italic">Aristotelis loca Mathematica ex vniuersis eius operibus collecta et
      explicata.</hi> Accessêre</p>
     <p><hi rend="italic">Dissertatio de Mathematicarum naturâ:</hi> et</p>
     <p><hi rend="italic">Clarorum Mathematicorum Chronologia.</hi> Bononiae apud Bartholomaeum
      Cochium MDCXV. in 4. Item</p>
     <p><hi rend="italic">Sphaera Mundi,</hi> seu, <hi rend="italic">Cosmographia demonstratiuâ ac
      facili methodo tradita.</hi> Accessere</p>
     <p>
      <hi rend="italic">Breuis introductio ad Geographiam.</hi>
     </p>
     <p>
      <hi rend="italic">Apparatus ad Mathematicarum studium.</hi>
     </p>
     <p><hi rend="italic">Echometria,</hi> Id est, <hi rend="italic">Geometrica traditio de
      Echo.</hi> Bononiae typis Sebastiani Bonomij MDCXX. in 4.</p>
     <p>
      <hi rend="italic">Instrumentum ad Horologia describenda.</hi>
     </p>
     <p>Reliquit praeterea</p>
     <p>
      <hi rend="italic">De Vocabulorum Italicorum Etymologiis.</hi>
     </p>
     <p><term>IOSEPHVS BLONDVS</term>, natione Siculus, patriâ Agrigentinus, Prouincialis tum
      Mediolanensis Prouinciae, tum Siculae munere functus est. Obiit Neapoli die XXV. Iunij, anno
      MDXCVIII. Scripsit librum</p>
     <p><hi rend="italic">Meditationum</hi> ad iuuandos et promouendos eos qui in spiritu proficere
      cupiunt. Item</p>
     <p><hi rend="italic">Spiritualia Exercitia S. P. N. Ignatij</hi> in vsum Nostrorum Italice
      reddidit. Mediolani apud Pacificum Pontium MDLXXXVII. in 12.</p>
     <p><term>IOSEPHVS COPPONIVS</term>, natione Italus, patriâ Romanus, concionibus per Italiam
      notus, edidit Italice</p>
     <p><hi rend="italic">Panegyricum B. Philippi Benizij.</hi> Florentiae typis Massi et Landi
      MDCXXXVI. in 4.</p>
     <p><term>IOSEPHVS CRESWELLVS</term>, natione Anglus, patriâ Londinensis, vir magnis naturae
      dotibus, egregiâ pietate, et rerum experientiâ insignitis. Exacto Philosophiae triennio in
      Collegio Anglorum Romae, Societatem ingressus est anno MDLXXXIII. relicto Arthuri nomine, quod
      adhuc gesserat. Labente tempore Rector eidem Collegio praefuit; atque inde permultos annos
      Vice-Praefectus Anglicanae Missionis in Hispaniâ res praeclaras gessit, et quâ erat apud duos
      Philippos II. et III. Reges Hispaniarum auctoritate, multa pro bono rei Catholicae in Angliâ
      ab iisdem impetrauit. Anno MDCXIV. Româ profectus in Belgium, ibidem rexit Vice-Praefectus
      Missionem; et postremo instructor existens Patrum in tertiâ Probatione Gandaui pie obiit sub
      annum salutis MDCXXIII. Scripsit Latine</p>
     <p>
      <hi rend="italic">De Vitâ beatâ.</hi>
     </p>
     <p>Anglice sub nomine Ioannis Pernij</p>
     <p><hi rend="italic">Contra Edictum Reginae Elizabethae aduersus Catholicos.</hi> Item nisi
      idem liber sit</p>
     <p><hi rend="italic">Aduersus Litteras Cecilij,</hi> eius qui fuit olim eiusdem Reginae
      Cancellarius.</p>
     <p><hi rend="italic">Contra Edictum in Catholicos promulgatum</hi> anno MDCXX. Audomari MDCXXI.
      in 4.</p>
     <p><hi rend="italic">Meditationes inter recitandum Rosarium.</hi> Audomari MDCXX.</p>
     <p>Scripsit Hispanice</p>
     <p><hi rend="italic">Martyrium P. Henrici VV alpoli, aliorumque Martyrum Anglorum.</hi> Madriti
      MDXCVI. quod postea Gallicâ Linguâ donatum prodiit Atrebati MDX CVII. in 8.</p>
     <p>Anglice et Hispanice scripsit suppresso nomine</p>
     <p><hi rend="italic">Praeparationem ad fructuose administranda Poenitentiae et Eucharistiae
      Sacramenta.</hi> Hispanice Mediolani MDCIV. in 4.</p>
     <p>Transtulit ex Latino in Anglicum et Hispanicum</p>
     <p><hi rend="italic">Librum Saluiani, Quis Diues Saluus?</hi> Audomari MDCXVIII.</p>
     <p><term>IOSEPHVS FILERE</term>, natione Gallus, patriâ Lugdunensis, Doctor Iuris Ciuilis
      Societatem complexus est anno MDCVII. aetatis XX. Edidit</p>
     <p><hi rend="italic">Speculum sine maculâ, ad videndum Deum in omnibus creaturis.</hi> Gallice.
      Lugduni typis Rigaut MDCXXXVI. in 8.</p>
     <p><term>IOSEPHVS MALAVALETTE</term>, natione Gallus, patriâ Prouincialis, ingressus in
      Societatem anno MDXCVII. aetatis XIX. Eloquentiam in eâ professus, rexit Augense Collegium.
      Scripsit</p>
     <p><hi rend="italic">Controuersiarum Epitomen.</hi> Parisiis apud Sebastianum Chappelet
      MDCXXIII.</p>
     <p><hi rend="italic">Occupationem animae deuotae;</hi> in quâ variae ad vitam sancte
      instituendam praxes traduntur. Apud eundem MDCXXXI.</p>
     <p><term>IOSEPHVS MELCHIOR</term>, natione Italus, e Regno Neapolitano. Edidit</p>
     <p>
      <hi rend="italic">Orationem quam habuit in instauratione studiorum.</hi>
     </p>
     <p><term>IOSEPHVS DV MONTIEL</term>, natione Gallus, patriâ Lemouicensis, admissus in
      Societatem anno MDXCVI. aetatis XVIII. Coadiutoris Spiritualis in eâ locum occupauit. Scripsit
      Gallice</p>
     <p><hi rend="italic">Vitam S. Radegundis Francorum Reginae.</hi> Ruthenis apud Paulum Desclaux
      MDCXXVII. in 8. Item</p>
     <p>
      <hi rend="italic">Summarium eiusdem vitae.</hi>
     </p>
     <p><term>IOSEPHVS OLZINA</term>, natione Hispanus, patriâ Barcinonensis, Philosophiam ac
      Theologiam Maioricae professus; edidit redditam a se Hispanice</p>
     <p><hi rend="italic">Vitam Ioannis Berchmans e Societate Iesu.</hi> Valentiae. Paratam habet
      praelo</p>
     <p><hi rend="italic">Institutionum Oratoriarum lib.</hi> IV.</p>
     <p><term>IOSEPHVS RAGVSA</term>, natione Siculus, patriâ ex oppido Iuliana, vir de Societate
      optime meritus, summâ ingenij laude, parique opinione integritatis. Docuit Philosophiam
      Parisiis, Theologiam vero Patauij, Messanae, Panormi. In munere adhortandi plurimum valuit;
      acer et vehemens ad persuadendum. Animis a scrupulorum molestiis liberandis dexterrimus erat.
      <pb id="s286" n="286"/> Exactam viuendi rationem vsque ad extremum seruauit, adeo vt vel horas
      Canonicas suis singulas recitaret temporibus: notaueratque in membranulâ ad memoriam, quid
      singulis sibi diebus, atque horis factitandum esset. In consilio dando tardus ac prudens; in
      difficultatibus aggrediendis, vincendisque constans. Fuit omnino grauibus et studiosis
      moribus; aequi, rectique amans; animo magno. Iuuenis in concionibus se exercuit. Rector
      aliquando nostris praefuit: octennio studia moderatus est. Demum placide obiit Panormi die
      XXV. Septembris, anno salutis MDCXXIV. aetatia LXIV. Religionis L. Edidit in lucem</p>
     <p><hi rend="italic">Commentariorum ac Disquisitionum in Tertiam Partem S. Thomae,</hi> Tom. I.
      quo Sacra Incarnati Verbi Mysteria pertractat. Lugduni per Horatium Cardon MDCXIX. in fol.</p>
     <p>Tom. II.</p>
     <p><term>IOSEPHVS SCAMMACCA</term>, Hortensij frater, natione Siculus, patriâ Leontinus, ab
      ineunte aetate in Societatem ingressus, in eâ per omnes virtutis numeros ad cumulatissimam
      sanctitatem euasit. Nam cum exactissimus esset regularum obseruator, nihil vnquam nisi, quod
      Superioribus, probaretur admisit. Virginitatis nitorem nulla vnquam corporis afflauit
      commotio, nedum labes aliqua temerasset: et, quod admirabilius est, ipsa corporum
      pulchritudine conspectâ in Deum efferebatur ardentius. Haustam in Baptismo sanctitatem, nullum
      vnquam lethale crimen illi eripuit; tantâ vitae innocentiâ, vt crebro, qui confitentem
      audiebant, nihil quod absolui posset, inuenirent. Semper habebat in ore Deum, semper in mente;
      nihil spirabat aliud a Deo, eius vnius amore mirifice inflammatus. Aptus nimirum erat amori
      diuino, caelestique sermocinationi, qui singularissimus erat in simplicitate Christianâ: cum
      quâ tamen excellentem doctrinam copulauerat, et zelum diuini honoris tuendi, amplificandique
      studiosissimum. Et vero egregie id praestitit, totis XLV. annis, quibus Apostolico spiritu
      concionatus est, quadragies Quadragesimali confecto curriculo. In vitia atque ea praesertim
      quae offenderent Rempublicam, nullâ hominum quorumcumque ductâ ratione, nullâ formidine, nullâ
      humanae prudentiae lege deterritus, inuehebatur ardenter; aiebatque se Deum quasi impellentem,
      cuius gloriae seruiebat, persentiscere. Visa est non semel concionantis ipsius vertici
      insidere columba, symbolum haud dubie eius spiritus, quo tanquam filius Dei agebatur. Visus
      etiam illabi radius lucis e tholo templi, qui concionabundi vultum illustraret. In Caelites
      omnes, sed in Augustinum imprimis, quem Doctorem Magnum appellare consuerat, in Sanctas
      Agatham et Rosaliam magno affectu ferebatur; de iis, eorumque rebus gestis tenerrimo animi
      sensu loquebatur. Insigne ad memoriam est, quod cum optasset in Montem Peregrinum S. Rosaliae
      veneratione inclytum deportari (cum neque posset ingredi pedibus, nec iumento vehi) deterritos
      ab incepto baiulos, ob vastitatem corporis eius, et viae longitudinem, iussit bono animo
      subire onus, fore ne sub illo, quod metuebant, fatiscerent. His illi verbis erecti, mirabili
      facilitate hominem mole praegrandem, nihil fatigati in editum montem sellâ portatili
      subuexere, iterumque deuexêre, tanquam ponderis omnis expers esset. Sed Beata Virgo Dei Mater
      praecipuis illi in amoribus fuit; nunquam ille suauius, nunquam copiosius, quam de illâ
      concionabatur. Arcuit illa malum Daemonem aliquando ab ipsius accessu, cum pridie quam de
      Virginis laudibus erat dicturus; per noctem intempestam fores cubiculi pulsasset, verberibus
      illum excepturus, et Pater, de more iussisset intrare, si modo facultatem haberet: nam eâ
      perstrictus clausulâ, et Virginis imperio ab ingressu prohibitus est. Cum iam aetate grauis,
      multis perfunctus laboribus, ad complexum amantissimi Domini sui ardentius aspiraret, et omnis
      cibi appetitus elanguisset, nullâ ceteroquî febre tentatus, adiit Prouincialem, et decumbendi
      petiit facultatem; venisse sibi iam tempus, quo mori vellet; hoc vnum sibi tribueret gratiae
      ne quid sibi medicamentorum, praeter ea quae suis parare sillis Societas consueuit, pateretur
      adhiberi: praeiturum sibi P. Praepositum (is erat P. Iacobus Dominicus, gestis in Societate
      Magistratibus sat notus) mox sese secuturum. Ad XX. sic dies decubuit, nullo quidem vitae
      deficientis indicio, nisi quod ipse asserebat se velle mori; obnitentibus aiebat, Dominum
      consueuisse suauiter disponere omnia; idque iam ipsum in suâ morte praestare. Tam securus sui
      agebat per eos dies, vt hoc etiam disticho secum luserit.</p>
     <p>Mors sine febre venit, solum comitante senectâ.</p>
     <p>Nec terret; Christus nam mea vita iuuat.</p>
     <p>Pridie Epiphaniarum coepta est sentiri febricula. Eam ipse ventum secundum esse dicebat, quo
      inueheretur in portum; hactenus se remis cucurrisse, nunc remis velisque cursurum. Dictabat
      interim amanuensi velut otiosus Homilias in Euangelium Incarnationis Dominicae, Missus est
      etc. et postridie Epiphaniarum nescio quâ praeter solitum hilaritate delibutus postulauit a
      Medico vt caelesti se viatico iuberet ad iter instrui: illoque annuente conuersus ad
      Praefectum Templi, Bene adueneris, mi Pater, excepit, hoc me vespere, sacratissimo D.N. Iesu
      Christi corpore reficies; cras mane inunges; postmodum ibimus. Voluisset Dominum humi
      genuflexus accipere, sed non permissus de lecto surgere. Omnes se illi, suaque negotia
      priuatim cum Deo tractanda committebant; ipse tanquam de salute certus ea suscipiebat. Curauit
      sibi e S. Augustini Soliloquiis nonnulla <pb id="s287" n="287"/> praelegi, et tanquam
      contemptor mortis agebat omnia. Post datum Salutationis Angelicae signum ad vesperam, cum
      vellent illum sacro oleo inungere, Cras, inquiebat, vngetis: illis vrgentibus videri periculum
      esse ne cras serius sit, Obediamus, aiebat, igitur obediamus, et ego me citius expediam; quasi
      mortem suâ in potestate haberet. Per noctem suauissima cum Deo colloquia miscuit, cuius amore
      cum magis magisque langueret, cygnaeâ voce iterabat carmen illud, fulcite me floribus, stipate
      me malis, ac paulo post placidissime, sine vllo doloris sensu tertiâ fere post noctem mediam
      horâ ad diem VIII. Ianuarij expirauit, anno salutis MDCXXVII. aetatis LXXVII. Religionis LX.
      Sacerdotij L. Magnus fuit, audito eius obitu, dolor vniuersae Ciuitatis, magnus omnium ordinum
      ad sepulturam concursus: direptae illius vestes ad venerationem; expressa studiose a
      pictoribus effigies: repetita illi septimo die, volente Senatu, funebria publicis impendiis:
      instituta de laudibus ipsius panegyris: Procerum, Religiosorum, populi, tanta concio, vt aedes
      alioqui laxissima non caperet: cadauer seorsim compositum ad Arae principis partem sinistram.
      Signis sequentibus sanctimonia ipsius diuinitus comprobata, quae iusto conscripta volumine
      asseruantur. Scripsit suâ manu ac post se reliquit</p>
     <p><hi rend="italic">Concionum suarum tomos plurimos,</hi> quos Bibliotheca Domus Professae
      Panormitanae, ceu thesaurum, diligenter asseruat. Omnino conscripsit</p>
     <p><hi rend="italic">Ad C. volumina, de rebus Diuinis, vinctâ, solut âque oratione;</hi> ex
      quibus</p>
     <p><hi rend="italic">Homilias in Cantica Canticorum,</hi> paucis ante obitum horis
      dictauit.</p>
     <p><term>IOSEPHVS SPVCCES</term>, natione Siculus, patriâ Panormitanus, ingressus in Societatem
      post alios quatuor fratres suos, anno huius seculi XV. aetatis suae XVI. in eâ Mathesim,
      Ethicam et sexennio Philosophiam docuit. Edidit Italice tacito suo nomine</p>
     <p><hi rend="italic">Mercurium Panormeum,</hi> seu, <hi rend="italic">De primo ingressu
      Almirantij Castellae ad Regni Siciliae gubernationem.</hi> Panormi apud Decium Cyrillum
      MDCXLI. in fol.</p>
     <p>Habet multa prae manibus destinata praelo, quorum non sum nactus adhuc syllabum.</p>
     <p>Scripsit praeterea Italice</p>
     <p><hi rend="italic">Discursum decomponenda Tragoediâ,</hi> qui editus est Panormi MDCXXXV. in
      tomo II. Tragoediarum Hortensij Scammacca. Item</p>
     <p><hi rend="italic">Orationem funebrem,</hi> quam in Sacello Regio Panormi dixit, in <hi
      rend="italic">funere D. Ferdinandi Henriquez de Ribera Marchionis Tariffae.</hi> Panormi
      MDCXXXVI. Meditatur ad haec</p>
     <p><hi rend="italic">Vitas Sanctorum Panormitanorum:</hi> et</p>
     <p>
      <hi rend="italic">Historiam Societatis Iesu Siculae.</hi>
     </p>
     <p><term>IVLIANVS BALDINOTVS</term>, natione Italus, patriâ Pistoriensis, cum in Romano
      Collegio Theologiae daret operam, Exercitiis spiritualibus in alium repente virum, qui bono
      alioqui exemplo adhuc vixerat, euasit, et diuinae gloriae zelo incitatus, postulauit, atque
      obtinuit expeditionem ad Sinas sub annum MDCXXI. et cum strenue in Barbarorum auxilium
      incubuisset per annos aliquot, obiit in Domino Macai anno salutis MDCXXXI. in flore aetatis.
      Scripsit</p>
     <p>
      <hi rend="italic">Breuem relationem de suo itinere in Regnum Tunquim, Sinis, Cocincinisque
       conterminum.</hi>
     </p>
     <p><term>IVLIANVS BOVCLERVS</term>, natione Gallus, patriâ Cenomanus, Poeta peregregius.
      Litteras Humaniores Billomi professus est; Philosophiam et Theologiam Turnoni. In Haereticos
      Concionator acerrimus. Mortuus est Camberij exeunte Iunio anni MDXC. Scripsit multa, sed vna
      tantum exstat eius</p>
     <p>
      <hi rend="italic">Disputatio cum P. Agur Ministro Delphinate.</hi>
     </p>
     <p><term>IVLIANVS HAYNEVFVE</term>, natione Gallus, patriâ Lauallensis, Societatem anno
      MDCVIII. aetatis XX. ingressus est, vir religiosus, ac morum suauitate amabilis; Collegij
      Corisopitensis, ac Domus Probationis Rhotomagensis, demum Domus Probationis Parisiensis
      Rector; Concionator maxime vtilis. Scripsit</p>
     <p><hi rend="italic">Philosophiam Christianam.</hi> Rhotomagi.</p>
     <p>Gallice vero</p>
     <p><hi rend="italic">De Ordine vitae et morum, qui ducit hominem ad salutem, et illum in suo
      statu perficit,</hi> Part. III. Parisiis apud Sebastianum Cramoisy MDCXXXIX. et MDCXL. in
      4.</p>
     <p>Gallice item</p>
     <p><hi rend="italic">Meditationes de Vitâ Christi in singul. anni dies.</hi> Parisiis apud
      Sebast. Cramoisy MDCXLI. in 4.</p>
     <p><term>IVLIANVS PERRAVLT</term>, natione Gallus patriâ Nannetensis, ingressus est in
      Societatem Iuris vtriusque Licentiâ donatus anno MDCXXIII. aetatis XXV. Scripsit</p>
     <p><hi rend="italic">Relationem de Insulâ Capitis Britonum in Nouâ Franciâ.</hi> Parisiis apud
      Sebastianum Cramoisy MDCXXXIV. et XXXV. in 12. Gallice.</p>
     <p><term>IVLIVS ALENIVS</term>, natione Italus, patriâ Brixiensis, totis XXIII. annis versatus
      in Sinis, vbi hodieque superstes est prope sexagenarius; scripsit Sinice</p>
     <p>
      <hi rend="italic">Vitam Doctoris Michaelis.</hi>
     </p>
     <p>
      <hi rend="italic">Librum Demonstrationum Mathematicarum.</hi>
     </p>
     <p><term>IVLIVS BELLINVS</term>, natione Italus, patriâ Goritiensis, paucis annis in Societate
      exactis migrauit ex hac vitâ Goritiae die XIX. Nouembris, anno salutis MDCXIX. Edidit
      priusquam ad Societatem veniret</p>
     <p><hi rend="italic">Vitam et Mortem Illustris adolescemis Caroli Francisci Breineri Lib.
      Baronis.</hi> Graecij Styriae typis Georgij Widmanstadij MDCXIII. in 4.</p>
     <p><term>IVLIVS CAESAR BVLENGERVS</term>, natione Gallus, patriâ Lodunensis, vir in omni
      scientiarum genere versatissimus; Theologiam quinquennio, Sacras Litteras triennio
      interpretatus est, Doctorali Laureâ insignis. Is cum ob grauem <pb id="s288" n="288"/> suorum
      nepotum impuberum necessitatem post XII. annos secessisset a Societate, et totis duodeuiginti
      annis ab eâ abfuisset, illis compositis, cum posset aetatis ingrauescentis praetendere
      infirmitatem, maluit tamen iugo religionis iterum collum submittere. Igitur anno MDCXX.
      postliminio reuersus ad Societatem, in eâ tandem multis religiosae vitae exemplis praebitis,
      quatuor votorum professione susceptâ, septuagenario maior decessit Cadurci, per Augustum anni
      MDCXXVIII. Scripsit</p>
     <p><hi rend="italic">Historiam sui temporis,</hi> lib. XIII. in fol. Lugduni MDCXIX.</p>
     <p><hi rend="italic">De Imperatore et Imperio Romano,</hi> lib. XII. cum duplici Appendice, <hi
      rend="italic">De officiis Regni Galliae; et Ecclesiae Constantinopolitanae.</hi> Lugduni per
      Rouillium MDCXVIII. in fol.</p>
     <p><hi rend="italic">Opuscula</hi> tomis II. digesta, quorum I. continet</p>
     <p><hi rend="italic">De instrumento Templorum,</hi> lib. III.</p>
     <p><hi rend="italic">De totâ ratione Diuinationis,</hi> lib. VI.</p>
     <p><hi rend="italic">De Oraculis, Sortibus, Auguriis, Auspicibus, Ominibus et Prodigiis, de
      Terraemotu et Fulminibus,</hi> lib. VI.</p>
     <p><hi rend="italic">De Magiâ licitâ, et vetitâ,</hi> lib. III. Tomus II. continet</p>
     <p><hi rend="italic">De Spoliis, Trophaeis, arcubus et pompâ Triumphali,</hi> lib. I.</p>
     <p><hi rend="italic">De Circo, Ludisque Circensibus,</hi> lib. I.</p>
     <p><hi rend="italic">De Theatro,</hi> lib. II.</p>
     <p><hi rend="italic">De Venatione Circi, et Amphitheatri,</hi> lib. I.</p>
     <p><hi rend="italic">De Elephantis, Tractatum</hi> per Pilehotte MDC. XXI. in fol.</p>
     <p>Scripsit praeterea</p>
     <p><hi rend="italic">De Picturâ,</hi> lib. I.</p>
     <p><hi rend="italic">De Ludis Antiquorum,</hi> lib. I.</p>
     <p><hi rend="italic">De Conuiuiis,</hi> lib. IV.</p>
     <p><hi rend="italic">De Picturâ, Plastice, Statuariâ,</hi> lib. II.</p>
     <p><hi rend="italic">Eclogas ad Arnobium, De Diis gentium.</hi> Tolosae typis Colomerij MDCXII.
      in 8.</p>
     <p>
      <hi rend="italic">Diatribam in Isaacum Casaubonum pro Cardin. Baronio.</hi>
     </p>
     <p><term>IVLIVS CAESAR DE LA COVLTRE</term>, natione Belga, patriâ Bruxellensis; docuit in
      Bohemiâ, quo ex Belgio missus est, annos aliquot Rhetoricam, Theologiam Moralem, et
      Controuersias, rexitque Collegium Nouodomense. Edidit</p>
     <p>
      <hi rend="italic">Demonstrationes Catholicas, quod Lutherana Ecclesia dissentit in
       essentialibus fidei articulis a primitiuâ verâ Apostolicâ Ecclesiâ.</hi>
     </p>
     <p><term>IVLIVS CAESAR DESTITVTVS</term>, natione Italus, patriâ Satrianensis, in Societatem
      anno MDCX. aetatis XVI. ingressus est, in eâque bonis litteris expolitus. Parat praelo,
      daturus propediem in lucem</p>
     <p><hi rend="italic">Siluarum, siue, Carminum lib.</hi> III. Molitur praeterea</p>
     <p>
      <hi rend="italic">Fastos seculares Societatis Iesu, siue, Rerum primo seculo memorabilium
       Commentarium, tributum in lib. III. omnium ordinum testibus illustratum.</hi>
     </p>
     <p><hi rend="italic">Polyhistorem, siue, Electorum ex omni Philologiâ lib.</hi> X. et plura
      alia.</p>
     <p><term>IVLIVS CAESAR RECVPITVS</term>, natione Italus, patriâ Neapolitanus, Sacrae Theologiae
      in Neapolitano Collegio Professor, et iam diu studiorum Praefectus; qui cum incredibili
      constantiâ aditum sibi in Societatem olim in primâ adolescentiâ, natus annos XIV. seculi
      superioris anno XCV. aperuisset, partim elusis, partim disiectis artibus quibus eum mater
      satagebat abstrahere, vitam tantis initiis consentaneam duxit, hodieque ducit. Edidit
      Italice</p>
     <p><hi rend="italic">Orationem panegyricam de S. Teresiâ, habitam Neapoli in eius
      Beatificatione.</hi> Neapoli apud Iacobum Longum MDCXIV. in 4.</p>
     <p><hi rend="italic">De Vesuuiano Incendio, anni</hi> MDCXXXI. <hi rend="italic">Nuncium,</hi>
      Neapoli apud Aegidium Longum MDCXXXII. in 4. Latine.</p>
     <p><hi rend="italic">Panegyricas Conciones,</hi> Italice, tom. I. Neapoli typis Ioannis
      Dominici Montanari MDCXXXVI. in 4.</p>
     <p><hi rend="italic">Theologiam, Tractatum</hi> I. <hi rend="italic">De Deo Vno. Part.</hi> I.
      in folio.</p>
     <p><hi rend="italic">De nouo in vniuersâ Calabriâ Terraemotu Congeminatus Nuncius.</hi> Neapoli
      typis Francisci Sauij MDCXXXVIII. in 4.</p>
     <p>Vterque vero Nuncius simul recusus est Louanij typis Euerardi de Witte MDCXXXIX. in 12.</p>
     <p>Plura alia partim parata habet, partim parat praelo, vt</p>
     <p><hi rend="italic">Conciones</hi> XII. <hi rend="italic">de B. Virgine.</hi></p>
     <p>
      <hi rend="italic">S. Saberium, Tragoediam.</hi>
     </p>
     <p>
      <hi rend="italic">S. VVenceslaum, Tragoediam.</hi>
     </p>
     <p>
      <hi rend="italic">Summam Philosophiae.</hi>
     </p>
     <p><hi rend="italic">Theologiam vniuersam tomis</hi> X.</p>
     <p>
      <hi rend="italic">Commentarios, seu, Notationes in Isaiam Prophetam.</hi>
     </p>
     <p><term>IVLIVS FATLVS</term>, natione Italus, patriâ Neapolitanus, a primâ aetate seculi
      vanitate reiectâ, institutum nostrum amplexus est, superstite adhuc S. P. N. Ignatio, a quo
      studiorum causâ missus est in Lusitaniam, vbi diu vixit, et litteris institutus est. In
      Italiam reuersus, Domui Probationis S. Andreae Romae aliquamdiu praefuit. Genuense postea
      Collegium magnâ cum laude rexit. P. Euerardo Praeposito Generali fuit a Secretis. Sardiniae ac
      Siciliae Visitator. Tres etiam Prouincias Siciliam, Venetam, Neapolitanam rexit. Demum multâ
      iam senectute, et laboribus fractus, in Collegium Montis Regalis Prouinciae Siciliae se
      recepit, cuius etiam administrationem susceperat; cumque multum et spiritualem disciplinam, et
      rem domesticam promouisset, vehementi quinque dierum morbo consumptus est: quo simul atque
      correptus est, sibi esse moriendum sensit; praedixitque non se e lecto viuum exscensurum.
      Tertio, quam eum morbus inuasit, die, Confessionem generalem instituit, eius quam in Societate
      egerat, aetatis. quâ peractâ, petiit a Confessario vt libellum quem de iuuandis moribundis
      conscripserat, et, Mortorium, ei nomen indiderat, identidem <pb id="s289" n="289"/> sibi
      recitare ne graueretur. Inde cum eum Archiepiscopus, ipsius valde studiosus, inuisisset,
      petiit Indulgentiae consequendae causâ, sibi de ipsius manu sacrosanctum Viaticum
      administrari; hanc enim potestatem habet hic Archiepiscopus. Sacro inunctus oleo gratias egit
      Patribus, miro sensu pietatis: reliquum tempus in lectione sui Mortorij audiendâ, Christi
      Crucifixi imagine contemplandâ, piisque colloquiis magnâ cum animi sui voluptate traduxit,
      illa ad extremum vsque spiritum verba subinde iterans, Inter brachia Domini mei et viuere volo
      et mori cupio: nunquam dicebat, Mei, quin magno illud affectu iteraret saepius. Ita Nonis
      Ianuarij, vir aeque prudentiae, ac magnae sanctimoniae laude conspicuus emigrauit e corpore
      anno salutis MDXCVI. aetatis LXIII. ab initâ Societate XL. Postero die Archiepiscopus in Aede
      nostrâ, pro illius animâ salutare obtulit sacrificium; cum quo venerunt simul Ciues Patris
      amantissimi cum Clero. Erat ei familiare ac iucundum de diuinis rebus colloqui: cuius rei
      causâ comiter locum aliquem ex Sacris Litteris ponere solebat, vnde sermo nasceretur, et
      quisque magnâ cum voluptate, quid sentiret exponeret. Mortificationis ille in se cultor fuit
      egregius. Admirabili affectu pietatis erga sanctissimum Eucharistiae Sacramentum, ac B.
      Virginem; de cuius laudibus, etiam extremâ iam aetate librum conscripsit, qui Mysteria
      continet dierum Sanctissimae Matri dicatorum, quem facultate iam a Praeposito Generali
      impetratâ, mirum est nondum in lucem exiisse. Scripsit Italice Iulius librum</p>
     <p><hi rend="italic">De Mortificatione nostrarum passionum, prauorumque affectuum;</hi> qui in
      Latinam Linguam translatus, prodiit Ingolstadij typis Adami Sartorij MDXCVIII. in 12. alibi
      quoque, et aliis linguis recusus. Reliquit etiam</p>
     <p><hi rend="italic">Mortorium,</hi> seu, <hi rend="italic">Libellum de iuuandis
      moribundis;</hi> et</p>
     <p>
      <hi rend="italic">Mysteria dierum B. Virgini Mariae dicatorum.</hi>
     </p>
     <p><hi rend="italic">Meditationes et exercitia Spiritualia;</hi> quae Italice prodierunt.</p>
     <p><term>IVLIVS FIDES</term>, natione Italus, patriâ Brixiensis, iam Sacerdos, et grandis natu
      Societatem nostram complexus est, anno salutis MDLXVII. cum aliis XL. Sacerdotibus, qui in
      Congregatione viuentes seculo renunciarant, et in disciplinam se Societatis tradiderant. E
      quorum numero Iulius fuit, qui nobilitate generis, vitae exemplo, Socios commouit, et
      Collegium Brixiense, quod inde exortum est, suo patrimonio stabiliuit. Obiit Cremonae Mense
      Martio anni MDCIX. Scripsit antequam se Societati adiungeret, Italicâ Linguâ</p>
     <p><hi rend="italic">Poema</hi> pium iuxta ac elegans, cui nomen ab argumento est <hi
      rend="italic">Odolympia:</hi> quod eius propinqui, suppresso nomine Societatis, Iulij Fidei
      retento promulgarunt.</p>
     <p><term>IVLIVS FVLIGATTVS</term>, natione Italus patriâ Cesenas. Obiit plenus dierum Senis die
      II. Octobris, anno MDCXXXIII. aetatis LXXXIV. Societatis LXIV. quâ in aetate cum repente in
      animi deliquium incidisset repertus est horrido cilicio recinctus. Scripsit Italice</p>
     <p><hi rend="italic">De Horologiis Solaribus.</hi> Ferrariae apud Victorinum Baldinum MDCXVII.
      in 4.</p>
     <p><term>IVLIVS MANCINELLVS</term>, natione Italus, patriâ Maceratensis, nobili loco natus die
      XIII. Octobris, anno salutis MDXXXVII. simul ac per aetatem licuit, ad omne bonarum litterarum
      genus applicatus, egregios habuit breui tempore progressus. Nec minus virtute, quam scientiâ
      processit, per lubricam adolescentiae aetatem, vt iam tum ob morum grauitatem a
      petulantioribus nonnullis Eremita per ludibrium vocaretur. Crebro vsurpabat sacra Mysteria
      Poenitentiae et Eucharistiae, Sanctorum res gestas auide legebat, et studebat aemulari.
      Abhorruit semper ab iis vitiis, quae maxime sequuntur eam aetatem, gastrimargiâ et
      simulatione; quae errata non poterat verâ negatione diluere, ea lubens supplicio expiabat. Sic
      primâ aetate traductâ innocenter, consilium cepit vitae religiosae; cumque Laureti venisset in
      Societatis nostrae cognitionem, ea praeter ceteras familias arrisit. Exceptus hospitio
      tantisper est ab Oliuerio Manaraeo Rectore, donec firmaret animum per exercitia spiritus. In
      iis obeundis tanto sui mortificandi, comprimendique studio exarsit, tanto rerum humanarum, et
      propriae existimationis fastidio captus est, vt nihil cunctaretur, nudus, si potestas fieret,
      laqueum collo indutus, cruce onustus, per publicas Ciuitatis suae vias, ad poenitentiam
      homines elatâ voce prouocare. Per eos dies laterem e pauimento exemptum toties impegit in
      pectus, dum brachium lassaretur: et ex illo flagellis in se acrius desaeuire instituit.
      Vocatus ad ianuam, ratus id quod erat, adesse de suis qui se retraherent ab incepto, prius in
      sacellum secessit, quam descenderet, et tribus se Religionis votis obstrinxit, quo fortius
      dimicauit. Vbi victor euasit, in Sociorum adscriptus est numerum die XIV. Maij, anni MDLVIII.
      aetatis suae XX. Per Tirocinij spatia, cum se ad solidam exerceret virtutem, diuinâ mentis
      illustratione cognouit, haud secus in homines diuina manare beneficia per Mariam, quam luminis
      huius, quidquid est, a sole deriuari in orbem vniuersum, cuius singulari auxilio magnarum
      iecit fundamenta virtutum. Romae deinde Philosophiae dedit operam, et Magisterij Laureâ
      donatus, etiam perdidicit Theologiam: et anno MD. LXIII. Sacerdotio initiatus est. Erat vero
      iam tum virtutis eius existimatio tanta, vt magnum illud Septentrionis columen Petrus
      Canisius, cum a Conuentu Patrum, quo post Iacobum Lainium B. Franciscus Borgia Generalis
      renunciatus est, rediret in Germaniam, spirituales ab <pb id="s290" n="290"/> illo, necdum a
      scholis absoluto exercitationes extorserit, quibus animum in itinere occuparet,
      rescripseritque e Germaniâ illas admodum sibi fuisse salutares. Anno MDLXVI. Romae primus
      Nouitiorum Magister et Rector constitutus est; et anno MDLXX. ad diem XXIV. Augusti quatuor
      vota solemnia nuncupauit, et Florentino primum Collegio, mox aliis et aliis cum laude
      praefuit; sed delatam vniuersae Prouinciae administrationem, humilitatis studio repudiauit: et
      reliquam aetatem omnem in laboriosissimo vitae Apostolicae munere, cum insigni Dei gloriâ,
      suoque emolumento continuit. Primus reuocauit in Vrbe, iam abolitam in compitis ad otiosos
      concionandi consuetudinem. Ipse pueros Christianae fidei rudimentis imbuere; eorundem
      cantillantium agmini praeire, atque praecinere; nosocomia, carceres frequentare; reos ad
      supplicium deducere; ipsas in prostibulis lupas ad virtutem dicendo prouocare, tantâ
      efficacitate, vt vnâ aliquando concione duasdeviginti abstraxerit. Penetrabat sese in stabula,
      in leprodochia, in graueolentissimos angiportus. Remiges in triremibus, rusticos pagatim,
      mutos, surdos; et quo magis erat quisque aliorum destitutus ope, eo impensius ipse
      quaeritabat. Nullus eum contagij metus reuocabat; quin et in afflatorum pestiferâ lue
      seruitium non semel se tradidit. Rogabat enixe Deum, vt perditissimos quosque hominum sibi
      submitteret expiandos: et habebat tam propitium Numen, vt multos internâ quâdam impulsione,
      alios morbis immissis, nonnullos voce per Sanctorum imagmes formatâ instigarit. Concionabatur
      magno ardore, et spiritu vere Apostolico, in templis, in plateis, in Monasteriis quoties erat
      occasio, bis, ter, saepius in die. Omnia temporis viarumque incommoda vincebat infractus,
      vsque ad extremam aetatem. Nihil pensi faciebat oblocutores, tametsi familiares, quibus erat
      aliquando despectui propter operae, vt videbatur, vilitatem, modo aliquid ipse ad Dei gloriam,
      et hominum salutem conferret. Lustrauit incredibili laborum tolerantiâ dioeceses per Italiam,
      Firmanam, Capuanam, Nepesinam, Spoletanam, Asculanam, Tolentinatem, Auximanam, Ameliensem.
      Ragusinam in Dalmatiâ. Constantinopolim, et conterminas Thraciae Graeciaeque oras, Walachiam,
      Moldauiam, Bosniam excoluit, vbi plurima tulit dictu grauia, perpessu aspera. Russiam deinde,
      Poloniam, Silesiam, Boemiam, Morauiam, Vngariam, Austriam peragrauit, sanctitatis vbique
      vestigiis impressis. Sardiniam et Baleares adnauigauit. Algerium Africae vrbem adiit iam senio
      prope confectus, captiuis redimendis. In tot itineribus innumera euasit pericula, non sine
      praesentis miraculi argumento. Extremos annos egit Neapoli, nostris hominibus insigne factus
      Apoftolicae virtutis exemplar. Sex menses iacuit lecto affixus, et coactus est tandem operâ
      socij, quam adhuc constanter recusauerat, indigere. Daemonis, vt saepe alias, ita hoc etiam
      tempore tolerauit insultus. Paulo prius quam de vitâ decederet, brachio arreptum raptauit per
      conclaue, ac demum sub lectum detrusit, vbi semimortuus deprehensus, retinebat in ea brachij
      parte vestigia apprehensoris, liuorem bullasque sanguineas. Demum Sacramentis recreatus, cum
      summâ animi vultusque hilaritate defatigatus magis, quam saturatus laboribus in Christi causâ
      perferendis, pacatissime expirauit die XIV. Augusti, anno salutis MDCXVIII. aetatis LXXXI.
      Societatis aditae LXI. quo ipso die non paucis ante annis praedixerat se moriturum. Vultus
      illi serenior a morte, quam viuenti visus, labra rubentia, caro tractabilis, frons et tempora
      mirae suauitatis odorem exhalantia. Ad funus ingens populi vis affluxit, tanto suauiandi,
      tangendi, vellicandi studio, vt prope a discerptione cadauer abesset; vestes omnes direptae,
      capilli et barba recisa; aegre subductum violentiae corpus. Tertio demum die plumbeo impositum
      loculo inhumatum est. Sed paucos post menses, postulatu Ciuitatis eductum pone aram maximam
      depositum est. Instituta vero a Declo Cardinali Caraffa Archiepiscopo Neapolitano solemnis in
      virtutes et praeclare ab eo facta interrogatio, processusque formati. De viri virtutibus
      dicere, integri voluminis res esset. Constat fuisse tam insigni innocentiâ, vt nunquam lethali
      crimine eam violarit. In Deum tantis ferebatur affectibus, vt vel inuitus prorumperet in
      gemitus, impotens temperare. Multas orando horas traducebat genuflexus; magnâ diligentiâ ad id
      se comparabat; magna vicissim diuinae beneuolentiae documenta capiebat. Saepe rapiebatur a
      terrâ sublimis, et fuit cum in conspectu multorum, quibuscum res pias tractabat, ad laqueare
      vsque conclauis cum ipso sedili, quod insederat, subleuatus est. Sed in Sacro, si vspiam alibi
      diuinae patiebatur. Hîc ille gemere, suspirare, vultu inflammari, et aestuante pectore, ne
      rumperetur, tam altum rugire, vt Aedes vniuersa personaret, vt cum temperare nullâ vi posset,
      priuatim Sacris operari deinceps coactus sit. Haec illi fortasse merces operis insignis,
      quando Sacram Hostiam ab aegro quodam nauseante stomacho regestam, ipse constanter, vel
      abnitente naturâ, cum toto reiectamento resorbuit. In B. Virginem ac Caelites impense
      religiosus fuit. In homines adiuuandos officiosus, in egenorum necessitatibus subleuandis
      ingeniosus: in seipso diuexando per flagella, per catenata cilicia, per liquatam ceram
      guttatim in sua membra stillantem plane nimius, nisi diuino spiritu ageretur. Vilis illi
      plerumque et attrita vestis, suppellex tenuissima: ipsa sua scripta scholastica, studio
      paupertatis, dedit in alios dispensanda. De Castimoniâ prorsus admirabilis eius laus est; tot
      fuit <pb id="s291" n="291"/> probata certaminibus, tot victoriis commendata. Eae nimirum
      debebantur exactissimae ipsius obedientiae, cuius est victorias parere. Ad haec linguis
      loquebatur, probabat spiritus, daemonia eiiciebat, sanabat infirmos, quam multa, quam varia,
      futura praeuidit, occulta patefecit, absentia nunciauit? De Caelitibus, deque aliis vitâ
      functis multa cognouit. Saepe Christum Dominum, saepe Dei Matrem, aliquando SS. Ignatium,
      Borgiam, Agnetem, Caeciliam, aliosque spectauit et allocutus est. Viuentis vitâqueue functi ea
      fuit apud omnes, quae magnorum esse Sanctorum existimatio consueuit: et pro publicis illi
      decernendis honoribus, trium Ciuitatum apud Christi Vicarium vnus conatus, et studium est.
      Scripsit Iulius tot inter alias occupationes permulta, quae quamuis vulgata typis non sint,
      digna mihi tamen visa sunt, quorum hic syllabus contexatur ad hominis venerationem. Ea
      sunt</p>
     <p><hi rend="italic">De Modestiâ, decore, prudentiâ in praecipuis operationibus nostris
      temporalibus, et spiritualibus,</hi> lib. V.</p>
     <p>
      <hi rend="italic">Tractatus de modo intelligendi Prophetas.</hi>
     </p>
     <p><hi rend="italic">Instructio Episcoporum,</hi> lib. IV.</p>
     <p>
      <hi rend="italic">Instructio Sacerdotum.</hi>
     </p>
     <p>
      <hi rend="italic">Praxis diuinae illuminationis et praesentiae Dei.</hi>
     </p>
     <p>
      <hi rend="italic">De facie Dei, secundum Sacras Scripturas.</hi>
     </p>
     <p>
      <hi rend="italic">De Iesu Christo Seraphico Crucifixo.</hi>
     </p>
     <p>
      <hi rend="italic">De Passione Iesu Christi.</hi>
     </p>
     <p>
      <hi rend="italic">De modo concipiendi aeternitatem.</hi>
     </p>
     <p>
      <hi rend="italic">De Diu[?]na sapientiâ, et cognitione Dei per meditationem.</hi>
     </p>
     <p>
      <hi rend="italic">De Sancto timore Dei.</hi>
     </p>
     <p>
      <hi rend="italic">Meditationes de Mysteriis Missae.</hi>
     </p>
     <p>
      <hi rend="italic">Meditationes de S. Eucharistiâ.</hi>
     </p>
     <p>
      <hi rend="italic">De modo concipiendi conditionem status praesentis vitae, et futurae.</hi>
     </p>
     <p>
      <hi rend="italic">De ornatu hominis interioris.</hi>
     </p>
     <p>
      <hi rend="italic">De modo recte faciendi quotidiana opera, temporalia et spiritualia.</hi>
     </p>
     <p><hi rend="italic">De modo cognoscendi se et alios in omnibus rebus</hi> lib. IV.</p>
     <p>
      <hi rend="italic">Praxis itinerum terrâ marique.</hi>
     </p>
     <p>
      <hi rend="italic">Explicatio aliquot Psalmorum, et Cantici Te Deum Laudamus.</hi>
     </p>
     <p><hi rend="italic">Concionum Tomi</hi> II.</p>
     <p>
      <hi rend="italic">Narratio itinerum suorum per Turciam et regiones Septentrionales.</hi>
     </p>
     <p><hi rend="italic">De gemmis, vnionibus, vnicorni, balsamo et similibus, ex Sacrâ
      Scripturâ:</hi> et per occasionem, <hi rend="italic">de gemmis, medicamentis etc. ex Indiâ
      allatis.</hi></p>
     <p>
      <hi rend="italic">De bono regimine, praesertim inter Religiosos.</hi>
     </p>
     <p>
      <hi rend="italic">De modo bene eligendi in rebus occurrentibus.</hi>
     </p>
     <p>
      <hi rend="italic">Instructiones pro iis qui eunt ad redimendos captiuos, inuisunt carceres,
       triremes.</hi>
     </p>
     <p>
      <hi rend="italic">Instructiones pro Missionibus Societatis.</hi>
     </p>
     <p>
      <hi rend="italic">Instructiones pro dandis Exercitiis Spiritualibus in Societate.</hi>
     </p>
     <p>
      <hi rend="italic">Instructiones pro Confessariis et poenitentibus.</hi>
     </p>
     <p>
      <hi rend="italic">Tractatus de Casibus Conscientiae difficilioribus.</hi>
     </p>
     <p>
      <hi rend="italic">Apprehensio status Beatorum, per septem figuras e Sacrâ Scripturâ.</hi>
     </p>
     <p><hi rend="italic">De</hi> IV. <hi rend="italic">nouissimis ex S. Scripturâ.</hi></p>
     <p>
      <hi rend="italic">De amore Dei erga hominem, et hominis erga Deum.</hi>
     </p>
     <p>
      <hi rend="italic">De sentis spiritualibus habitis in Missâ.</hi>
     </p>
     <p>
      <hi rend="italic">Historia vocationis suae, et peregrinationis.</hi>
     </p>
     <p><hi rend="italic">Paedopaedia,</hi> seu, <hi rend="italic">Instructio pro puero recte
      educando.</hi></p>
     <p><hi rend="italic">Diurnale rerum cum aedificatione, quae illi euenerunt,</hi> ab <hi
      rend="italic">anno</hi> MDLXXXIII. <hi rend="italic">vsque ad annum</hi> MD. LXXXIX.</p>
     <p>
      <hi rend="italic">Imago Sacerdotis celebrantis, cum suâ explicatione, quae complectitur
       praecipua beneficia ipsi a Deo collata.</hi>
     </p>
     <p><term>IVLIVS MAZARINVS</term>, natione Siculus, patriâ Panormitanus, sed Genuâ oriundus,
      adolescentulus in Siciliâ nostrae se Societati dicauit, in quâ et excultus ad pietatem, et
      Humanis atque Diuinis discrplinis expolitus est. Deinde Philosophiam Panormi, Parisiis
      Theologiam docuit. Collegia Genuense et Ferrariense Rector, Domum Professam Panormitanam
      Praepositus administrauit. Studia erexit in Siciliâ. In Valle-Tellinâ, quam cum Praelato
      quodam lustrauit, multa passus est ab Haereticis incommoda. Vir fuit acuto, facili, prompro ad
      omnia ingenio; multâ sapientiâ, et cui sub manu nascebatur consilium; osor orij; laboris et
      studij amator singularis. Ad concionandum, et populum verborum copiâ et elegantiâ retinendum
      tanquam a naturâ formatus. Itaque in praecipuis ac celeberrimis Siciliae atque Italiae
      Ciuitatibus, totos XL. annos de loco superiore verba faciens, magno auditorum concursu et
      p[?]ausu, immortalem sibi gloriam, et Societati decus comparauit: vt Bononiae vbi annos XVI.
      continenter in D. Petronij Aede eximiâ doctissimorum hominum approbatione auditus est,
      asserere multi non dubitarent, Societatem haud facile reperturam, qui eius locum impleret.
      Demum in eâdem vrbe repentinâ ictus apoplexiâ quatriduo extinctus est die XXII. Decembris,
      anno salutis MDCXXII. aetatis LXXVIII. Religionis LXV. Scripsit Italice</p>
     <p><hi rend="italic">In Psalmum Dauidis</hi> L. <hi rend="italic">Discursus,</hi> sic enim
      vocat, <hi rend="italic">centum</hi> Romae typis Zannetti</p>
     <p>Latinos operâ <hi rend="italic">Henrici Paludani</hi> Minoritae, et <hi rend="italic"
      >Ernesti Cholini VVirthij</hi> Canon. Colon. factos: in quibus ipsius Dauidis lapsi,
      poenitentis, et sancte efflorescentis status ac formas depinxit, et ad viuum expressit.
      Coloniae MDCXI. in 4.</p>
     <p><hi rend="italic">Discursum super Gloria Patri et Filio et Spiritui Sancto.</hi> Romae typis
      Zannetti MDCIX. in 4.</p>
     <p><hi rend="italic">Colossum Babylonicum.</hi> Tom. II. Bononiae apud Ioannem Rossi MDCXIX. in
      4.</p>
     <p><hi rend="italic">Sermonum</hi> Tom. IV. <hi rend="italic">super sermone Domini in
      Monte.</hi> Venetiis apud Ioannem Guerilium MDC. XV. priores duo, reliqui Bononiae apud
      Haeredes Ioannis Rossi MDCXVIII. in 4.</p>
     <p><term>IVLIVS NIGRONVS</term>, natione Italus, patriâ Genuensis, vir non solum doctus et
      sapiens, vtpote <pb id="s292" n="292"/> qui plures annos cum magnâ ingenij et eruditionis
      opinione, Rhetoricae, Philosophiae, Theologiae publice, priuatimque tradendae operam collo
      cauit; et studiis Mediolani praefuit; Collegia Veronense, Cremonense, Genuense rexit, Domum
      Professam Genuensem, et ter Mediolanensem Praepositus gubernauit: sed etiam pius valde ac
      religlosus, quique omnes ad diuinarum rerum amorem studeret pertrahere, Modestus imprimis,
      deque suis rebus submisse sentiens et loquens: nullum carpere solitus, nullum acrius
      perstringere, sed vel excusare, si posset, vel pro suo munere ad officium reducere. Vnde et
      Nostris Sacerdotibus in tertiâ probatione formandis operam dare iussus est. Tantum sui
      desiderium moriens reliquit, vt oris eius speciem coloribus expressam, ad memoriam asseruari
      voluerint. Obiit Mediolani cum ibi Praepositum ageret die XVII. Ianuarij, anno salutis MDCXXV.
      aetatis LXXI. ab initâ Societate LIII. Edita est Italice eius</p>
     <p><hi rend="italic">Oratio,</hi> dicta Mediolani, <hi rend="italic">in laudem B. Caroli
      Cardinalis Borromaei,</hi> die III. Nouembris MDCII.</p>
     <p><hi rend="italic">Oratio</hi> item altera dicta Genuae ad Senatum <hi rend="italic">De rectâ
      gubernatione Reipublicae,</hi> in Lucae Grimaldi Ducis inauguratione, die XII. Aprilis MDCV.
      Vtraque simul prodiit Mediolani typis Pacifici Pontij et Ioannis Baptistae Picagliae MDCX. in
      4.</p>
     <p>Latine vero edidit</p>
     <p><hi rend="italic">Orationes</hi> XXV. Mediolani MDCVIII. in 4. et recognitas Moguntiae typis
      Reinhardi Eltz MD CX. in 8.</p>
     <p><hi rend="italic">Regulas Communes Societatis Iesu, Commentariis Asceticis illustratas.</hi>
      Mediolani MDCXIII. et recognitas atque auctas MDCXVI. et Coloniae apud Ioannem Kinckium
      MDCXVII. in 4.</p>
     <p><hi rend="italic">Tractatus Asceticos</hi> XVII. qui sparsim prius editi, postea aucti, et
      in vnum collecti prodierunt. Coloniae apud Ioannem Kinckium MDCXXIV. in 4.</p>
     <p><hi rend="italic">Dissertationem Moralem, De librorum amatoriorum lectione iunioribus maxime
      vitandâ.</hi> Mediolani MDCXXII. recognitam vero et auctam Coloniae typis Ioannis Kinckij
      MDCXXX. in 12.</p>
     <p><hi rend="italic">Dissertationem subcesiuam, De Caligâ veterum.</hi> Dilingae tertio ab
      Auctore recognitam et auctam apud Vdalricum Rem MDCXXI. in 8.</p>
     <p><hi rend="italic">Historicam disputationem de S. Ignatio Loiola Societatis Iesu Fundatore,
      et de B. Caietano Thienaeo Institutore Ordinis Clericorum Regularium.</hi> Opusculum posthumum
      Coloniae apud Ioannem Kinckium MDCXXX. in 4. et Neapoli MDCXXXI.</p>
     <p>Edidit praeterea sub nomine Anagrammatico Liuij Noringij</p>
     <p><hi rend="italic">Dissertationem de Aulâ, et Aulicismi Fugâ.</hi> Mediolani MDCXXVI.</p>
     <p>Item Italice sub nomine Pamphili Landi</p>
     <p><hi rend="italic">Emblema Academiae Partheniae Collegij Romani Societatis Iesu, cum
      explicatione.</hi> Romae apud Zannettum MDXCIV. in 4.</p>
     <p><term>IVLIVS PRISCIANENSIS</term>, natione Italus, Florentinus, Romae sedecennis in
      Societatem venit; vnde sacris prius initiatus in Germaniam anno MDLXXII. profectus, quatuor
      ibi vota professus est, et Ingolstadij in Sacrarum Litterarum professionem Theodoro Peltano
      successit. Theologiam annos XX. docuit, totidemque Dilingae Academiae Cancellarius fuit, et
      bis eius Collegij Rector. Nobilissima omnium fere Religionum per Sueuiam et Heluetiam Coenobia
      in pristinam disciplinam restituit, auctorque Praelatis fuit, vt suos Dilingam ad studia
      Litterarum et pietatis mitterent; ex quo admirabilis hic fructus extitit, ob quem a Religioso
      quodam Scriptore Martino Merz in Vita Wilhelmi Rothensis l. 2. c. 1. et c. 6. et l. 3. c. 10.
      appellatus est, <hi rend="italic">Praeclarus Religiosorum et Monasteriorum fautor et promotor,
      vir cum primis pius et doctus, integrae vitae, praeclarae doctrinae, laudabilis et Sanctae
      conuersationis, Diuturnum Dilinganae Academiae ornamentum. Corycaeus et princeps fautor
      Monasteriorum, et omnium Religiosorum parens.</hi> Obiit vir omni laude dignus, et
      candidissimi inoris, Dilingae anno salutis MDCVII. aetatis LXIV. Religionis XLVIII. Edidit</p>
     <p><hi rend="italic">Regulas D. Augustini, cum Commentariis doctissimis Vmberti Generalis
      Magistri Ordinis Praedicatoruns et Hugonis de S. Victore.</hi> Dilingae.</p>
     <p>Circumferuntur adhuc hodie per pleraque Sueuiae Monasteria cum magno fructu eius</p>
     <p>
      <hi rend="italic">Meditationes in Euangelia Dominicarum per Annum, et quotidiana per
       Quadragesimam.</hi>
     </p>
     <p><term>IVLIVS SCOTVS</term> natione Italus, patriâ Placentinus, ex illustrissimâ Comitum eius
      nominis familiâ, Philosophiam Parmae primum, tum Ferrariae docuit. Scripsit</p>
     <p><hi rend="italic">Monita Philosophica Tironibus opportuna:</hi> quae Ferrariensis
      Deformatorum Academiae Magistratus iussu, nomine Auctoris in Epistolâ expresso, vulgauit typis
      Ferrariae Franciscus Succius MDCXXXVI. in 16. Plura vero et grauiora meditatur in
      posterum.</p>
     <p><term>IVLIVS SINIVS</term>, natione Italus: obiit Anconae die IV. Octobris, anno salutis
      MDCXXVI. Collegit ediditque Italice tacito suo nomine</p>
     <p><hi rend="italic">Deuotiones exerceri solitas in Sodalitate Opificum institutâ in Collegio
      Anconitano Societatis Iesu.</hi> Anconae apud Caesarem Scoccioppam MDCXXI. in 24.</p>
     <p><term>IVLIVS SOLIMANVS</term>, natione Italus, patriâ Firmanus, Philosophiam Pragae,
      Theologiam Firmi publice explicuit, vir omni disciplinarum genere excultus. Obiit Romae XIV.
      Maij, anno MDCXXXIX. aetatis XLIV. ab initâ Societate XXVI. Edidit</p>
     <p><hi rend="italic">Orationes</hi> aliquot, vnam <hi rend="italic">de S. Norberto:</hi>
      alteram <hi rend="italic">de S. VVenceslao:</hi> duas <hi rend="italic">in studiorum
      instauratione,</hi> recitatas Pragae, annis MDCXXV. et MDCXXVI. quarum argumentum est, <hi
      rend="italic">De Bohemorum ad Eloquentiam ingenio.</hi> Pragae typis Pauli Sessij MDCXXVI.</p>
     <pb id="s293" n="293"/>
     <p><hi rend="italic">Elogia Ducum, Regum, Interregum, qui Boemis praefuerunt, additâ singulorum
      effigie.</hi> Pragae typis Pauli Sessij MDCXXIX. in 4.</p>
     <p>Sub nomine vero Collegij Pragensis edidit</p>
     <p><hi rend="italic">Constantinum Victorem, Hilarem Tragoediam.</hi> Pragae typis Pauli Sessij
      MDCXXVII. in 8.</p>
     <p><hi rend="italic">Boemiam exorientem, Gentilem, Christianam, piam, Bellicosam, Regnantem,
      Imperantem, Austriacam Ferdinando III: concinnatam.</hi> Typis risdem eodem anno in fol.</p>
     <p><term>IVLIVS VRSINVS</term>, natione Italus, patriâ Romanus, ex nobilissimâ Comitum
      Petilianorum prosapiâ, ingressus in Societatem anno MDXC VI. aetatis XXII. cum eam Angelicis
      moribus, egregiâ sui demissione, atque insigni in Deum pietate illustrasset, relictâ de se
      singulari sanctitatis opinione decessit Florentiae die IX. Decembris, anno MDCXX. Sunt qui
      affirment se illum vidisse inter orandum multis cubitis sublimem a terrâ. Scripsit Italice</p>
     <p><hi rend="italic">Vitam S. Franciscae Romanae,</hi> quam Paulus V. Pontifex Maximus in
      Sanctorum numerum retulit anno salutis MDCVIII. Romae apud Bartholomaeum Zannettum MDCVIII. in
      4.</p>
     <p><term>IVSTVS RABVS</term>, natione Polonus, patriâ Cracouiensis, ex opulentâ et peruetustâ
      Raborum familiâ. Is Adolescens ab Haereticis parentibus, ipse quoque Haereticus Wittembergam,
      Lipsiam, Argentoratum, Gedanum Academias Haereticas studiorum perfidiaeque roborandae causâ a
      suis est missus: quo in itinere Lutetiam Parisiorum delatus, Ioannis Maldonati nostri
      lectionibus de fidei controuersiis auditis, factus Catholicus Romam abiit, et vt aliorum
      quoque saluti consuleret, Societatem ingressus est, anno salutis MDLXIX. Quod autem multarum
      disciplinarum egregie peritus erat, ab ipso fere in Societatem ingressu ad docendum adhibitus
      est, et Lutetiae primum, mox Braunsbergae, Vilnae, Posnaniae, Pultouiae, Lublini, Claudiopoli,
      Rhetoricam, Sacram Scripturam, Theologiam Moralem et Controuersam totos XX. annos explicuit.
      Ecclesiastem simul diu egit cum ingenti approbatione, fructuque Lublini certe Czechouicum
      Ministrum Arianum positis de Petri Primatu thesibus ad certamen vocatum, publice ita
      exagitauit atque ad infantiam redegit, vt prorsus obmutuerit. In Valachiam institutâ missione,
      postulatu Petri Principis Moldauiae, grauissimas molestias toto triennio constanti animo
      tolerauit. Exinde nauigauit in Sueciam cum Sigismundo III. Poloniae Rege, cui a concionibus
      erat et a Confessionibus, dicebatqueue, quando ita res ferebat, non Latine solum, Graece ac
      Polonice, sed expedite quoque Germanice, Italice, et Gallice. Redux e Sueuiâ accersitus est a
      Bernardo Cardinali Marciciouio, Archiepiscopo Gnesnensi, Regni Primate, apud quem Confessarij,
      Concionatoris, Theologi partes sic egit, vt in Aulâ se verum Societatis Alumnum probaret. Ad
      extremum iam senio grauis, praefuit Collegio Camenecensi, magno virtutum exemplo, vbi
      Haereticis oppugnandis, Catholicisque fouendis se strenue, scriptis etiam lucubrationibus
      impendit. Tandem cum fractis viribus sacrificare iam amplius non posset, quotidie sacro epulo
      pascebatur, donec plenus dierum, ac meritorum ad Deum migrauit, Cracouiae Calendis Aprilis,
      anno salutis MDC. XII. prope septuagenarius, expletis in Societate annis XLIII. Edidit
      Polonice</p>
     <p>
      <hi rend="italic">Antidiatribam, seu, Refutationem Diatribae, quâ Caluinianus quidam Minister,
       Euangelicos cum Catholicis componens, pestifera dogmata spargebat in vulgus.</hi>
     </p>
     <p><hi rend="italic">Biblia Sacra</hi> Polonice reddidit</p>
    </div2>
    <div2 id="AlBA.01.02" n="2" type="section">
     <head>L</head>
     <p><term>LAELIVS BISCIOLA</term>, natione Italus, patriâ Mutinensis, puer admodum, vna cum
      Ioanne Gabriele germano fratre natu maiore, Societatem nostram expetiuit, atque a S. P. N.
      Ignatio Romae admissus est. In Societate optimae indolis specimen dedit, et virtutibus, et
      disciplinis egregie excultus est. Itaque et Graecas Litteras, et Artem dicendi, et Quaestiones
      de Moribus, et Theologiam Scholasticam, et Sacras Litteras professus est; et frequentibus
      populum concionibus ad pietatem inflammauit; et propter prudentiam cum lenitate, ac
      benignitate coniunctam, multis Collegiis nostris praefectus est. Obiit demum grandi aetate
      Mediolani die X. Nouembris, anno salutis MDCXXIX. Scripsit</p>
     <p><hi rend="italic">Horarum Subseciuarum,</hi> hoc est, <hi rend="italic">Rerum in omni
      Philologiae genere excellentium,</hi> tom. II. quorum prior continet lib. XX. Ingolstadij apud
      Adamum Sartorium MDCXI. in fol. Posterior continet lib. XVII. Coloniae per Antonium Hierathum
      MDCXVIII. in fol.</p>
     <p><hi rend="italic">Obseruationum Sacrarum,</hi> lib. XII.</p>
     <p><hi rend="italic">Digressionum in Euangelia Matthaei, et Ioannis; item in Epistolas Pauli ad
      Romanos, Galatas, et Hebraeos,</hi> lib. IV.</p>
     <p>Italice quoque, sub nomine D. Pauli Bisciolae fratris sui, edidit</p>
     <p>
      <hi rend="italic">Dialogum de Bono Peregrinationis.</hi>
     </p>
     <p>
      <hi rend="italic">Dialogum de Bono Mortis.</hi>
     </p>
     <p><hi rend="italic">Discursus Christianos et Morales,</hi> tom. II.</p>
     <p><hi rend="italic">Librum Comparationum et Similitudinum,</hi> pro Concionatoribus.</p>
     <p><term>LAELIVS TOLOMEI</term>, natione Italus, patriâ Senensis, edidit Italice</p>
     <p><hi rend="italic">Concionem de S. Mariâ Magdalenâ,</hi> dictam Romae anno salutis MDCXI.
      ibique impressam MDCXII.</p>
     <p>Et suppresso nomine suo</p>
     <p><hi rend="italic">Monita ad bene moriendum,</hi> data pro Concione Taurini, et excusa Genuae
      MDCVII.</p>
     <p>
      <hi rend="italic">Libellum de Deuotione erga S. Mariam Magdalenam.</hi>
     </p>
     <pb id="s294" n="294"/>
     <p><term>LAEVINVS SANDERVS</term>, natione Belga, patriâ Gandensis, natus anno MDLXXXVIII.
      docuit annos complures Theologiam Moralem. Scripsit elegantes et eruditas, nec sine plausu
      dictas Gandaui</p>
     <p>
      <hi rend="italic">Orationes in laudem B. Virginis Mariae.</hi>
     </p>
     <p><term>LAMBERTVS AVER</term>, natione Germanus, patriâ Papembergensis, ex Comitatu Tirolensi,
      adolescens se Christo in Societate nostrâ consecrauit; et Philosophicas ac Theologicas
      Scientias nostro in Collegio Romano didicit; et vnus cum Benedicto Pererio delectus ex omni
      numero est, qui de Theologicis rebus Positiones, in primâ Generali Congregatione, anno MDL
      VIII. publice tueretur. Primus fuit Collegij Moguntini, anno MDLXI. instituti Rector, Danieli
      Archiepiscopo atque Electori Fundatori mirum in modum gratus. Erat enim vir humilis, deuotus,
      sincerus, et omnibus virtutibus ornatus: in quo splendebat maxime ardens Dei gloriae zelus, et
      singulare ad Haereticos, vel fraenandos, vel ad fidem Catholicam conuertendos studium,
      animique contentio. Eapropter Commendonus Pontificius per Septentrionis oras Legatus eum vna
      secum circumduxit, adiutore illo ad regendos familiae mores, et in rebus Religionis, quas
      Haeretici reuocarent in controuersiam, disceptatore vtens. Disputauit in eâ peregrinatione non
      raro Lambertus cum Sectariis; sed apud Marchionem Brandeburgensem insigniter. Is vicinâ ex
      Academiâ Theologos, quos cum Lamberto committeret, euocauit. Super mensam fere disputabatur.
      Sed eos libris succinctos ex improuiso inermisque deprehensus ita redarguebat, vt identidem
      muti, et tanquam stupefacti se inuicem aspectarent. Nimirum vibrabat ille grauia firmarum
      rationum tela ineuitabili ictu: vt vel Marchio ipse apud Legatum in discessu profiteretur,
      relinqui se multis confixum aculeis, quos Iesuita iniecisset. Sed dum nomine Praepositi
      Prouincialis Prouinciae Rheni ad Congregationem Generalem proficiscitur, in quâ B. Francisco
      Borgiae subrogatus est anno MDLXXIII. Euerardus Mercurianus, magno omnium dolore, vix finitâ
      electione, extinctus est. Scripsit eruditas</p>
     <p>
      <hi rend="italic">Assertiones Theologicas, De Verbo Dei; et De Sanctis.</hi>
     </p>
     <p><term>LAMBERTVS MOLAEVS</term>, natione Belga, patriâ Leodiensis, ingressus Societatem anno
      MDC. XI. in eâ Philosophiam octennio docuit; Bethuniense Collegium rexit. Edidit Gallice
      tacito suo nomine</p>
     <p><hi rend="italic">Breuiarium,</hi> seu, <hi rend="italic">Praxim legendi vtiliter Horas:
      maxime pro DD. Canonissis, et Monialibus linguae Latinae ignaris.</hi></p>
     <p><term>LANCELLOTVS MARIN</term>, natione Gallus, patriâ Campanus, Domum Probationis
      Parisiensem primus rexit; deinde Rhotomagi idem praestitit. Scripsit Gallice</p>
     <p><hi rend="italic">Breues in totum annum Meditationes.</hi> Rhotomagi.</p>
     <p><term>LAVRENTIVS ANDERTONVS</term>, natione Anglus, patriâ Lancastrensis, diuturnus
      Anglicanae Vineae operarius. Edidit Anglice</p>
     <p><hi rend="italic">Controuersiarum Volumina</hi> II. quorum titulus est, <hi rend="italic"
      >Funiculus triplex;</hi> quo fidei capita demonstrat ex sensu litterali Scripturarum,
      expositione Patrum, et ipsorum Protestantium. Audomari MD CXXXIV. in 4.</p>
     <p><hi rend="italic">Progenies Catholicorum, et Protestantium:</hi> quo ostendit dogmata
      Catholica continuo ductu per Patres ab Apostolis ad nos manasse; secus autem Haeretica
      Protestantium. Rhotomagi MDCXXXII. in 4.</p>
     <p><term>LAVRENTIVS ARTVRVS FAVNTEVS</term>, natione Anglus, patriâ Lecestrensis, nobili genere
      ortus; Louanij cum versaretur, profugus e patriâ ob intentatas sibi propter fidem
      persecutiones, et ibi Logicae nauaret operam, animum applicuit ad nostram Societatem, in
      eamque anno MDLXX. aetatis XVI. admissus est. Postquam ibi Artem dicendi, ac Philosophicas
      disciplinas, Romaevero Theologicas didicit; confectis studiis in Poloniam missus, magnam toto
      in Poloniae Regno existimationem consecutus est, ab insigni vitae, probitatis, et praeclarae
      eruditionis opinione commotam. Obiit doctissimus Pater Vilnae die XXVIII. Februarij, anno
      salutis MDXCI. cum XXV. annos circiter religiose pieque in Societate exegisset, vitae vero
      vniuersae LXX. Lucubrationes quae ab ipso litteris mandatae prodierunt in lucem, sunt hae;</p>
     <p><hi rend="italic">De Christi in terris Ecclesiâ, quaenam, et penes quos existat,</hi> lib.
      III. Posnaniae per Ioannem Wolrabum MDLXXXIV. in 4.</p>
     <p><hi rend="italic">Contra Antonium Sadeelem Caluinistam,</hi> lib. III.</p>
     <p><hi rend="italic">Theses de variis fidei controuersiis;</hi> videlicet</p>
     <p>
      <hi rend="italic">De Christi Ecclesiâ.</hi>
     </p>
     <p>
      <hi rend="italic">De D. Petri, et Romani Pontificis, successoris ei[?]s, in Ecclesiâ Christi
       Principatu.</hi>
     </p>
     <p>
      <hi rend="italic">De Sanctorum inuocatione, et veneratione.</hi>
     </p>
     <p><hi rend="italic">De Lutheranorum, et Caluinistarum oppugnatione, et Catholicae Eucharistiae
      desensione.</hi> Omnes Posnaniae typis Wolrabi ab anno MDLXXX. vsque ad MDXC.</p>
     <p><hi rend="italic">De Ordinatione et Vocatione Ministrorum Luther. et Caluin. eorumque
      Sacramentis.</hi> Ibidem.</p>
     <p><hi rend="italic">Apologia Thesium de Inuocatione Sanctorum,</hi> contra Danielem Tossanum
      Sacramentarium. Coloniae typis Birckmanni MDXC.</p>
     <p><hi rend="italic">Apologia item Thesium oppugnationis Coenae Lutheranae et Caluinianae;</hi>
      contra eundem Tossanum. Typis Wolrabi MDXC.</p>
     <p>
      <hi rend="italic">Oratio habita in Synodo Petrocouiensi Prouinciali, De causis et remediis
       Haereseon.</hi>
     </p>
     <p>Edidit insuper tacito suo nomine</p>
     <p><hi rend="italic">Tractatum de Controuersiis inter Ordinem Ecclesiasticum et secularem in
      Poloniâ</hi> MDXCII. in 4.</p>
     <p><term>LAVRENTIVS BARTILIVS</term>, natione Polonus, patriâ Tarnouiensis, Vir tam mitioribus,
      quam seuerioribus disciplinis insigniter excultus, et <pb id="s295" n="295"/> tractandarum
      animarum peritissimus magister, cum ageret Lithuaniae Prouincialem, cum magnâ sanctitatis
      opinione decessit die XXIX. Aprilis anno MDCXXXV. Edidit</p>
     <p>
      <hi rend="italic">Officium de S. Michaele Archangelo.</hi>
     </p>
     <p>Polonice praeterea</p>
     <p>
      <hi rend="italic">Modum recitandi Coronam B. Virginis.</hi>
     </p>
     <p>
      <hi rend="italic">Modum rite confitendi et communicandi.</hi>
     </p>
     <p>
      <hi rend="italic">Alphabetum Spirituale.</hi>
     </p>
     <p><term>LAVRENTIVS BOIERVS</term>, natione Suecus, Poeta Laureatus. Exstat inter alia eius
      Poemata</p>
     <p><hi rend="italic">Carolomachia,</hi> lib. III. seu, Victoria auspiciis Sigismundi III. Regis
      Poloniae de Carolo Sudermaniae Duce anno MDCV. in Liuoniâ relata. MDCVI.</p>
     <p><term>LAVRENTIVS CHIFFLETIVS</term>, natione Gallus, patria Bisuntinus in Sequanis, Vir
      multiplici eruditione praestans. Edidit Latine et Gallice</p>
     <p><hi rend="italic">Idaeam praecipuorum actuum ad inuocandam misericordiae Matrem.</hi>
      Bruxellis typis Lucae Meerbeci MDCXL. in 16.</p>
     <p><hi rend="italic">Vitam et mortem P. Marcelli Francisci Mastrilli,</hi> habet prae
      manibus.</p>
     <p>Transtulit ex Hispanico Ignatij Staffordij in Gallicum</p>
     <p><hi rend="italic">Historiam miraculosae curationis, caelestis vocationis, Missionis
      Apostolicae, et gleriosae mortis P. Marcelli Francisci Mastrilli ex Societate Iesu.</hi> Duaci
      typis Balthasaris Belleri MDCXL. in 8.</p>
     <p><term>LAVRENTIVS FORERVS</term>, natione Germanus, gente Heluetius, patria Lucernensis,
      adolescens XX. natus annos Societatem complexus est; in quâ per omnes scientiarum gradus ad
      insignem doctrinam euasit, ingenio et iudicio praestans. Diuinae gloriae proferendae, et
      profligandarum Haeresum incredibili zelo succensus: quam ob rem non minus exosus Sectariis,
      quam formidolosus est; vtpote quos suis scriptis configit. Edidit multa hactenus, pergitque
      noua indies procudere, quorum hic est syllabus.</p>
     <p><hi rend="italic">Symbolum Catholicum; Lutheranum; Caluinianum cum Apostolico collatum.</hi>
      Dilingae MDCXXII. in 4. apud Vdalricum Rem.</p>
     <p><hi rend="italic">Vindiciae Symboli Lutherani,</hi> aduersus Melchiorem Nicolai Tubingensem
      Professorem. Dilingae MDCXXVIII. in 8.</p>
     <p><hi rend="italic">Aranea Tubingensis stylo veritatis deiecta.</hi> Ibidem apud Rem MDCXXIV.
      in 4.</p>
     <p><hi rend="italic">Patrocinium Votorum,</hi> contra Praedicantem Tubingensem. Ibidem
      MDCXXIII. in 4.</p>
     <p><hi rend="italic">Lutherus Thaumaturgus.</hi> Dilingae MDCXXIV. in 8.</p>
     <p><hi rend="italic">Septem Characteres Reformatoris Germaniae Martini Lutheri.</hi> Ibidem
      MDCXXVI. in 8. Accessit</p>
     <p><hi rend="italic">Auctarium,</hi> contra Praedicantem Lutheranum fugitiuum ex Austriâ.</p>
     <p><hi rend="italic">Bellum Vbiquisticum vetus et nouum, inter ipsos Luther anos bellatum,</hi>
      Ibidem MDCXXVII. in 12. apud Erhardum Lochner.</p>
     <p><hi rend="italic">Abstersio Fuliginis,</hi> contra Keslerum Praedicantem, <hi rend="italic"
      >pro Bello Vbiquistico.</hi> Dilingae apud Gasparem Sutorem MDCXXXI. in 12. Huius Pars altera
      propediem exspectatur.</p>
     <p><hi rend="italic">Par nobile fratrum,</hi> seu, <hi rend="italic">Castigatio Thummij et
      Zeaemanni, calumniantium Augustam Domum Austriacam.</hi> Ibidem MDCXXVIII. in 12. apud
      Lochner.</p>
     <p><hi rend="italic">Pipulae Cataphasma.</hi> Ibidem MDCXXX.</p>
     <p><hi rend="italic">Rubigo Kesleriana.</hi> Ibidem MDCXXXI.</p>
     <p>
      <hi rend="italic">Notae super Concione Doctoris Hoe Lutherani in conuentu Principum Lipsiensi
       habita.</hi>
     </p>
     <p><hi rend="italic">Viridarium Philosophicum,</hi> seu, <hi rend="italic">Disput ationes de
      selectis in Philosophiâ materiis.</hi> Dilingae typis Vdalrici Rem MDCXXIV. in 4.</p>
     <p><hi rend="italic">Anatomia Anatomiae Societatis Iesu,</hi> siue, <hi rend="italic">Ant'
      Anatomia infamis libri,</hi> cuius titulus est, <hi rend="italic">Anatomia Societatis
      Iesu.</hi> Oeniponte apud Ioannem Gachium MDCXXXIV. in 4.</p>
     <p><hi rend="italic">Mantissa Ant' Anatomiae Iesuiticae, opposita famosis contra Societatem
      Iesu libellis,</hi> quorum tituli sunt, I. <hi rend="italic">Mysteria Patrum Societatis
      Iesu.</hi> II. <hi rend="italic">Consultatio Fr. Iuniperi de Ancona Minoritae.</hi> III. <hi
      rend="italic">Fr. Ludouici Soteli relatio de Ecclesiae Iaponicae statu.</hi> Oeniponte apud
      Ioannem Gachium MDCXXXV. in 4.</p>
     <p><hi rend="italic">Grammaticus Proteus, Arcanorum Societatis Iesu Daedalus, dedolatus, et
      genuino suo vultu repraesentatus.</hi> Accessit</p>
     <p><hi rend="italic">Auctarium Animaduersionum in Gasparis Scioppij Ecclesiasticam
      Astrologiam.</hi> Ingolstadij apud Gregorium Haenlin MDCXXXVI. in 8.</p>
     <p><hi rend="italic">Appendix ad Grammaticum Proteum, Quid de relatione Alphonsi de Vargas sit
      sentiendum.</hi> Ibidem eodem anno in 8.</p>
     <p><hi rend="italic">Compositio pacis Augustanae, Quaestionibus illustrata,</hi> quae sub
      Iurisconsultorum quorundam nomine prodiit Dilingae MDCXXIX. illi a nonnullis tributa est.
      Verum ipse in <hi rend="italic">Appendice ad Grammaticum Proteum</hi> negat se illius Auctorem
      esse.</p>
     <p>Atque haec quidem Latina; Germanica verosunt,</p>
     <p><hi rend="italic">Contra pupiclam Saxonicam,</hi> sub epigraphe, <hi rend="italic">Quis
      vitulo cecîdit oculum?</hi> sed ficto nomine. Dilingae MDCXXIV. in 4.</p>
     <p><hi rend="italic">Defensio eiusdem scripti,</hi> sub titulo, <hi rend="italic">Id moueat
      vaccae risum.</hi> Ibidem MDCXXX. in 4.</p>
     <p><hi rend="italic">Contra Defensores pupillae Saxonicae,</hi> Pars I. titulo, <hi
      rend="italic">Nihil conducit oculis.</hi> Ibidem apud Gaspatem Sutorem MDCXXXI. in 4.</p>
     <p><hi rend="italic">Contra eosdem,</hi> Pars II. inscripta, <hi rend="italic">Ex nihilo nihil
      fit.</hi> Dilingae MDCXXXI. in 4. apud eundem.</p>
     <p><hi rend="italic">Oleum Nihili, contra eosdem</hi> MDCXXXVIII. in 4.</p>
     <p><hi rend="italic">Apologeticus contra libellum famosum,</hi> cui titulus duplex, nempe, <hi
      rend="italic">Flagellum Iesuiticum,</hi> et, <hi rend="italic">Actio perduellionis in
      Iesuitas.</hi> Monachij MDCXXXIII. in 4.</p>
     <p><hi rend="italic">Anti-Melander,</hi> aduersus Philoxenum Melandrum, Auctorem <hi
      rend="italic">Flagelli Iesuitici.</hi></p>
     <p><hi rend="italic">Alter</hi> item <hi rend="italic">Libellus</hi> aduersus eundem,
      inscriptus, <hi rend="italic">Philoxeni Melandri Kunst-Cammer,</hi> seu, <hi rend="italic"
      >Technophylacium.</hi> Monachij apud Nicolaum Henricum MDCXXXIII. in 4.</p>
     <pb id="s296" n="296"/>
     <p><hi rend="italic">Catechismus P. Georgij Scherer recensitus et auctus.</hi> Dilingae
      MDCXXX.</p>
     <p><hi rend="italic">Vita Iesu Christi ex</hi> IV. <hi rend="italic">Euangeliis explicata,</hi>
      Pars I. Monachij apud Nicolaum Henricum MDC. XXXVII. in 8. Pars altera MDCXL.</p>
     <p>Sub nomine Thomae Viti edidit Latine et Germanice</p>
     <p><hi rend="italic">Laqueos Lutheranos.</hi> Dilingae MDCXXII.</p>
     <p><hi rend="italic">Defensio Catholicae Ecclesiae</hi> aduersus Petri Molinaei librum de
      Nouitate Papatus.</p>
     <p><hi rend="italic">Refutatio</hi> II. <hi rend="italic">Disputationum Praedicantis Lutherani
      Tubingensis contra Vindicias Symboli Lutherani.</hi></p>
     <p><hi rend="italic">Manupretium oppugnati Manualis Floreriani, Melchiori Nicolai Tubingensi
      Praedicanti numeratum et depensum.</hi> Dilingae Formis Academicis MDC. XLI. in 8.</p>
     <p><term>LAVRENTIVS GILENVS</term>, scripsit</p>
     <p>
      <hi rend="italic">De Vitâ aeternâ.</hi>
     </p>
     <p><term>LAVRENTIVS IAPON, seu LVSCVS</term>, illud a patriâ, hoc ab oculorum vitio nomen
      sortitus, tenui fortunâ natus, idiota, et Litterarum rudis, auditâ fidei praedicatione ab
      Orientis Apostolo S. Francisco Xauerio, inter primos Amanguccij Baptismum suscepit; et
      Magistrum suum constanter secutus, obtinuit tandem, vt primus Iaponum in Societatem
      admitteretur, anno salutis MDLI. tricenario maior. Electus a Deo fuit ad multorum, magnorumque
      hominum conuersionem, et ad multa perpetienda pro nomine Christi. Nam clariorem sensim
      Diuinarum rerum notitiam assecutus, non solum Doctori suo Xauerio primum, deinde aliis atque
      aliis Europaeis Nostris interpres fuit, sed etiam sua ipse praedicatione, disputationibusque
      de fide cum aduersariis institutis, ingentem fecit animarum quaestum. Gaspari Vilelae socius
      fuit, et consors aerumnatum, quas in Meacensi excursione sustinuit ille peringentes,
      opprobria, iniurias, lapidationes, famis ac frigoris incommoda, et mortis haud semel intentata
      pericula. Egregium vero prudentiae, feruorisque sui specimen praebuit, quando anno MDLXI.
      Vilela Sacaium profecto, semel, iterumque in vrbem Meacensem graui pressam obsidione per
      hostiles cuneos penetrauit, vt Christi cultores, quos ibi genuerant, ad constantiam fidei
      roboraret; optimisque institutis aduersus impendentes calamitates illam Ecclesiam temperauit;
      vindicato etiam Templo, quod Nobilis quidam Gentilis praetextâ auctoritate Regiâ occupabat.
      Intentata rursum Meaci lis fuit a Bonziis Christianae fidei coram duobus Iudicibus arti
      Magicae addictissimis, et iuratis rei Christianae hostibus, prouocato ad explicanda suae
      doctrinae capita Vilela. Consilium videbatur esse ex composito, vt sublato doctore concideret
      Ecclesia. Visum igitur Neophytis haudquaquam dimittere Vilelam; cui Laurentium, ne causae
      viderentur diffidere, subrogatum miserunt. Ille certus mori, spe plenus, tanto verborum et
      rationum pondere Christi causam egit, vt Iudices veritate conuicti Baptismum postularint. Fuit
      etiam, cum aduersus Nizi Tozomiri celebrem Bonzium coram Nobunanga Imperatore Iaponiae
      disputans, tam valide constrinxit aduersarium, vt pudore in rabiem verso, acinacem Nobunangae
      strinxerit, ad Laurentium perimendum. His, aliisque pluribus cumulatus ornamentis, aetate
      grauis, ad meritorum suorum capessenda praemia euolauit, vt speramus, in caelum, sub annum
      salutis MDXCI. Vertit Laurentius Iaponice</p>
     <p>
      <hi rend="italic">Catechismum a P. Melchiore Nunnio conscriptum.</hi>
     </p>
     <p><hi rend="italic">Epistola eius vna data ad Societatem Iesu Macao</hi> IV. Non. Iunias MDLX.
      exstat inter collectas in vnum volumen Epistolas Iaponicas.</p>
     <p><term>LAVRENTIVS MASELLVS</term>, natione Italus, patriâ Neapolitanus, scripsit Italice
      Volumen insigne</p>
     <p><hi rend="italic">De Vitâ B. Virginis Matris Dei,</hi> tom. II. continens quidquid hactenus
      ad eius memoriam et dignitatem apud graues Auctores reperiri potuit: cum</p>
     <p>
      <hi rend="italic">Vitâ S. Iosephi Sponsi ipsius.</hi>
     </p>
     <p>
      <hi rend="italic">Tractatum de Venerabili Eucharistiae Sacramento.</hi>
     </p>
     <p><hi rend="italic">Appendicem ad Tractatum de SS. Sacramento,</hi> in quâ disputat <hi
      rend="italic">De vitâ Iudae, et salute Salomonis:</hi> additâ <hi rend="italic"
      >Digressione,</hi> quâ quaeritur, <hi rend="italic">Debeat ne Concionator arguere peccatorem,
      quem scit non iri correctum.</hi></p>
     <p><term>LAVRENTIVS MASONIVS</term>, natione Italus, patriâ e Regno Neapolis, natus die XXVII.
      Februarij, anno MDLVI. Societatem ingressus est iam tum Sacerdos, et Sacrorum Canonum
      confectis studiis anno MDLXXXII. et in eâ Philosophiae ac. Theologiae nauauit operam,
      condiscipulo B. Aloysio Gonzaga, quem summâ semper veneratione prosecutus est, et ad nuncium
      Beatificationis ipsius, indices laetitiae lacrymas continere non potuit. Absolutis studiis
      nauigauit in Indiam anno MDLXXXVIII. ibique Malabaricâ et Malayanâ linguâ imbutus in Gentilium
      conuersionem strenue incubuit. Anno MDXCI. Amboinum missus, Apostolicum plane feruorem, bonus
      Xauerij aemulator, exeruit. Incredibiles ibi labores in animarum procurandâ salute per
      insignem tolerantiam exhausit; opprobria, vincula, terrae marisque quotidiana pericula,
      itinerum difficultates per montium salebras et solitudines, famem, sitim, nuditatem,
      insomniam, et aerumnas alias innumeras sustinuit; cum eum premeret sollicitudo omnium iis
      Insulis Ecclesiarum. Totos XXX. annos eas administrauit tantâ sanctimoniae claritate, vt aliud
      illi nomen Hispani, quam Sancti Masonij, nullum inderent; nullum Indigenae aliud, quam Sancti
      Laurentij. Ipsi adeoque Hollandi caritatis eius beneficentiam Terrenate, quando ibi tenebantur
      in custodiâ, experti, sanctitatem eius depraedicabant, et Europaeis munusculis, libris, vino
      ad sacrificandum, prosequebantur. Ceterum ab illis multa prius aspera perpessus est ob <pb
      id="s297" n="297"/> fidei defensionem, cum anno MDCV. instructissimâ classe Amboinum in
      potestatem acceperunt, eâ lege, vt impune liceret omnibus esse Catholicis, et sacra more
      maiorum administrare. Id praestitit Laurentius in Haereticorum oculis, tanto semper apparatu
      ac solemnitate, quam si ea Insula in Catholicorum fuisset dominatu. Verum nec Deo fidem
      Sectarij, nec seruant incorruptam mortalibus. Templa diruere, comminuere Cruces, sanctas
      imagines violare, denique sacra temerare omnia. Quae cum non aequo ferret animo Laurentius, in
      illos insurrexit, arguit, liberâ voce castigauit; et prophanos seminiuerbios lacessitos,
      argumentorum robustâ vi non semel compressit: qua illi infamiâ suâ irritati, probra primum,
      dein maleficia regerere; ad extremum etiam in foedum carcerem virum sanctum detruserunt. Verum
      arbitrati se nunquam habituros in officio Indigenas, dum ibi Pater fidei praeco existeret,
      semperque res nouas molituros, eum omnibus iis finibus exigere decreuerunt. Imponunt hominem
      nauigio modico; nec satis firmo; sine nauclero, aut vllo cursus gnaro, exiguo commeatu et
      aquâ, aduerso vento, pelago tumente. Ipse Deo suo fretus, vectoribus solatio iuxta fuit et
      saluti: perpete ad Deum precatione et iras maris composuit, et piratarum insidias vitauit,
      piscatorum indicio, quos alioqui constabat haud esse satis aequos in nomen Lusitanum, in
      portum Zebuanum inuectus. Vix ab eius itineris molestiis, Episcopi Beneficentiâ, recreatum
      noua excepit nauigatio, noui labores: Manilam eundum fuit, et de amissâ Amboino significandum
      Gubernatori: nauis erat paruitate suâ haud patiens maris et ventorum: sed Laurentius
      constantiâ vincebat omnia. Exceptus est a Gubernatore, habitusque pro sancto: a quo etiam
      classe comparatâ reuectus est ad Molucas. Vbi coplae in hostem explicatae sunt, quas ille
      Sacramentis instruxerat, promiseratque certam victoriam, signum praetulit Christi crucifixi.
      Breuem pugnam et fere incruentam illustris excepit victoria: Ternate Insula recepta est
      Calendis Aprilis MDCVI. miles impositus, et orizae vis magna ad victum. Sed ecce ad commeatus
      odorem innumerabilis soricum grex accurrit, qui foede omnia depascebantur, nec poterat eam
      pestem miles auertere. Ergo conuersa sunt ad Patrem omnium studia, et aduersus labem, eius
      imploratae preces. Ille carmen ex ritu Ecclesiae, et diras execrationes intentat, et sic
      admirantibus omnibus malum penitus abegit. Haec atque alia vitae melioris exempla faciebant
      illi tantam auctoritatem, vt quoquo vellet, publicis priuatisue sermonibus omnes inflecteret:
      insectabatur vitia, et grauiter percellebat; sed oratione melleâ, atque adeo sine noxâ, magno
      prouentu. Ceterum cum ardor eius vnâ militum Hispanorum, aut vnius etiam Prouinciae
      procuratione contineri non posset, vsus est occasione variarum expeditionum, quas Ternatensis
      Gubernator instituit, ad inferendam Infidelibus lucem Euangelij et salutem. Prima fuit in
      Tolum, S. Francisci Xauerij praedicatione nobilem; quam ille gentem, postquam submissa Regi
      est, et arce firmata, magno numero ad Ecclesiam adduxit. Cum autem Batauus validâ classe eas
      Insulas infestaret, et Praetor copias tutando imperij capipiti nudatis arcibus contraheret;
      ipse in spem futurae sobolis, virorum eius regionis Principum liberos Pater in Seminario
      Ternate educandos abduxit; ibi Christianis illos instituit elementis, litteras formare,
      legere, apte saltare, canere docuit, et quidquid est artium bonarum in Republicâ, suo etiam in
      eorum alimenta contracto. Altera expeditio in Batachinum aduersus Batauos suscepta est. Ad eam
      Hispani profecturi Sacramentis ab illo primum procurati sunt, tum in praelio omni ope adiuti.
      Ipse vnus curare omnes; praesto esse, vbi quisque vulnus acceperat; omnium indigentiae
      subueniebat. Bacianum excurrit alias, vt consueta in mortales beneficia conferret. Interea
      Batauus arcem improuisus oppressit, et post acrem pugnam obtinuit. Pater, in quem fere vnum
      erat hostis intentus, prodigio seruatus est. Adfuerat ipsi Deipara Virgo per noctem, cuius
      erat numini deuotissimus, et ostenderat se hostem vestigia eius iam pene prensantem ita
      morari, vt praeeuntem videret et sequeretur, nunquam tamen assequeretur. Reipsâ cum Indigenae
      Batauo victore diffugerent, ipse in loco constitit immotus. Hostis fuglentium secutus numerum,
      Patrem incautus praeteriit: Pater illico se densum in vepretum coniecit, et triduum impastus
      delituit: quo lapso cum siti vehementius vrgeretur, repente prosiliit latex e terrâ, qui mox
      iterum, cum sitim leuasset, resorptus in terram est. Diuturnis huiusmodi laboribus non tam
      fatigatus, quam exercitus, a Praesidibus suis iussus est ad quietem aliquam capiendam repetere
      Indiam, et quia non aderat opportunitas nauigij, iter Manila, vbi non deforet, instituere.
      Omnino graue vulnus animo per hoc imperium accepit, deserturus innumeros, quos Christo per
      Euangelium genuerat, doctrinâ pauerat, fouerat, confirmarat filios. Verum potior his omnibus
      obedientia fuit. Manilae laetissimis animis exceptus est; rogatusque ab Archiepiscopo et ab
      Philippinarum Praetore atque ab vtroque Senatu P. Prouincialis, vt bono Reip. tum Molucensis,
      tum Philippinicae, ac solatio omnium suo, Patrem ibi detineret. Accedebat ad eius consilij
      momentum, occupasse Batauos classe fretum Sincapuranum, qua cursus erat, ne quis vltro in
      Indiam, citroque commearet. Ipse tamen, ne deesse videretur obedientiae, contemptis periculis
      in Indiam meditabatur, donec per litteras consultus Prouincialis Malabaricus, ipsius arbitrio,
      <pb id="s298" n="298"/> ire vellet, an manere, permisit. Sed ne sic ille quidem conquieuit,
      ratus eundi imperium non satis eâ concessione vacuatum: cumque adornaret iter, nec aetati suae
      affectae, nec valetudini quidquam tribueret, per certa maris et hostium pericula; rogatus vt
      Rectoris, Patrumque aliorum arbitratui daret aestimandum, quid e Diuinâ gloriâ maiore foret,
      quando iam ipsi suus Prouincialis fecerat in vtrumque potestatem, non repugnauit; et ex
      illorum sententiâ sedem Manilae fixit; quam illi post etiam tum Prouincialis, tum certior
      Praepositus Generalis suâ auctoritate firmauit. Id factum anno MDCXXII. Ex illo vitam absolutâ
      illustrem sanctimoniâ, vti erat olim exorsus, hîc pertexuit, vsque ad diem XIX. Iulij, anni
      MDCXXXI. quo magno dolore omnium sublatus e viuis est, LXXV. annos natus, exactis XLIX. in
      Societate; et XXXI. post quatuor vota solenni ritu concepta.</p>
     <p>Atque hic quidem vitae illius cursus fuit. Nunc pauca de virtutibus eius libanda, nam
      complecti omnia operosum est, et vani conatus; quippe viri supra communem sanctitatis modum
      procul euecti, et praestantissimis Societatis heroibus suo merito promiscendi. Paupertatis
      studio, deteriora ceteris omnibus ad vsum sibi deposcebat; vestes obsoletas et resartas
      ambiebat, nouas defugiebat; nihil in suppellectili, quod vilissimum non esset, habebat.
      Castimoniâ aemulari Angelos videri poterat: non sibi solum, sed aliis etiam circumspecte
      prouidus. Incredibili zelo nitebatur ab omni libidinis contagione cunctos auertere. Virum
      nobilem, qui pertinaci sollicitatione tentabat alterius thorum admonuit, videret, ne quam
      alteri meditabatur labem honoris adferre, eam ipse iusto Dei iudicio acciperet domi suae: nec
      multi fluxere menses, cum infami suae coniugis adulterio notatus est. De obedientiâ quid
      attinet dicere? Eius nimirum ductu tot maria sulcauit, tot adiuit labores, vitam omnem
      impendit: et iam vix animam in morte retinens post aliquot dierum silentium, iussus dicere,
      essetne singulis praesentibus proprium, vti rogabatur, e caelo beneficium exoraturus, prompte
      respondit, certum est facturum, cum imperatum sit. Sed admirationi fuit, videre virum annis
      grauem, morbis afflictum, assuetum in Missionibus suo nutu vitam agere, nunc ad omnem vitae
      communis rationem exactum, prae vel ipsis Tironibus ad pauimentum verrendum, et quaeuis alia
      ministeria promptum, nec podagrae, nec aliis ab eo munere cruciatibus impediri. Nunquam
      eximius esse sustinuit; non in victu, veste, ceteris ab vllo Sociorum diuersus. Aiebat
      delicatioribus eduliis desueto nullum iam sibi saporem elaborari: ceterum si quid illi commune
      cum ceteris porrigebatur, vel eo nomine non aspernabatur, quod esset commune. Extremis annis
      cum immotus decumberet, vix, nisi per imperium, induci potuit, vt cupediarum aliquid
      admitteret. Ad publicas functiones prodibat, omnibus cano vertice et sereno vultu venerabilis,
      trahens pcdes, et prono in pectus capite: et si Archiepiscopus ad Collegium, vt fit,
      ventitaret, ipse obuiam cum ceteris progressus manum illi cernuus ad osculum prensabat.
      Humilitate Christianâ vere praestitit omnis expers affectationis. Ducebat se ipse postremum
      omnium; et preces ab eo poscentibus, aiebat se maxime indigere. Si quis diceret, vt fit,
      optare se tam in tuto suam salutem esse, quam ipsi esset in tuto sua, Absit id enimuero,
      inquiebat, tibi, sed ego mihi potius optem securitatem tuam. Nihil vnquam dixit, fecitue, quod
      fastum oleret, aut arrogantiae quidquam: postrema sibi deposcere, ea sibi prae aliis deberi:
      si quis eum celebrasset, a virtute praesertim et sanctitate, haud aliud quidquam aegrius
      ferebat, cum se ipse peccatorem profiteretur maximum, et probro dignum: hinc et perpetes illae
      lacrymae, quibus sua crimina diluebat, non satis sibi conscius, vt aiebat, sincerae
      poenitudmis et doloris, quo ea tersisset. Cum agenti animam Superior diceret, se ad aras
      properare litaturum pro ipso, videret quid sibi vellet exorari, respondit, dolorem de meis
      peccatis, et veram contritionem. Tolerantiae, et cuim Diuinâ voluntate consensionis omnis eius
      vita fuit insigniter plena; sed in morbo nouissimo facta est accessio luculenta: calculo,
      dysuriâ, podagrâ vexatus immaniter, nec mouere se poterat, nec manibus vti: tussis quatiebat
      assidua; rheumata opprimebant: diuturna cubatio tergum illi plagâ magnâ foedarat: inter haec
      nunquam queri; et interrogatus, quî haberet, Gratiae, inquiebat, sint Deo, satis aegre. Nihil
      illi fuit grauius, quam quod Deo litare non posset ad aras; id quod semper, vel inter morborum
      cruciatus, consuerat. Leniuit hunc sensum, dum potuit, quotidianâ Communione; dumque ne illud
      quidem potuit, continuâ oratione. Eam ipse, dum vixit, accurate semper instituit iuxta leges
      Exercitiorum S. P. N. Ignatij, omnium prae quouis Tirone diligens obseruator. Obiuit, dum
      valuit, officia pietatis genuflexus, et suis singulas horis pensi Canonici partes recitabat.
      Omnino multus in orando semper fuit, et extra operandi necessitatem propemodum totus. Hinc
      illi magnum in affectiones animi erat imperium, quas curâ peruigili sancte comprimebat.
      Addebat castigationes corporis quotidianâ flagellatione, crebro horridoque cilicio, et gemino
      per hebdomadem reiunio. Oderat otium impense; et quod erat temporis reliquum ab curandâ salute
      mortalium et orando, id Moralis Theologiae studio impendebat, assecutus eâ ratione excellentem
      eius generis doctrinam. Per has artes euasit ad excelsum fastigium caritatis. Deum tenerrimo
      prosequebatur affectu, cumque eo ceu parente amantissime suauissimeque agebat: eius honori <pb
      id="s299" n="299"/> nominique amplificando impense semper studuit, indefessus ad omnia quae ad
      iuuandos homines valerent: sed ad Confessiones inprimis domi forisque audiendas tam promptus,
      tamque operae pertinacis, vt satis explicari non possit: nec senio fractus abstinuit, nec
      morbo pressus. Eius vero mysteriis tam erat reuerens, vt Sociorum quemlibet auditurus, vel
      aeger e lecto consurgeret, ne quidquam detereret Sacramento dignitatis. Indos amore peculiari
      Vir Apostolicus complectebatur; nec animis illorum dumtaxat, sed etiam corporibus succurrebat.
      Multa perpessus est aspera, dum illorum libertatem aduersus violatorum iniurias tuetur; vnâ
      hac in re, vir alias mitissimus, acer; sed tam prudenti et tempestiuâ moderatione, vt nemini
      locum faceret obseruantiae prodigendae. Ad extremum, vt paucis complectar omnia de heroica
      viri virtute, poterat in eius factis expressa legi omnis constitutio Societatis, cuius nullam
      tot annis legem vel facillimam visus est praeterire; vt mirum videri non debeat, tam eum
      fuisse malis spiritibus exosum, vt saepe vexatum, commolitumque coegerint dies complures
      affixum lecto haerere. Hunc vitae cursum excepit pretiosa mors, qualis Sanctorum; ad quam cum
      se tot comparasset annis, hoc etiam addidit extremis, vt bis quotidie, mane ac vespere maculas
      animi elueret per Exhomologesim. Sacramenta nouissima magnâ pietate suscepit; et inter
      pronuncianda Iesu ac Mariae nomina placidissime expirauit. Funus elatum est magno concursu, et
      sanctimoniae famâ celebratum; manus et pedes osculis passim venerationis causâ petiti, et a
      compluribus eius reliquiae postulatae. Scripsit</p>
     <p><hi rend="italic">Annuas Litteras Amboino anni</hi> MDCIII.</p>
     <p><term>LAVRENTIVS NICOLAI NORVEGVS</term>, non solum nomine, verum et patriâ, vnde illi nomen
      adhaesit, Doctor Theologiae in Societatem venit, et Sacerdotio initiatus: in eâ quatuor vota
      professus est: in Belgio, Austriâ, Morauiâ, Bohemiâ, Sueciâ, Daniâ variis perfunctus
      laboribus, vel in extremâ senectâ nunquam fuit otiosus: semper ille moliri aliquid, legendo,
      scribendoqueue, ad Haereticorum Daniae praesertim ac Sueciae conuersionem. Semper sui similis,
      et idem in omni fortunâ. Obiit Vilnae die V. Maij, anno salutis MDCXXII. aetatis LXXXIV.
      Religionis LIX. Sacerdotij LX. Scripsit</p>
     <p><hi rend="italic">Confessionem Christianam, de Viâ Domini, quam populus Christianus in
      Regnis Daniae, Noruegiae, et Sueciae, plus annis</hi> DC. <hi rend="italic">confessus
      est.</hi> Cracouiae ex Officinâ Lazari MDCIV. in 4.</p>
     <p>Ipsi quoque tribuitur a nonnullis, quae sine nomine Auctoris prodiit,</p>
     <p><hi rend="italic">De Reformatione Religionis Christianae per Ministros Euangelicos
      introductâ, Deliberatio, a studiosis Danis et Noruegis proposita Professoribus Academiae
      Hafriensis die I. Octobris</hi> MDCII. Cracouiae apud Nicolaum Lob, alterâ editione in Titulos
      et Capita digesta MDCVI. in 16.</p>
     <p><term>LAVRENTIVS DELLE POZZE, seu, DE PVTEIS</term>, natione Italus, patriâ Florentinus,
      transtulit Italice</p>
     <p><hi rend="italic">Litteras Annuas e Iapone, Sinis, Goa, Aethiopiâ annorum</hi> MDCXV. <hi
      rend="italic">et quatuor deinceps sequentium.</hi> Et tacito suo nomine</p>
     <p><hi rend="italic">Vbaldinum,</hi> seu, <hi rend="italic">Vitam Antonij Mariae Vbaldini</hi>
      a Iacobo Bidermanno Latine scriptam. Romae apud Facciottum MDCXXXV. in 24.</p>
     <p><term>LAVRENTIVS SENGSENSCHMIDT</term>, natione Germanus, gente Carniolus, domo Labacensis,
      Societatem duodeuicennis anno MDCXVII. ingressus, vir promptissimi ingenij; Philosophiam, et
      Theologiam de Moribus, Viennae Austriae et Graecij Styriae docuit. Edidit</p>
     <p>
      <hi rend="italic">Orationem quam habuit in Exequiis Eminentissimi Cardinalis Kleselij Episcopi
       Viennensis.</hi>
     </p>
     <p><term>LAVRENTIVS SVSLYGA</term>, natione Polonus, patriâ Pultouiensis, Cracouiae Magister
      Philosophiae, Graecij Baccalaureus Theologiae creatus, rediit in patriam cum Serenissimâ
      Constantia Austriacâ Reginâ anno MDCV. et se Societati nostrae dedicauit. In eâ diu
      Concionatoris optimi numeros expleuit; effecitque Lublini, quod fieri haud posse credebatur,
      vt Arianorum, Lutheranorum, Caluinistarum Scholae, Synagogae, Ministri, nequidquam
      obnitentibus Haereticis Proceribus, ex eâ vrbe proscriberentur. Obiit Cracouiae XVI. Aprilis
      MDCXI. Ipse est, qui Praeside Ioanne Deckerio proposuit Graecij publicae Disputationi</p>
     <p><hi rend="italic">Velificationem, seu, Theoremata de Anno Ortus et Mortis Domini, deque
      Vniuersâ Iesu Christi in carne Oeconomiâ.</hi> Graecij MDCV.</p>
     <p>Edidit praeterea, iam in Societatem ingressus, Polonice</p>
     <p>
      <hi rend="italic">Vitam perillustris, pientissimaeque Matronae Elizabethae de Lizeuice
       Suniauska, Marschalci quondam Regni relictae Viduae, Collegij Leopoliensis Societatis Iesu
       Fundatricis.</hi>
     </p>
     <p><term>LAVRENTIVS VWENS</term>, natione Belga, patriâ Neomagensis, egregius Concionator, et
      Domus Professae Antuerpiensis semel iterumque Praepositus. Vulgauit</p>
     <p><hi rend="italic">Orationem funebrem in parentalibus Petri Peckij Brabantiae Cancellarij
      dictam Bruxellis.</hi> Louanij typis Hastenianis.</p>
     <p>Item vertit Flandrice omissis variis generis orationibus</p>
     <p><hi rend="italic">Imaginem primi seculi Societatis Iesu.</hi> Antuerpiae typis Plantinianis
      MDCXL.</p>
     <p><term>LAVRENTIVS WORTHINGTONVS</term>, natione Anglus, patriâ Lancastrensis, viridi aetate
      in Societatem adlectus circa annum salutis MDXCV. tantum sibi doctrinae ineâ comparauit
      ingenio et industriâ, vt bis in Hispaniâ, Cordubae, et Hispali Philosophiam profiteretur. Inde
      cum in Angliam transmisisset, ad popularium suorum salutem procurandam, comprehensus, et
      quaestioni <pb id="s300" n="300"/> subiectus, demum in exilium eiectus est. Louanium delatus,
      Theologiam aliquo tempore docuit. Romae studiis in Anglorum Collegio praefuit: in Austriam
      tandem delatus, Graecij Theologiam Moralem, et Sacras Litteras explanauit. Anno Christi
      MDCXXXV. quamuis aetate grauis, Alexandro Brigantini Ducis fratri, cum Ferdinando III.
      Hungariae et Bohemiae Rege ad castra tendenti, comes a Confessionibus, et omni re sacrâ
      additus, ea gessit quae genuinum Societatis filium deceant. Sed castrensibus incommodis impar,
      breui confectus est, et Sacramentis pie instructus, in Lotharingiâ diem clausit extremum, XIX.
      Octobris, anno salutis MDCXXXV. aetatis suae LXIV. pridem quatuor vota professus. Vir fuit
      simplicissimae mentis cum religiosâ prudentiâ coniunctae; tenerrimo in B. Virginem, totamque
      eius parentelam affectionis: vnde illi passim erant in ore ea sacra nomina, Iesus, Maria,
      Ioseph, Ioachim, Anna; totosque dies Rosaria voluendo traducebat: vere humilis, suiqueue, et
      rerum humanarum contemptor. Transtulit Anglice ex Latino</p>
     <p><hi rend="italic">Meditationes Francisci Costeri, De Vitâ et Passione Christi.</hi> Duaci
      MDCXVI.</p>
     <p><term>LEO SANCTIVS</term>, natione Italus, patriâ Senensis, Vir omni litteraturâ ornatus;
      Philosophiam, ac Theologiam in Romano Collegio professus, Edidit</p>
     <p><hi rend="italic">Orationes</hi> II. <hi rend="italic">ad Perusinos in studiorum
      instauratione dictas,</hi> annis MDCIX. et MDCX.</p>
     <p><hi rend="italic">Solarium Gregorianum,</hi> siue, <hi rend="italic">De beneficiis quibus
      Gregorius</hi> XIII. <hi rend="italic">Pont. Max. Solis instar, vniuersum terrarum orbem
      illustrauit, Laudationem</hi> dictam in Collegio Romano. Viterbij MDCXVIII. in 4.</p>
     <p><hi rend="italic">Eroparthenica,</hi> siue, <hi rend="italic">Laudes B. Virginis, Conceptae,
      Natae, Elizabetham visitantis,</hi> celebratas triplici laudatione, Latine, ac Graece;
      Oratorie, atque Poetice. Accesserunt <hi rend="italic">Carmina Melodramatica, actionibus
      Harmonice interiecta.</hi> Romae apud Franciscum Caballum MDCXXXIV. in 12.</p>
     <p><hi rend="italic">Floridorum,</hi> lib. II. quorum prior habet <hi rend="italic"
      >Praefationes ad Rhetoricam, et Philosophiam pertinentes:</hi> posterior, <hi rend="italic"
      >Opuscula varia Oratoria, Epica, Dramatica.</hi> Romae MDCXXXV. et MDCXXXVI. in 12.</p>
     <p>Edidit praeterea tacito suo nomine</p>
     <p><hi rend="italic">Encyclopaediam explicatam, defensam, centum Philosophicis
      Assertionibus,</hi> a Clemente de Clementibus. Romae apud Mascardum MDCXXIV. in fol.</p>
     <p>Et Italice suppresso etiam nomine</p>
     <p><hi rend="italic">Gigantem,</hi> actionem scenicam, exhibitam in Seminario Romano. Romae
      apud Franciscum Corbellettum MDCXXXII. in 16. quae typis iisdem recusa prodiit anno MDCXXXVII.
      in 12. sub epigraphe <hi rend="italic">Dauidis,</hi> de nouo correcti, cum <hi rend="italic"
      >Auctario Chororum, et aliorum Poematum Sacrorum.</hi></p>
     <p>Prodiit denique nuper cum aliis eius</p>
     <p><hi rend="italic">Oratio de Passione Domini,</hi> habita ad Gregorium XV. anno MDCXXI.</p>
     <p><term>LEODEGARIVS HERTENSTEIN</term>, natione Germanus, patriâ Lucernensis, Philosophiae in
      Academiâ Ingolstadianâ Professor, edidit</p>
     <p><hi rend="italic">Opus sex dierum, Philosophicâ Disputatione explicandum, Thesibus</hi>
      CXLVII. <hi rend="italic">copiose comprehensum.</hi> Ingolstadij typis Gregorij Haenlini
      MDCXXXVI. in 4.</p>
     <p><term>LEONARDVS ALEMAY</term>, natione Gallus, patriâ Lemouicensis, Societatem anno MDCX.
      aetatis XVI. complexus est, in eâqueue euasit Humanioris Litteraturae bene peritus, vtpote qui
      Oratoriam Artem pluribus annis docuit. Edidit</p>
     <p><hi rend="italic">Parentalia Illustrissimi Domini Gorguaei Proto-Praesidis
      Burdigalensis,</hi> ad Senatum Burdigalensem. Item</p>
     <p>
      <hi rend="italic">Parentalia Eminentissimi Demini Cardinalis de Sourdis.</hi>
     </p>
     <p>
      <hi rend="italic">Epithalamium D. Catharinae.</hi>
     </p>
     <p><term>LEONARDVS BACHIN</term>, natione Germanus, patriâ Graecensis, pene a puero in
      Societatem adscitus, in eâ tantum hausit doctrinae, vt in Academiâ Viennensi triennio
      Philosophiam cum laude explicuerit, et biennio in Graecensi, ac subinde Moralem Theologiam, et
      Sacras Litteras interpretetur hodiequeue. Congessit compendio, et tacito suo nomine
      vulgauit</p>
     <p><hi rend="italic">Coronam Anni Mariani,</hi> hoc est, <hi rend="italic">Vitas</hi> XII. <hi
      rend="italic">Sodalium Marianorum.</hi> Graecij typis Widmanstadij MDCXXXVI. in 12.</p>
     <p><term>LEONARDVS BAGNVS</term>, natione Dalmata, patriâ Pilinensis, ingressus Societatem,
      anno MDCX. aetatis XVII. docuit Viennae Philosophiam quadriennio: Rector fuit Collegij
      Fluminensis ad S. Viti. Concinnauit, et edidit suppresso suo nomine</p>
     <p><hi rend="italic">Manuale Sodalitatis Immaculatae Conceptionis B. V. M. Viennae Austriae in
      Caes. et Acad. Soc. Iesu Colleg. erectae et confirmatae.</hi> Viennae typis Gregorij Gelbhaar
      MDCXXX. in 16.</p>
     <p><term>LEONARDVS CREDER</term>, natione Germanus, patriâ Veltkirchensis, transtulit ex
      Italico Latine, et nomine suo presso edidit</p>
     <p><hi rend="italic">Alphonsi Rodriguez Societatis Iesu Exercitium Perfectionis,</hi> Part. II.
      et III. continuato labore post IOANNEM TANNEMAR, qui Tom. I. transtulerat.</p>
     <p><term>LEONARDVS DE FRAEYE</term>, natione Belga, patriâ Bruxellensis, multis annis magno
      fructu militum Regis Catholici in Missione nostrâ Castrensi, et deinde etiam extremâ vitâ
      Antuerpiae, strenuum egit operarium, ibique animam Deo reddidit die VI. Maij, anno salutis
      MDCXXV. Transcripsit Belgice</p>
     <p><hi rend="italic">Vitam B. Aloysij Gonzagae Soc. Iesu,</hi> a Virgilio Cepario descriptam.
      Antuerpiae apud Gerardum Wolschatium, et Henricum Aertsium MDCXV.</p>
     <p>
      <hi rend="italic">Leonardi Lessij Disputationem De Antichristo.</hi>
     </p>
     <p><term>LEONARDVS GARZONIVS</term>, natione Italus, patriâ Venetus, ex ordine Patricio,
      adscriptus est Societati iam grandis, anno MDLXVII. vna <pb id="s301" n="301"/> cum XL.
      Sacerdotibus Brixiensibus, de quibus in Iulio Fide supra memoraui; et in eâ doctrinis bene
      excultus, primus ex nobilissimo illo ordine quatuor vota professus est. Eximia fuit in eo
      probitas morum, tamque feruens aduersus Deum religio, atque animi submissio, vt vsque Tiro
      videretur. Eapropter vti mirifice diligebatur ab omnibus, ita solidarum virtutum exemplo,
      tenerrimoque sensu ad res diuinas, Sodales suos plurimum ad perfectionis persequendae studium
      excitabat. Scripsit, sed morte praeuentus non euulgauit</p>
     <p><hi rend="italic">Paraphrasim et Commentarios in Cantica Canticorum;</hi> conatus eruere pro
      virili ex Hebraeis vocibus diligenter expensis, sensus omnes qui obseruantur in Sacris
      Litteris, Diuinumque in Lectorum animis amorem accendere.</p>
     <p>Scripsit et Italice</p>
     <p><hi rend="italic">De Magnetis lapidis natur â,</hi> mirabilium effectuum, qui in eo
      obseruantur, causas Physicas adducens. Hunc, cum legendum accepisset Ioannes Baptista Porta
      Neapolitanus, in postremâ editione suae Magiae Naturalis ad calcem adiecit. Leonardo demortuo
      frater eius constantinus librum suo asserturus Auctori accepit excudendum, auide a multis
      expetitum, et crebro a Nicolao Cabeo nostro in eiusdem argumenti Opere commendatum.</p>
     <p><term>LEONARDVS LESSIVS</term>, natione Belga, patriâ Brechtanus, in Brabantia tenui loco
      natus Calendis Octobris, anno salutis MDLIV. Vbi primum adoleuit, a mercaturae studio, cui
      destinabatur a parentibus, abstractus, per occasionem vacan tis in Atrebatensi Collegio
      Academiae Louaniensis, Bursae, vt vocant, Brechtanae, annos natus XIV. eo se contulit; et
      Humanioribus Litteris, ac Philosophiâ informatus, ad Societatem nostram a P. Laurentio Nicolai
      Noruego adductus est die XXIII. Iunij, anno MDLXXII. et ab ipso statim Tirocinio, magnae
      illius virtutis, quâ postea claruit, rudimenta posuit haud mediocria; multis in obeundis
      domesticis osficiis, in compitis purgandis, in omnimodâ sui victoriâ referendâ. Post vota
      nuncupata, iussus Duaci Philosophiam publice discipulis explicare, toto id septennio magnâ cum
      approbatione praestitit, habuitque nobilem illum Christi Martyrem, quo merito gloriatur,
      auditorem, P. Robertum Sotuellum. Hoc ipso tempore Graecas Litteras nullo doctore perdidicit.
      Sed memorabile est, quo infortunio magna illi meritorum in reliquam vitam seges subnata est.
      Anno MDLXX VIII. per tumultus patriae, Nostri eâ vrbe expulsi sunt. Leonardus in eâ fugâ,
      nocte ab exitu secundâ, lectum sortitus est in diuersorio, vnde nescio quid hausit contagij;
      quod cum tibiis maxime insedisset, non raro periculum ipsi leprae creauit; et cum nullâ posset
      ope depelli, ad vsque vitae exitum pessimis eum modis exercuit. Euoluto septennio Romam
      accitus est, vbi Francisco Suario in Theologicis Doctore biennio est vsus; et iam tum
      Theologiae aliis tradendae idoneus est visus: quam non multo post Louanij exorsus, totos XV.
      annos summâ nominis claritudine docuit, et annis XVII. sequentibus Nostrorum studiis
      dirigendis praefuit. Miraculo autem est proximum, tam multa potuisse illum scribere, qui tot
      ac tantis fractus doloribus, viribus, propemodum diuturno labore exhaustis, in carne videbatur
      sine carne aegram animam trahere. Interea parcissimus erat temporis, laboris pertinax; vt inde
      potuerit per Ius vtrumque, per Medicas Artes, per Mathematicas, per Historias, et scientiarum
      alias excurrendo, Encyclopaediam conficere. Et erat illi par ingenium, foecundum pectus,
      memoria ad admirationem prompta; vt de quâuis proposita materiâ ex tempore dissereret
      aptissime. Fuit illi cum Francisco Suario, cum Gabriele Vasquez, Ludouico Molina, aliisque
      huius notae viris communicatio litterarum, qui eius in grauissimis quoque scientiarum negotiis
      iudicium exquirebant. Inter haec decora Sapientiae, tantâ erat modestiâ, et animi submissione,
      vt ea quâquâ poterat ope occultaret; nunquam de se, suisque rebus, nisi grauibus traheretur
      momentis, agebat. Vndique ab eo repetebantur, tanquam ab oraculo, responsa: ipse vero dubiis
      in rebus, et maioris momenti negotiis, breuem dari sibi moram postulabat, quo illa teste Deo,
      suâque conscientia discuteret, et praeuiâ oratione expediret. De suâ sententiâ libens
      volensque discedebat, quoties ab aliis valida, vel in speciem, argumenta proferebantur. Obuium
      quemque salutatione praeueniebat: omnes commendabat; se vnum, idque haud ficte damnabat,
      omnino se mortalium vilissimum re verbisque contendebat. Hinc ad suas laudes erubescere, atque
      alio mox dextere sermonem inclinare. Inter schedas, quibus, quae sibi seruanda proposuerat,
      inscripsit, multa, ne passim innotescerent, Graece fuerunt concepta. Septem capita continebat
      vna quaedam (nam octauum abdiderat characteribus ignotis) in haec verba. I. Neminem
      vituperare. II. Ante studium cor eleuare. III. Pro capiendo consilio orare, Deus qui corda
      etc. Actiones nostras. IV. In surgendo, orationem, Concede quaesumus, vsurpare. V. In rebus
      dubiis et perplexis, ad luminis Diuini fontem confugere. VI. Vbique impetum cohibere, et
      pacifice agere. VII. Modum in refectione seruare, et memorem esse caelestis voluptatis. Haec
      ibi: nec poterat se magis ille ad viuum exprimere. Adeo autem neminem vituperabat, vt potius
      omnes celebraret, et peteret etiam ab infimis quod condisceret. Certe ab Logices auditore
      postulauit haud pridem, vt si quando pulchri aliquid, vel in studiis, vel in pietate, mente
      conciperet, eius se faceret participem. Interrogatus aliquando, ecquidnam homini Societatis
      pacem animi <pb id="s302" n="302"/> conciliarit, Humilitas, ait, et Obedientia. Ipse sibi vel
      in extremâ aetate lectum sternebat, cubiculum verrebat. Saepe in triclinio defectus suos,
      etiam peculiares, cum rubore accusabat; poenas imperatas alacriter pendebat. In has aliquando
      voces, doloribus suis pressus erupit, Et vero, quis ego tandem sum, quem sibi Deus, vt
      patiatur, elegit? Item alias, Miror non raro, ad tantum certamen a Deo me tam imbellem
      athletam designatum esse; Herculem aliquem oportebat: sed benedictus Dominus in aeternum.
      Cunctorum vna vox est, humili, suaui, seriâ, piâ Lessij conuersatione sese velut in quâdam
      magneticâ attractos, laetiores, doctiores, ad virtutem promptiores effectos esse.
      Scholasticorum e Nostris quispiam S. P. N. Ignatij aliquid ab eo postulabat: carnis pauxillum
      Lessius ex Vrbe attulerat. Iubet illum redire postridie, visurus interim ecquid sibi supersit.
      At istum verecundia, ne rediret, cohibuit. Exinde diebus aliquot obuius ei factus Lessius,
      rogat, cur se non reuisat? et euestigio ad cubiculum suum perducto totam particulam, submisso
      prius osculo honoratam, tradit, adiiciens, melius ab aliis eam, quam ab se cultum iri.
      Discesserat a Lessio Sacerdos noster, qui solatij capiendi gratiâ ad eum adierat, animo ac
      vultu, vt videbatur, haud satis laeto. Lessium id totâ nocte afflixit; donec summo diluculo
      quaesitum longâ allocutione recreauit. Nocte mediâ consuerat e strato surgere, et ventriculi
      morbum prolixâ pulsatione dispellere: mox vnam, alteramue horam orando ducebat: secundum quam
      apertâ fenestrâ ferebat oculos circum Collegium, eique a Deo bene precabatur. Societatem
      tenerrimo amore complectebatur: solâ eius recordatione exiliebat gaudio; et crebro grates
      agebat Deo, quod spes omnes, quas ipsi mundus ostendebat, abrupisset, totque iam annis in eâ
      tam benigne, tam suauiter rexisset. Censebat deuotionem in B. Virginem, atque in Angelum
      Custodem, ad perseuerantiam in vocatione plurimum habere momenti: ideo Litanias Virgineas
      quotidie recitabat, vt in Societate perduraret; quâ nihil accommodatius ad animarum subsidium
      a Deo datum esse mortalibus existimabat, omnesque qui in eâ permanerent, aeternae gloriae esse
      oppignoratos. Iussus a Paulo V. Pont. Max. plurimis suis in Romanam Sedem meritis praemium
      deposcere, suorum oblitus commodorum, vnam illi Matrem suam, Societatem Iesu commendauit.
      Cruciabatur animo, si quid intelligeret commissium, quod bono Societatis nomini officeret:
      ipse exactâ minimarum etiam regularum obseruatione satagebat, ne quid in se tantâ Matre
      indignum reperiretur. Leuissimas etiam culpas contentione summâ auersabatur, atque ad peccati
      mentionem exhorrescebat. Defectus tenuissimos, quos sese in aliorum conspectu admisisse
      rebatur, ex pectoris intimo deplorabat. Octo ante mortem diebus, cum de re quâpiam coram alio
      questus sibi esse videretur, toto fere horae quadrante, nullo admisso solatio, manantibus
      dolore lacrymis, se deprecabundus accusauit, illud ingeminans, Nonne tu mihi, Deus meus,
      sufficis, ne de minimo querart Aliud nolo; solatium meum tu es, Deus meus. Cum obiiceret
      quispiam non esse cur magnopere formidaret Purgatorium; ipse, non sine lacrymis, coepit de
      admirabilibus Dei iudiciis disserere, facile sub ciborum sapore sensualitatis aliquid
      delitescere; bene gestis gloriolam subrepere; ceteris in rebus curiositatis quidpiam arridere;
      quorum non perfecte hominem deinde poeniteat: se quoque in iuuenili aetate forsan aliquâ
      vanitate ductum fuisse: quibus satis demonstrabat, haud suppetere alia vnde sibi magnopere
      metueret. Et reipsâ vix idoneam Absolutioni materiam in Confessionibus suppeditabat.
      Miserabatur infelicissimam peccatorum sortem, quos aeterna supplicia manerent; quam vt ipsi
      agnoscerent, desererentqueue, crebro Deum obtestabatur. Candoris, simplicitatis, sinceritatis
      amator erat, commendatorqueue: ipsam mendacij vel solam speciem detestabatur; nunquam, quo sua
      tegeret, ambiguo, restrictoque modo locutus. Angelicae puritatis fuit aemulator insignis: cui
      tuendae, custodiam agebat sensuum attentissimam; et ad ipsam blandi hostis mentionem
      exhorrescere videbatur. Fassus autem illud de se aliquando est, cum ea studia tractaret, quae
      peccata, praesertim illecebrosa, distinguunt, se ne primos quidem carnis motus sensisse.
      Paupertatem raro semper in pretio habuit. Nihil penes se patiebatur esse superflui; nihil in
      cubiculo picturâ, aliâue arte splendidum. Aiebat malle se molestiam aliquam cum Paupertatis
      emolumento subire, quam cum eiusdem detrimento suis seruire commodis. Studiose cauebat, ne qui
      suâ causâ sumptus fierent. Itinera, non quam commode, sed quam parce faceret, attendebat. In
      omnibus memor se spiritu pauperem esse, cum suo etiam incommodo inopiam tolerabat. Asseres
      rogo iam adiudicatos ipse sibi deprecatus, sedem ex iis compegit, quâ complures annos est
      vsus. Rogatus a quopiam Imagunculam, non prius dedit, quam Minister, diu quaesitus, potestatem
      fecisset. Vltimis vitae suae temporibus, de vitro a se confracto publice in triclinio culpam
      suam enunciauit. Singulari fuit in suos Superiores obseruantiâ, eorumque imperiis exactissime
      parebat. Colloquia ipsius erant Deo plena, seria, iucunda, docta, rerum Diuinarum momentis
      grauia, piis lacrymis saepe delibuta. Quoties vero Deum, Deique mysteria auidius scrutabatur,
      ita Diuino amore colliquescebat, vt singultus et lacrymas cohibere non posset. Postremis vitae
      annis magis se ac magis Diuinarum rerum tractationi dedit, semotâ curâ scriptionis, quo se ad
      mortem diligentius <pb id="s303" n="303"/> compararet; nisi quod libellum de L. Nominibus Dei
      conscripsit, quem plurimi faciebat; destinaueratqueue, si vita superasset, libro altero,
      Angelorum, alio; Beatorum hominum perfectiones, alio Meditationes quasdam, alio denique,
      eximios e Psalmis versus explicare, Libros asceticos Iacobi Aluarez de Paz, Ludouici de Ponte,
      aliosque similes tractabat assidue: sed Regularum nostrarum lectione recreabatur impensius,
      quod iis omnem perfectionem contineri, et omnem, qui in ceteris Auctoribus est, virtutis
      succum quasi exprimi diceret. Orationi plurimum temporis dabat, eâque solâ iam ante annos
      plurimos, quae conficere solebat itinera, traducebat. Litanias Lauretanas quotidie recitabat
      honori Magnae Matris, cuius clientelam, certissimam esse salutis arrham non ambigebat. Ab
      annis XXX. Litanias adiungebat de Passione Dominica, atque ab annis XX. Iubilum S. Bernardi,
      vtrâque nocte concubia, cum a lecto surgebat. Litanias Sanctorum vel cum Sociis reliquis, vel
      seorsim dicebat pro Angliae ad Ecclesiam reuersione. Vtilius ducebat paucas preces attente,
      quam cursim multas dicere: et eas quae in vsu quotidiano sunt, quales sunt mensae benedictio,
      gratiarum actio, et huiusmodi aliae, considerate pronunciare, quam extraordinarias alias
      adsciscere. Officium Canonicum, ne in summis quidem doloribus, si duos tresue dies extremos
      exceperis, omisit. Ita totum distribuebat, vt Matutinum et Laudes Belgio, Horas rebus suis,
      Vesperas Haereticorum conuersioni, Completorium Defunctis largiretur: horum namque iuuandorum
      studio tanto tenebatur, vt illis vndique corrogaret suffragia, et ad id piaculare numisma, non
      pendulum e Rosario dumtaxat, sed alterum etiam thoraci gestaret insutum. Officium quo
      attentius, reuerentiusque persolueret, Psalmos frequenter meditabatur. Mirabatur id ab
      aliquibus desultorie percurri, vt spontaneis se precibus impendant. Sacrificabat quotidie, vel
      inter maximos cruciatus; vel certe, si id non poterat, alteri sacrificanti aderat, et caelesti
      epulo communicabat. Nullis ante sacrum negotiis locum dabat: semihorâ gratias post illud
      agebat. Interdiu Venerabilem Eucharistiam, vel tum cum alioqui decumberet saepius inuisebat:
      feriâ V. Litanias de illa pertexebat. Inter Caelites, Angelum suum Tutelarem, Dionysium
      Areopagitam, Leonardum, et Patriarcham suum Ignatium praecipuâ veneratione prosequebatur: et
      de hoc quidem ita sentiebat, non exstitisse inde vsque ab Apostolicis temporibus, qui plus
      emolumenti attulisset Ecclesiae; vitae asperitate nullis Religionum fundatoribus cessisse,
      nisi quod rigorem posterioribus annis temperarit, quo se pluribus vtilem exhiberet. Enimuero
      seueritatem hanc nec ipse Leonardus indiligenter aemulabatur, qui grauissimis morborum,
      colicae, calculi, herniae duplicis, languentis tuctantisque stomachi tormentis, voluntarias
      etiam flagellationes adiiceret, et crebra ieiunia; nisi malis totam ipsius vitam meram inediam
      appellare. Totos XXX. annos vnâ esitatione per diem, eâque pertenui vixit; extra eam nihil
      vnquam potus accepit. In cubiculi sui pariete hanc epigraphen fixerat, Amor meus crucifixus
      est: et erat erga Christi Passionem teneritudine animi insigni: vnde illi par studium
      patiendi, et in aduersis tolerantia tam robusta, vt ipse fateretur, se iis, quae patiebatur,
      malis parem haud futurum, nisi peculiari fuisset auxilio diuinitus adiutus; morte grauiora
      esse, et leuius illis fore incendium, quo viuus conflagraret. Incredibilis illi dolor erat in
      vesicâ leuandâ, et cogebatur extremis temporibus plus centies diei noctisque spatio ad eum
      cruciatum. Tormenti grauitatem, et animi simul aequitatem ex Diuinâ voluntate perquam
      compositi, votum eius in schedâ repertum adumbrat: sic habet; <hi rend="italic">Beatissima
      Virgo, si dolores istos abstuleris, voueo omnibus prosestis tuis ieiunium in pane et aquâ;
      Rosarium in profesto, et ipso die; Horas B. Virginis omnibus Sabbatis, nisi Superior, vel
      iusta causa obstiterit, et festis Purisicationis, Annunciationis, Praesentationis,
      Assumptionis, Natiuitatis, Conceptionis. Non cupio auferri, nisi sit ad maiorem Dei gloriam,
      et meam salutem. Tenebor, simulatque aliquo modo constiterit. Si error, vel obliuio
      interuenerit, licebit proximo Sabbato instaurare.</hi> Ingens Dei beneficium eas poenas
      existimabat; quibus ferendis, aliorum quoque poscebat preces ad auxilium a Deo exorandum.
      Accusabat suam inertiam, quod sine gemitu eas ferre non posset; et subinde Ministrum rogabat,
      vt suam impatientiam (sic aiebat) castigaret: cum interim generosus eius animus omnibus esset
      admirationi. Vnum illi solamen in malis erat, Christus crucifixus. Par illi fortitudo fuit, et
      modestia, in existimationis suae dispendio faciendo. Doctrinam ipsius de Auxiliis Diuinae
      Gratiae notarant Academiae Louaniensis et Duacena, et passim toto Belgio proscribebatur: ipse
      tamen nihil commoueri est visus. Eadem post paulo a Sixto V. Pont. Max. exempta censurae, adeo
      non est factus insolentior, vt aduersarios etiam modeste excusaret. Ad extremum victus malis,
      post sumpta Sacramenta, piissime expirauit Louanij ad diem XV. Ianuarij, anno salutis
      MDCXXIII. aetatis LXIX. Religionis LI. Sacerdotij XLIII. Professionis quatuor votorum XXXIII.
      Statim in capillos, atque in omnia quae habuerat in vsu, certatim a Nostris, aliisque inuasum
      est, opinione sanctitatis. Funus perhonorifice celebratum est: cadaueri addita plumbea
      aetatis, vitaeque epigraphe. Incisa ipsius effigies in aes cum elogio luculento. Albertus Pius
      Belgarum Princeps eâ erat de ipso opinione, vt ad maximas quasque difficultates examinandas
      eum adhiberet. Iustus Lipsius V. C. alio ad Confessiones vti, dum vixit, noluit: <pb id="s304"
      n="304"/> et in eius Opuscula luculentum hoc illi scripsit elogium;</p>
     <p>
      <hi rend="italic">Vides ne, Lector, hoc Opus? Sophiae vides</hi>
     </p>
     <p>
      <hi rend="italic">Opus Sacratae. Quidquid illa condidit</hi>
     </p>
     <p>
      <hi rend="italic">A condito orbe, conditum his libris habes.</hi>
     </p>
     <p>
      <hi rend="italic">Abyssus ante, et pelagus hoc rerum fuit;</hi>
     </p>
     <p>
      <hi rend="italic">Sed iste lucem fecit, et compendium.</hi>
     </p>
     <p>
      <hi rend="italic">Sublimia hic videbis, et subtilia,</hi>
     </p>
     <p>
      <hi rend="italic">Humanaque hic videbis, et caelestia.</hi>
     </p>
     <p>
      <hi rend="italic">In pauca tibi, sed vera verba conferam.</hi>
     </p>
     <p>
      <hi rend="italic">Philosophus esse qui voles, lege hos libros.</hi>
     </p>
     <p>
      <hi rend="italic">Theologus esse qui voles, lege hos libros.</hi>
     </p>
     <p>Iustus Ryckius Gand. Canon. hoc illum Epitaphio ornauit.</p>
     <p>Lessum <hi rend="italic">scribere</hi> Lessio <hi rend="italic">parabam,</hi></p>
     <p>
      <hi rend="italic">Quo non doctior, atque temperatae</hi>
     </p>
     <p>
      <hi rend="italic">Vitae sanctius ordinem secutus</hi>
     </p>
     <p>
      <hi rend="italic">Alter Belgiacis refulsit oris.</hi>
     </p>
     <p>
      <hi rend="italic">Cum me respiciens seuera vultu</hi>
     </p>
     <p>
      <hi rend="italic">Virtus turbidulo; Quid occuparis,</hi>
     </p>
     <p>
      <hi rend="italic">Inquit, Rycquie, versibus minutis</hi>
     </p>
     <p>
      <hi rend="italic">Dignum Lessiadae parare Lessum?</hi>
     </p>
     <p>
      <hi rend="italic">Frustra funera tam beata vexas.</hi>
     </p>
     <p>
      <hi rend="italic">Non est exiguo canendus ore</hi>
     </p>
     <p>
      <hi rend="italic">Noster Lessiades, poli inquilinus,</hi>
     </p>
     <p>
      <hi rend="italic">Astrorum incola, Numinisque consors.</hi>
     </p>
     <p>
      <hi rend="italic">Si gratum Indigeti facis nouello,</hi>
     </p>
     <p>
      <hi rend="italic">Has partes mihi tutius relinquas.</hi>
     </p>
     <p>Non grauabor, quamuis solito prolixior sim, adscribere etiam Stephani Emonerij, in Splendore
      Veritatis, Aditu ad Disputationem, atque adeo etiam omnium Doctorum de Leonardi Lessij
      doctrinâ et stylo iudicium, <hi rend="italic">Eius,</hi> inquit, <hi rend="italic">mititas, et
      suauitas morum singularis; summa, quae in eo vbique se prodit, scriptionis nitela, et in
      difficultatibus quantumcunque implexis, ac, siue rerum obscuritate, siue Doctorum, vt fit,
      obscuratione, tenebricosis, limpiditas, et pelluciditas singularis; diffusa rebus, et succi
      plenissima, verbis substricta tractandi ratio; delectus sententiarum, solidaeque vbique
      doctrinae cura insignis; in penetrando ac perspiciendo difficultatis nodo acumen, et in
      dissoluendo dexteritas; perpetua, et nunquam desiderata eius fides in referendis ac
      proponendis aduersariorum sententiis, modestiaque tanto viro digna in iis refellendis. Hoc
      enim, quâ erat et intellectus luce et voluntatis compositione semper retinuit, vt
      aduersariorum sententias summâ fide referret, parique modestiâ et lenitate reticeret. Et vero
      vix intra paucos annos praelum frequenti alterius vllius Operis Theologici editione toties
      caluit; non exiguo argumento adamatae a doctis Lessij doctrinae, eo ingenio, perspicuitate, ac
      modestiâ traditae.</hi> A calamo Lessij varia prodierunt, quae tomis II. complexus est
      Antuerpiae typis Plantinianis Balthasar Moretus MDCXXVI. et MDCXXX. in fol. Continet autem</p>
     <p>Tom. I. <hi rend="italic">De Iustitiâ et Iure, ceterisque Virtutibus Cardinalibus,</hi> lib.
      IV. ad Secundam Secundae D. Thomae, a Quaestione XLVII. vsque ad CLXXI. Hoc opus omnibus
      numeris absolutum, impleuit orbem terrarum famâ, et fructu: prodirt tum Louanij, tum
      Antuerpiae septies feliciter et semper auctum; primum anno MDCV. In quintâ et sequentibus
      editionibus acccessit</p>
     <p><hi rend="italic">Dissertatio de Montibus pietatis.</hi> Prodiit praeterea saepe Parisiis,
      saepe Lugduni, saepe alibi. Editioni Lugdunensi anni MDCXXX. accessit Theophili Raynaudi
      nostri</p>
     <p><hi rend="italic">Appendix pro Leonardo Lessio, De licito vsu Aequiuocationum, et mentalium
      restrictionum,</hi> aduersus criminationes Ioannis Barnesij.</p>
     <p>Tom. II. <hi rend="italic">Opuscula varia,</hi> nempe</p>
     <p><hi rend="italic">De Perfectionibus, Moribusque Diuinis,</hi> lib. XIV. Edidit illud
      separatim Antuerpiae Moretus MD CXX. in 4. et appellari solet, <hi rend="italic">De Attributis
      Diuinis.</hi></p>
     <p>
      <hi rend="italic">De Gratiâ efficaci, Decretis Diuinis, Libertate arbitrij, et Praescientia
       Dei conditionata, Disput. Apologet.</hi>
     </p>
     <p><hi rend="italic">De Praedestinatione, et Reprobatione Angelorum, et Hominum.</hi> Item, <hi
      rend="italic">De Praedestinatione Christi, Disputationes</hi> II.</p>
     <p><hi rend="italic">De Summo Bono, et aeternâ beatitudine Hominis</hi> lib. IV. ad 1. 2. S.
      Thomae. Editus fuit hic Tractatus Antuerpiae typis Plantinianis MDCXIII. et rursum MDCXVI. in
      8.</p>
     <p><hi rend="italic">De Prouidentiâ Numinis, et animi immortalitate,</hi> lib. II. aduersus
      Atheos, et Politicos. Ibidem iisdem annis in 8.</p>
     <p><hi rend="italic">Quae fides et Religio sit capessenda, Consultationem;</hi> cum <hi
      rend="italic">Appendice, quâ quaestionibus quibusdam, quaeipsam Consultationem spectant,
      respondetur.</hi> Antuerpiae typis Plantinianis MDCX.</p>
     <p>Haec Consultatio a Thoma Saillio nostro Belgice reddita; a Martino Christophoro item nostro
      Gallice, deinceps ad varias Linguas migrauit. Per hanc multi sequioris fidei errones in
      Sanctae Matris Ecclesiae gremium reducti sunt. Hanc multi errorum Ministri scriptis libris
      oppugnarunt; et aduersus illos propugnarunt, Latine Hermannus Hugo, Belgice Ioannes Gouda
      vterque noster.</p>
     <p><hi rend="italic">De Antichristo, et eius Praecursoribus, Disputat. Apologet.</hi> II.
      Refutatur autem Praefatio Monitoria, falso (vt creditur) adscripta Iacobo Magnae Britanniae
      Regi. Antuerpiae typis Plantinianis MDCXI. in 8. Reddidit Flandrice Leonardus de Fraye
      noster.</p>
     <p><hi rend="italic">Disputat. De Statu vitae deligendo, et Religionis ingressu,
      Quaestionibus</hi> XII. <hi rend="italic">comprehensam.</hi> Ibidem MDCXIII. et MDCXVII. in
      8.</p>
     <p><hi rend="italic">De Bono status eorum, qui vouent et colunt Castitatem in seculo.</hi>
      Coloniae prodiit apud Kinckium prius MDCXV. praeferens nomen Leonis Hubertini a S. Dionysio S.
      Theol. Doctoris: variis postea linguis donatus est.</p>
     <p><hi rend="italic">Hygiasticon,</hi> seu, <hi rend="italic">De verâ ratione valetudinis
      bonae, et vitae, vna cum sensuum, iudicij, et memoriae integritate, ad extremam senectutem
      conseruandae.</hi> Subiungitur <hi rend="italic">Tractatus Ludouici Cornari Veneti, eodem
      pertinens,</hi> ex Italico in Latinum sermonem ab ipso Lessio translatus. Antuerpiae typis
      Plantinianis MDCXIII. et MDCXIV. Praecepta huius libelli <pb id="s305" n="305"/> adeo
      placuerunt Serenissimo Alberto Belgarum Principi, vt ea ad dies aliquot, experiundi gratiâ,
      accurate obseruauerit.</p>
     <p>Praeter haec X. Opuscula tomo II. Operum Lessij contenta, prodiit eius lucubratiuncula, sub
      nomine alieno</p>
     <p><hi rend="italic">Discussio Decreti magni Concilij Lateranensis.</hi> Moguntiae typis
      Ioannis Albini MDCXIII. in 8.</p>
     <p>Premuntur hactenus, quae lucem nondum viderunt Opuscula,</p>
     <p>
      <hi rend="italic">Notae in Martini Nauarri Enchiridion.</hi>
     </p>
     <p>
      <hi rend="italic">Notae in Genesin; et in Isaiam.</hi>
     </p>
     <p><hi rend="italic">De Potestate Summi Pontisicis;</hi> quod impressum quidem, sed hactenus
      bonis causis suppressum est.</p>
     <p>
      <hi rend="italic">Epistolicae Casuum Conscientiae Resolutiones.</hi>
     </p>
     <p><hi rend="italic">De Quinquaginta Nominibus Dei,</hi> quod iam productum est in lucem curâ
      Thomae Courtois Bruxellae apud Godefridum Schouartium, vna cum ipsius Lessij Vitâ MDCXL. in
      12.</p>
     <p><hi rend="italic">Apologia pro Scriptoribus Mysticae Theologiae, qui a Ludouico Blosio
      citantur;</hi> ad instructionem Candidatorum Mysticae Theologiae, cum Scholasticâ explicatione
      locutionum Mysticarum.</p>
     <p><hi rend="italic">Commentarios</hi> etiam habebat affectos <hi rend="italic">in varias S.
      Thomae Partes,</hi> qui multorum in manibus sunt.</p>
     <p><term>LEONARDVS PATORNAEVS</term>, natione Gallus, patria Sequanus Salinensis, Societatem
      ingressus anno MDLXXXVI. aetatis XVII. Humanarum Diuinarumque Scientiarum, et Sacrae
      Scripturae inprimis, quam multis annis docuit, armis instructus, Haeresim saepissime
      debellauit. Decessit cum magnâ significatione pietatis Vesontione anno MDCXXXIX. Scripsit sub
      alieno nomine</p>
     <p>
      <hi rend="italic">Declarationes aliquas multorum deductorum ad Ecclesiae Castra.</hi>
     </p>
     <p><term>LEONARDVS DE PENAFIEL</term>, Alphonsi frater, origine Hispanus, natione Peruanus,
      patriâ Riobambensis, ingressus in Societatem MDC. XIV. aetatis XVIII. Philosophiam Limae,
      Theologiam Cusci docuit eximiâ commendatione. Habet destinatum iam praelo</p>
     <p><hi rend="italic">Cursum Philosophiae:</hi> et parat luci</p>
     <p>
      <hi rend="italic">Theologicas lucubrationes.</hi>
     </p>
     <p><term>LEONARDVS PERINVS</term>, natione Lotharingus, patriâ Stannaeus, in Dioecesi
      Virdunensi, natus anno MDLXVII. Societati se addixit MDL XXXIX. post Artem dicendi quadriennio
      Mussiponti, Philosophiam Parisiis altero quadriennio traditam, Sacras Litteras biennio,
      Theologiam Scholasticam octennio Mussiponti interpretatus est; vbi et septennio Cancellarius
      Vniuersitatis fuit, et subinde eiusdem, simul et Collegij in eâ instituti Rector. Diu variis
      in locis sacras Conciones habuit. Eius eximiam caritatem late depraedicant Nostri, quos bello
      Suecico suis ad Rhenum sedibus eiectos ipse benignissime excepit, liberalissime habuit; in
      omnes alioqui Religiosos profuse hospitalis. Lotharingis nostris Mussiponto cedere iussis,
      ipsi vni concessum ibi consistere, titulo, vt vel ipsi aiebant Galli, sanctitatis quâ
      clarebat. Obiit diem suum Besuntione X. Februarij, anno MDCXXXVIII. Edidit Gallice</p>
     <p><hi rend="italic">Orationes funebres</hi> III. <hi rend="italic">in Exequiis Serenissimi
      Ducis Lotharingiae Caroli III. et Caroli Cardinalis Lotharingiae filij ipsius,</hi> dictas
      Nancaei, Mense Iulio MDCVIII. Mussiponti apud Melchiorem Berardum MDCVIII. in 8. Latine
      vero</p>
     <p><hi rend="italic">Pompam funebrem, et Iusta eidem Carolo III. persoluta, aeneis figuris
      expressa,</hi> in folio expanso; Opus inprimis laboriosum, et Latinitatis plenissimum.</p>
     <p><hi rend="italic">Thrasonica Pauli Ferrij Caluinistae.</hi> Mussiponti apud Melchiorem
      Berardum MDCXIX. in 8.</p>
     <p><hi rend="italic">Vitam S. Nicolai Myrensis Episcopi.</hi> Ibidem apud Hanzelet in 12.
      MDCXXVII.</p>
     <p><hi rend="italic">Hilaria Mussipontana, ob relatos in Sanctorum Canonem S. Ignatium, et S.
      Franciscum Xauerium.</hi> Mussiponti apud Sebastianum Cramoisy MDC. XXIII. in 4.</p>
     <p><hi rend="italic">Vitae communis scitam vrbanitatem,</hi> Latinitate donauit.</p>
     <p><term>LIDANVS COLANELLVS</term>, natione Italus, patriâ Setinus, edidit</p>
     <p>
      <hi rend="italic">Panegyricum de laudibus Vrbis Florentiae.</hi>
     </p>
     <p><term>LVCAS PINELLVS</term>, natione Italus, patriâ Melfensis in Regno Neapolitano; ex
      pueritiâ vix excesserat, cum Societatem est ingressus; in quâ et virtutes, et litteras
      imbibit. Theologiam, cuius Doctoratu insignis fuit, et Ingolstadij, et Mussiponti laudabiliter
      professus est. Obiit demum Neapoli die XXV. Augusti, anni MDCVII. Scripsit Italice</p>
     <p><hi rend="italic">De Statu animarum post hanc vitam,</hi> lib. II. qui Latine translati
      exstant Coloniae apud Ioannem Honthemium MDCV. in 12.</p>
     <p><hi rend="italic">Gerson,</hi> siue, <hi rend="italic">De Religiosâ perfectione, et de
      obligatione quâ ad eam comparandam quilibet Religiosus tenetur,</hi> lib. IV. qui Latine
      exstant Coloniae apud Balthasarem Clypeum MDCII. in 12. Hispanice vertit Iosephus Artiaga,
      Gallice Franciscus Solerius nostri, Belgice Gisbertus Bahusius Carthusianus.</p>
     <p>
      <hi rend="italic">Meditationes aliquot Mysteriorum Vitae et Passionis D. N. Iesu Christi.</hi>
     </p>
     <p><hi rend="italic">Meditationes deuatissimas de B. Virgine Mariâ, cum Iconibus.</hi> Brixiae
      apud Petrum Mariam Marchettum MDXCIX.</p>
     <p><hi rend="italic">Meditationes breues de Sanctissimo Eucharistiae Sacramento, et de
      praeparatione ad Sanctam Communionem, deque aliis ad cultum tanti Mysterij pertinentibus.</hi>
      Ibidem eodem anno. Has omnes Latine reddidit, atque edidit Ioannes Busaeus noster Coloniae
      apud Arnoldum Mylium MDXCIX. et MDCIII.</p>
     <p>
      <hi rend="italic">Meditationes Mysteriorum Rosarij cum Litaniis B. Virg.</hi>
     </p>
     <p><hi rend="italic">Meditationes breues, de Peccatis mortalibus;</hi> quae Latine prodierunt
      Coloniae apud Ioannem Crithium MDCVII.</p>
     <pb id="s306" n="306"/>
     <p><hi rend="italic">Meditationes de</hi> IV. <hi rend="italic">Nouissimis.</hi> Latine
      impressit Coloniae Ioannes Honthemius MDCV.</p>
     <p><hi rend="italic">De Missae Sacrisicio, eiusque fructibus.</hi> Latine Coloniae apud
      Crithium MDCVIII.</p>
     <p><hi rend="italic">De Sacramento Poenitentiae,</hi> lib. IV. cum <hi rend="italic">Tractatu
      de</hi> v. <hi rend="italic">Vulneribus Christi.</hi> Ibidem MDCVII.</p>
     <p><hi rend="italic">Dialogum breuissimum de Sanctissimâ Communione, inter hominem mundanum et
      spiritualem:</hi> cui accessit <hi rend="italic">Tractatus breuis de Communione
      spirituali.</hi> Venetiis apud Pasinum Brusidam MDCII.</p>
     <p>
      <hi rend="italic">Drama spirituale, In quo consistat plena huius vitae felicitas.</hi>
     </p>
     <p>Opuscula spiritualia ipsius omnia, seorsim prius edita, fuerunt in duos deinde tomos digesta
      Italice Venetiis apud Io: Baptistam Ciottum MDCIV.</p>
     <p>Edidit praeterea Latine eruditam</p>
     <p><hi rend="italic">Disputationem Theologicam de Statu animarum in altero seculo,</hi>
      propositam Ingolstadij MDLXXVII. Item alteram</p>
     <p><hi rend="italic">Disputationem de Christo Opt. Max. ac Matre eius sanctissimâ.</hi>
      Ingolstadij typis Weissenhorniis MDLXXVII. et MDLXXXI. Item tertiam</p>
     <p><hi rend="italic">Disputationem de Ecclesiâ,</hi> propositam Mussiponti MDLXXX.</p>
     <p><term>LVCAS VELLOSVS</term>, natione Lusitanus, patriâ Olysipponensis, in Conimbricensi
      Collegio Sacrae Scripturae Interpres, habet sub praelo</p>
     <p>
      <hi rend="italic">Commentaria in Librum Iudith.</hi>
     </p>
     <p><term>LVDOVICVS ALBRITIVS</term>, natione Italus, patriâ Placentinus, concionibus suis totâ
      Italiâ notissimus, in quâ primas diu partes dicendi obtinuit: hodie Germanicum in Vrbe
      Collegium administrat: et fungitur munere Concionatoris Pontificij a S. D. N. Vrbano VIII.
      delectus. Exstant excusae typis, quas Italice dixit,</p>
     <p><hi rend="italic">Orationes tres;</hi> I. <hi rend="italic">ad Genuenses, de
      Vnione.</hi></p>
     <p>II. <hi rend="italic">in Exequiis Serenissimae Margaretae Reginae Hispaniarum, Parmae
      celebratis.</hi></p>
     <p>III. <hi rend="italic">in funere Serenissimae Isabellae Sabaudae, Ducis Mutinensis</hi>
      MDCXXVI.</p>
     <p><term>LVDOVICVS ALCASAR</term>, natione Hispanus, patriâ Hispalensis, singulare Diuinae
      prouidentiae miraculum in se ipse infans expertus est: nondum enim annum aetatis expleuerat,
      cum argenteo numo manu temere in os iacto, totis nouem mensibus fauces obstructas habuit,
      pastusque est lacte guttatim a domesticis rei ignaris in os eius infuso, ac per tenuem rimam,
      quâ cauatus patebat argenteus demisso. Demum vehementiore tussi fauces conuulsae argenteum
      expulerunt; supra quem caro paulatim circum adnata iam excreuerat. Is vbi adoleuit, a teneris
      statim annis, amplo patrimonio contempto, Societatem Iesu amplexus est: in quâ Litteris ac
      Disciplinis omnibus exquisite instructus, Aristotelem primum, dein plures annos Cordubae et
      Hispali Sacras Litteras interpretatus est. Sed ornamentum illud fuit in eo longe clarissimum,
      quod rem litterariam animi demissione sic obruebat, quasi eam non attigisse plane videretur:
      quâ quoque arte vsus est, cetero omni opprimendo decore, quo maxime potuisset clarescere.
      Popularis aurae, et humani plausus auidissimus contemptor, et perquam facete interdum De
      bonis, quae nobis peperit Christus, alto quodam animi sensu frequens loquebatur; nec a
      lacrymis, dum similia loquebatur, temperabat. Obiit Hispali die XVI. Iunij, anno salutis
      MDCXIII. aetatis LXIII. Prosecuta est Ciuitas eius mortem eximio sensu doloris, et cadauer
      suis humeris, alij aliis succedentes honestiores de Clero seculari, Regularique extulerunt.
      Edidit elaboratum annis prope XX. Opus, cui titulum fecit,</p>
     <p><hi rend="italic">Vestigatio arcani sensus in Apocalypsi.</hi> Accessit <hi rend="italic"
      >Opusculum de sacris Ponderibus et Mensuris.</hi> Antuerpiae apud Ioanem Keerbergium MDCXIV.
      in fol. Posthumum prodiit Volumen alterum</p>
     <p><hi rend="italic">In eas Veteris Testamenti partes, quas respicit Apocalypsis;</hi> nempe
      <hi rend="italic">Cantica Canticorum, Psalmos complures, multa Danielis, aliorumque Librorum
      Capita,</hi> lib. V. Accessit <hi rend="italic">Opusculum de Malis Medicis.</hi> Lugduni apud
      Prostios MDCXXXI. in fol.</p>
     <p><term>LVDOVICVS ALMEIDA</term>, natione Lusitanus; cum intentus mercaturae, opum studio,
      Orientis maria percursaret, Funaium Iaponiae vrbem delatus, statuit S. Ignatij meditationibus,
      Nostrorum operâ quos iam antea quoque cognorat, tantisper vacare, exploraturus num bene tot
      discrimina, quot adibat, ponerentur. In eo sancto otio, Iaponiam sibi deinceps sedem delegit,
      ac totum se, remque suam bene lautam Christo, eiusque religioni propagandae dicauit. Chirurgus
      erat non malus. Hâc ope Iaponum succurrere corporibus consilium capit, vt sic eorum animas
      lucrifaciat Redemptori. Certam mox pecuniam destinat, qua infantes alantur subducti matribus,
      quos barbarâ crudelitate consuerant enecare, seu rei familiaris inopiâ, seu taedio
      educationis. Ad haec valetudinario suam addicit operam, et dono plane caelesti valetudines
      desperatas saepe restituit. Verum cum haec omnia, pro eo vitae perfectae studio, quo
      flagrabat, modica viderentur, sese ipsum ex integro Societati dedit anno salutis MDLV. aetatis
      suae XXX. pecuniaeque suae fructibus Operariorum Christi in Iaponiâ multos annos difficultates
      sustinuit. Illi certe vni Bungensis Collegij debetur fundatio, atque aliarum fere Sedium
      nostrarum, qui suis eas facultatibus constabiliuit. Ex quo suae virtutis, et caritatis
      inprimis, documentum dedit, nouis semper expeditionibus intentus, noua simul expertus
      incommoda, noua pericula, mirifice rem auxit Christianam. Callebat apprime mores Iaponum, et
      instituta, agebatque cum illis dexterrime; quo facto sibi gratiam Principum adiungebat. Optimo
      semper fuit exemplo; ardebatque zelo Diuini honoris proferendi. Multa passim Templa excitauit;
      <pb id="s307" n="307"/> plurimos Ecclesiae adiunxit; nomen suum magnis caritatis operibus
      posteritati, atque adeo etiam, quod potius est, aeternitati commendauit egregie. Facatae
      elephantiacum gentilem a Neophytis oblatum, adhibito futilis efficacitatis medicamine, quod
      vel inuito extorserant, praeter suam spem incolumitari restituit. Vlcera et plagas annorum iam
      XV. vitio desperatas, paucis saepe diebus consolidauit. Virum nobilem tormentario puluere
      fortuito accenso ita ignis afflarat, vt assus vstulata pelle videretur; eum a Medicis, qui
      curationem frustra tentarant, destitutum, triduo eduxit discrimini, breui restituit in
      integram sanitatem. Omnino in morbos illi fuisse imperium diceres. Sed par illi propemodum
      erat in malos Genios potestas, quos de corporibus hominum misere vexatorum fusâ ad Deum prece
      abigebat. Tanta erat omnium erga ipsum beneuolentia et veneratio, vt Apostolico more
      circumeuntem Ecclesias, agmine supplicabundi venientem ad se quique exciperent, Cruce
      praelatâ, et decantatâ Catechesi; abeuntem sequerentur lacrymis, et pedum eius vestigiis
      oscula figerent; id quod conspicati aliquando e Lusitanis aliqui, nihil se memoriâ dignius
      toto suo itinere vidisse memorabant. Multa ipse in iis itineribus fortiter tulit; multa
      praeclare gessit. Saepe intentatam sibi necem a Bonziis, nisi obiectu suorum corporum
      Christiani texissent, incurrisset. Sed ipse periculis omnibus maior, nihil prae illis
      appetebat. Demum cum XXX. propemodum annis Iaponensem Christi vineam strenue excoluisset,
      Amacusae in morbum incidit, qui fuit illi supremus. Cum decumberet, opplebatur domus Neophytis
      venientibus ad oscula pedum ipsius, largeque plorantibus; quos ipse, quando linguae officio
      nequibat, blando obtutu solabatur, atque in intimis se illos praecordiis gestare significabat.
      Obitt Mense Octobris, anno MDLXXXIII. aetatis circiter LX. Mortem ingens omnium dolor excepit:
      funus solemniter procuratum est. Scripsit Almeida</p>
     <p><hi rend="italic">Epistolas</hi> XIII. <hi rend="italic">ex Iapone ab anno</hi> MDLVII. <hi
      rend="italic">vsque ad</hi> MDLXX.</p>
     <p><term>LVDOVICYS DE AZEVEDO</term>, natione Lusitanus; in Aethiopiam vna cum P. Laurentio
      Romano anno MDCV. penetrauit, et strenuum se ibi Operarium praestitit, quamuis aetate fractus
      esset, et morbis; nec voce solum eos populos, sed scriptis etiam lucubrationibus excoluit.
      Transtulit in sermonem Chaldaeum,</p>
     <p><hi rend="italic">Commentaria Francisci Toleti in Epistolam D. Pauli ad Romanos; et
      Francisci Ribera in Epistolam D. Pauli ab Hebraeos.</hi> MDCXVII.</p>
     <p>
      <hi rend="italic">Horas Canonicas; et Horas B. Virginis.</hi>
     </p>
     <p>
      <hi rend="italic">Exorcismos contra tempestates.</hi>
     </p>
     <p><hi rend="italic">Annotationes Imaginum Vitae Christi Domini, ab Hieronymo Natali nostro
      factas.</hi> Item</p>
     <p><hi rend="italic">Annotationes Imaginum Apostolorum et Eremitarum</hi> MDCXXV.</p>
     <p>In Aethiopicum, seu Amaranum sermonem, qui Curialis in AEthiopiâ est, transtulit</p>
     <p><hi rend="italic">Testamentum Nouum: illudque</hi> vna cum Ludouico Caldeira <hi
      rend="italic">recensuit.</hi> Item</p>
     <p><hi rend="italic">Catechismum,</hi> ex Lusitanico.</p>
     <p>
      <hi rend="italic">Grammaticam a se prius compositam nouis curis recensuit,
       illustrauitque.</hi>
     </p>
     <p><hi rend="italic">Pratum spirituale Concionum, supra Symbolum Apostolorum,</hi> pro
      Parochis, <hi rend="italic">digessit,</hi> materiâ desumptâ ex Roberti Cardinalis Bellarmini
      Explicatione Symboli, et ex Catechismo Romano MDCXXVI.</p>
     <p><term>LVDOVICVS BALLESTER</term>, natione Hispanus, patriâ Valentinus, Societatem Calendis
      Septembris ingressus est anno Domini MDLXII. aetatis suae XVIII. In eâ multos annos Sacram
      Linguam, et Sacras Litteras Valentiae explicuit. Sardiniam suis laboribus excoluit. Domui
      Tarraconensi praefuit. Vir laboris amantissimus, qui ad Diuinarum Scripturarum studia
      conferebat, quidquid a meditationis contentione, atque ab aliis ministeriis otij supererat.
      Detractionis et iurgij omnis, quamuis leuissimi, hostis infensissimus, et opprimebat dissidia,
      prius in semine, quam orirentur; mutus et elinguis, nisi cum de Deo colloquia miscerentur.
      Nihil sibi in victu, vestituque passus est, vel in senectute morbis afflicta, indulgeri.
      Ardentissimis concionibus per compita passim institutis plebem institit erudire, comitantibus
      dicentem lacrymis, gemitibus, suspiriis, sequente frequentiâ Confessionum. Acerrimus erat et
      pietatis augendae procurator, et vitiorum exscindendorum vindex; tentauitqueue, insperato illo
      quidem, sed felici successu, licentiam Bacchanaliorum, quae prorsus erat in eâ vrbe effraenis,
      coercere, producto in compitalem concionem hinc cadauere, illinc Christi e cruce pendentis
      effigie. Quam rem Antiochenus Patriarcha Archiepiscopus idem Valentinus D. Ioannes de Ribera,
      nobilitate, prudentiâ, litteris, ac sanctimoniâ clarissimus tanti fecit, vt Ludouici per vrbem
      tonantis imaginem curarit sibi coloribus exprimi ad viri venerationem. In extremâ aegritudine,
      vim morbi, contractis ex diuturnitate iacendi vlceribus, totisque artubus dolens, adeo
      patienter tulit, vt vegetus valensque videri posset. Medicis supremum vitae diem adesse
      denunciantibus, rogatus, velletne Sacro Oleo inungi, placide iussit in diem ab inde quintum
      differri. Tam securus vitae, mortisque erat: et satius duxerunt Medici viri sancti
      asseuerationi, quam suis Medicinae legibus haberi fidem: eam quoque ratam euentus fecit.
      Susceptis tempestiue Sacramentis, laeto animo, vultu sereno, omnis timoris et sollicitudinis
      expers, animam exhalauit Valentiae Calendis Maij, anno salutis MDCXXIV. aetatis LXXXII.
      Religionis LX. et ab emissâ quatuor votorum professione XLV. Ad funus eius ingens concu[?]sus
      est factus, <pb id="s308" n="308"/> laudes sanctitatemque viri depraedicantium oscula manibus
      figentium, admouentium Rosaria, inspersos cadaueri flores ad reliquias colligentium.
      Edidit</p>
     <p><hi rend="italic">Onomatographiam,</hi> siue, <hi rend="italic">Descriptionem nominum varij
      et peregrini idiomatis, quae in Latinâ Vulgatâ Editione Sacrorum Bibliorum occurrunt.</hi>
      Accessit</p>
     <p><hi rend="italic">Hierologia,</hi> siue, <hi rend="italic">De Sacro Sermone,</hi> lib. IV.
      quorum I. est, <hi rend="italic">De Substantiâ Diuinâ.</hi> II. <hi rend="italic">De
      Substantiâ Corporeâ inanimatâ.</hi> III. <hi rend="italic">De Substantiâ Corporeâ
      vegetante.</hi> IV. <hi rend="italic">De Sensitiuâ.</hi> Lugduni per Horatium Cardon MDCXVII.
      in 4.</p>
     <p><term>LVDOVICVS BERTONIVS</term>, natione Italus, patriâ Firmanus, trium votorum in
      Societate Professus, annos circiter XLIV. in Indorum Americanorum salute procurandâ laborauit,
      tantâ virtutis opinione, vt vulgo Sanctus Ludouicus vocaretur. Morborum, et praecipue
      Cliiragrae fuit patientissimus. Paupertatis tam amans, vt XL. totos annos vno sit pallio vsus,
      quod ex Europâ secum detulerat. Obiit Limae die III. Augusti, anno salutis MDCXXV. aetatis
      LXXIII. Religionis aditae L. Edidit Linguâ Hispanicâ</p>
     <p><hi rend="italic">Artem breuem Linguae Aymarae, ad introductionem Artis, seu, Grammaticae
      copiosioris eiusdem Linguae,</hi> cuius est vsus in Peruuio. Romae apud Aloysium Zannettum
      MDCIII. in 8.</p>
     <p><hi rend="italic">Sermonarium,</hi> seu, <hi rend="italic">Conciones eâdem Linguâ.</hi></p>
     <p><term>LVDOVICVS BROVART</term>, natione Belga, patriâ Ariensis, natus anno MDLXXXII.
      Societatem ingressus MDCIV. Theologiam Moralem in eâ docuit, totos pene iam triginta annos
      habendis per praecipuas quasque Belgij vrbes concionibus exegit, non vulgari eloquentiae
      laude. Transtulit ex Latino Gallice</p>
     <p><hi rend="italic">Hortulum Marianum</hi> Francisci de la Croix nostri. Duaci typis
      Balthasaris Belleri MDCXXIII. in 16.</p>
     <p><term>LVDOVICVS BVSTVS</term>, natione Italus, patriâ Venetus, in Societatem sub annum MDCV.
      ingressus, natus ipse tum annos XVI. in eâ Moralem Theologiam professus est, et Socios
      gubernauit.</p>
     <p>Edidit Tractatus ascetici</p>
     <p><hi rend="italic">De mentis descensu ad hominis nihilum per scalam cognitionis sui
      ipsius,</hi> Partem priorem, in qua procedit <hi rend="italic">ex consideratione eorum, quae
      sunt nota lumine fidei.</hi> Bononiae MDCXL.</p>
     <p><hi rend="italic">Anatomiam humani Nihili,</hi> hoc est, <hi rend="italic">de mentis
      descensu ad hominis nihilum per scalam cognitionis sui ipsius,</hi> Part. II.</p>
     <p><term>LVDOVICVS CALDEIRA</term>, natione Lusitanus, nauus in Aethiopica Ch[?]isti vinea
      Operarius; scripsit Aethiopice</p>
     <p>
      <hi rend="italic">Calendarium Festorum Mobilium, secundum Computum Anni Aethiopici ad Romanum
       accommodati. cum Explicatione illius.</hi>
     </p>
     <p>Item Linguâ Amaranâ, quae in Aethiopia Curialis est,</p>
     <p>
      <hi rend="italic">Informationem de Ieiunio.</hi>
     </p>
     <p><hi rend="italic">Testamentum Nouum,</hi> Amaranâ Linguâ redditum a Ludouico de Azeuedo, vna
      cum ipso, <hi rend="italic">recensuit.</hi></p>
     <p><term>LVDOVICVS CELLOTIVS</term>, natione Gallus, patriâ Parisiensis, ingressus in
      Societatem anno MDCV. aetatis XVII. Vir in Litteris Hebraicis, Graecis, et Latinis apprime
      versatus, diu Humaniores Disciplinas, et Theologiam Positiuam docuit. Scripsit</p>
     <p><hi rend="italic">De Hierarchiâ et Hierarchis,</hi> lib. X. Rhotomagi apud Ioannem le
      Boullenger MDCXLI. in fol.</p>
     <p><hi rend="italic">Opera Poetica.</hi> Parisiis apud Sebastianum Cramoisy MDCXXX. in 8. <hi
      rend="italic">Tres</hi> autem <hi rend="italic">Tragoedias</hi> inde excerptas recudit, vna
      cum aliorum e Societate Tragoediis, Antuerpiae Ioannes Cnobbarus MDCXXXIV. in 16. Eae sunt</p>
     <p>
      <hi rend="italic">S. Adrianus Martyr.</hi>
     </p>
     <p>
      <hi rend="italic">Sapor admonitus.</hi>
     </p>
     <p><hi rend="italic">Chosroes.</hi> Edidit praeterea</p>
     <p><hi rend="italic">Panegyricos, et Orationes.</hi> Ibidem MDCXXXI. in 8.</p>
     <p><hi rend="italic">Mauritiados Andegauensis lib.</hi> III. Carmine Heroico. Flexiae apud
      Geruasium Laboe MDCXXX VIII. in 4.</p>
     <p><term>LVDOVICVS CEROVEIRA</term>, natione Lusitanus, patriâ Aluitensis, ad Societatem
      accessit Eborae, annos natus XIV. Anno Christi MDL XVI. in quâ cum ad excellentem doctrinam
      euasisset, Theologiam aliquot annis Eborae professus est, et Doctoris in eâ facultate
      insignibus magno donatus apparatu. Demum postulatu Philippi II. Regis Catholici, et Praepositi
      Generalis Societatis nostrae permissu, Eborae Tiberiecensis Episcopus anno MDXCIV. consecratus
      est, vt Iaponensem Ecclesiam aduersus ingruentes procellas sedulus Pastor tueretur. Profectus
      ad illum crucis Episcopatum est Martio eiusdem anni exeunte, Rege illi ad iter, ad
      Pontificalem apparatum, sacram vestem, argenteamque supellectilem suppeditante sumptus. Macaum
      profectus, tantisper ibi subsistere coactus est, dum detonuisset saeua tempestas, quam in suos
      Taicosama Iaponiae Tyrannus exercebat. Anno demum MDXCVIII. vna cum Alexandro Valignano
      Societatis per eas regiones Visitatore mari transmisso, Nangasachum celebrem Iaponiae vrbem
      die v. Augusti peruenit: quo ipso die Taicosama persecutor Ecclesiae, qui morbo iam antea
      tenebatur, tam graui symptomate correptus est, vt haberetur ab omnibus pro deplorato.
      Ecclesiam illam eximiâ deinceps sollicitudine atque aedificatione gubernauit annis XVI. magnâ
      sapientiae laude venerabilis, nec gregi solum suo carus; sed Ethnicis quoque Dynastis
      acceptus. Septem Iapones sacris initiauit Ordinibus; quinque item Minoribus. Ex illis quatuor
      instituit Parochos; quibus Ecclesias <pb id="s309" n="309"/> necessariis instruxit
      apparatibus, et institutis Sodalitatibus ornauit. In subditorum suorum mores et vitam
      vigilantissime excubabat; quos econtrario fortiter etiam aduersus aliorum iniurias tuebatur.
      Certe per Ecclesiasticas Censuras Lusitanis interdixit, ne, quod antea consuerant, Iapones in
      mancipia asportarent. Quotidie distribuebat in pauperes victum copiose; sed liberalius
      subueniebat priuatim nobilioribus, quos praesertim bona sidei confessio suis fortunis et
      patriâ exturbarat; in eos irrogatas delinquentibus mulctas, et sui sigilli emolumenta
      deriuabat. Multis virtutum ornamentis resplenduit; et inprimis innocentiâ tantâ, vt vel in
      minimo Diuinum Numen offendere impense formidaret. Hinc nullum, nisi mature consulto negotium
      expediebat. Similis illi reuerentia fuit in Decreta Summorum Pontificum, et Conciliorum. Imo
      erga Societatis Praepositos, et maxime Generalem, tanta semper obseruantia fuit, quantam illi
      possent, si sibi subiectus fuisset, expectare. Castitatem amauit, coluitque studiose; et
      solitus erat dicere, se quidquid illi aduersaretur, semper odio fuisse prosecutum. In omni
      actione Religiosam grauitatem, et Praelato dignam praeseferebat. Nihil vnquam loquebatur
      temere; nullum referebat de aliis, nisi perhonorificum sermonem. Solandis afflictis quoduis
      negotium abrumpebat, et induebat facilitatem plane paternam. Adeo de se submisse sentiebat, vt
      cum esset omnibus doctrinae ornamentis instructissimus, maturo iudicio, vastâ memoriâ; decreta
      tamen sua prius censurae subiiceret aliorum, rogaretque vt liberrimâ crisi vterentur, quam ea
      foras vulgaret. Modestiae documento omnium sibi amores conciliabat, etiam illorum Ordinum
      Religiosorum, quos alioqui procul habuerat ab eâ Prouinciâ, donec aditus illis per decreta
      Pontificum obseratus aperiretur. Quam ex Religiosae disciplinae diuturnâ exercitatione
      hauserat virtutem, ad Episcopale munus cum attulisset, mirum quantam supremo illi apud
      Iaponenses Neophytos loco attulerit dignitatem: prorsus vt nascentis olim Ecclesiae incunabula
      repraesentaret. Domus eius, Societatis ordinem aemulata, orandi spatia datis signis
      partiebatur. Ipse, ne esset vnquam otiosus, Clericis suis, tametsi paucis, non raro de
      Conscientiae Casibus tempori accommodata praelegebat; vel eorum commodo scriptionem aliquam
      elucubrabat. His intentum curis sustulit trimestris aegritudo, cui causam continuus ex Sponsae
      suae Ecclesiae malis conceptus dolor dedisse creditur. Secundum hunc accesserat internus
      quidam inter humeros sensus, qui in geminum apostema dies ante obitum XV. erupit: quod cum
      omnia Artis Medicae praesidia elusisset, Iaponensis Ecclesiae lumen incommodo sane tempore
      extinxit, Nangasachi die XVI. Februarij, anno salutis MDCXIV. aetatis LXII. Religionis XLVIII.
      Sacramentis rite comparatus, sui ad extremum vsque compos excessit; cum saepe significasset
      terrena omnia iam sibi diu viluisse, cupereque cum Apostolo dissolui, et esse cum Christo: sed
      vnam superesse curam, vt rudiorem suam Ecclesiam nouis praeceptis erudiret; quam ad rem, Summi
      Pontificis, quem de multis consuluerat, responsum praestolabatur. Quo sensu iacturam omnes
      exceperint, satis testatum fecit incredibilis concursus ad funus, publica comploratio, et
      pompa in iustis funebribus persoluendis tanta, vt Europaeum splendorem haudquaquam requireres.
      Scripsit pius Antistes</p>
     <p><hi rend="italic">Mortem gloriosam</hi> VI. <hi rend="italic">Martyrum, qui anno
      Christi</hi> MDCIV. <hi rend="italic">in Iaponiâ pro fidei confessione passi sunt.</hi></p>
     <p><hi rend="italic">Mortem Melchioris Bugendoni, et Damiani caeci, qui anno Christi</hi> MDCV.
      <hi rend="italic">ibidem propter fidei constantiam occisi sunt.</hi></p>
     <p><hi rend="italic">Litteras de rebus Iaponiae ad Claudium Aquauiuam Praepositum Generalem
      Societatis Iesu, anno Christi</hi> MDCXIII.</p>
     <p><hi rend="italic">Manuale Casuum Conscientiae,</hi> quod Iaponice redditum, typis vulgatum
      est in vsum Parochorum.</p>
     <p><term>LVDOVICVS COVLON</term>, natione Gallus, Humanioris Litteraturae peritiâ pertinctus,
      edidit</p>
     <p><hi rend="italic">Homeri Partem vnam, Interlineari Glossâ interpretatam, Notisque
      illustratam,</hi> ad Scholarum nostrarum vsum.</p>
     <p><term>LVDOVICVS CRESOLLIVS</term>, natione Gallus, patriâ Armoricus, honestâ et nobili
      familiâ natus in Dioecesi Trecocensi. Admissus in Societatem fuit Lutetiae anno MDLXXXVIII.
      natus annos XX. In grauioribus Philosophiae et Theologiae studiis tantum profecit, vt eadem
      tradere aliis cum dignitate posset. Verum cum ad amoeniorem Litteraturam videretur esse
      propensior, eam publice iussus est profiteri; id quod variis in Collegiis totos X. annos, non
      vulgari eruditionis opinione praestitit. Anno MDCXIX. Romam euocatus, Praeposito Generali fuit
      ab Epistolis Latinis ad Prouincias Galliae scribendis, quo in munere versatus est, cum insigni
      humilitatis, suauissimaeque conuersationis exemplo, versans subcesiuis horis SS. Patrum
      monumenta, eorumque reconditam sapientiam in vsum suum, et rei Christianae publicum delibans,
      vsque ad diem XI. Nouembris, anni MDCXXXIV. quo pie sanctequeue, vti vixerat, vitâ functus
      est, cum omnium insigni luctu atque moerore. Vir fuit incomparabilis ingenij ac doctrinae,
      laboris patientissimus, qui nullam vitae particulam otiosam relinqueret. Laudabat raro;
      vituperabat nunquam, nec obtrectantibus aliis, aut aliorum facta velleuissime carpentibus
      aurem, nedum iudicium, accommodabat. In eo eluxit singularis quaedam animi praesentia, ac
      iudicij vis; tum tranquillitas, ac sedatissima actio. Corpori natura tantum detraxerat,
      quantum ingenio indulserat: <pb id="s310" n="310"/> Linguae erat ad disserendum minus
      volubilis; exilis ipse atque humilis staturâ, defectis membris, strigosisque: sola frons lata
      atque eminens interioris animi speciem praesetulit. Denique ea fuit vbique viuendi eius ratio,
      vt cum multis in locis versatus esset, nemo vnquam inuentus sit, qui eum sibi molestum vllâ in
      re senserit; sed inter diuersissima ingenia, variosque affectus, omnibus carus, acceptusque
      vel difficillimis temporibus fuit. Scripsit</p>
     <p><hi rend="italic">Orationes ad Henrici IV. Christianissimi Regis Funus cohonestandum, cum
      illi Rhedonibus, vrbe Armoricae praecipuâ parentaretur:</hi> quae nomine Collegij Rhedonensis
      prodierunt.</p>
     <p><hi rend="italic">Institutionem Catholicam P. Petri Cotoni,</hi> e Gallico vertit Latine,
      extemporariâ celeritate; praescripsitque prima sui nominis elementa L. CR. Moguntiae per
      Petrum Henningium MDCX VIII. in 4.</p>
     <p><hi rend="italic">Theatrum Veterum Rhetorum, Oratorum, Declamatorum: quos in Graecia
      nominabant Sophistas, expositum</hi> lib. V. in quibus omnis eorum disciplina, et dicendi ac
      docendi ratio, moresque produntur. Parisiis per Sebastianum Cramoisy MDCXX. in 8.</p>
     <p><hi rend="italic">Vacationes Autumnales,</hi> siue, <hi rend="italic">De Perfectâ Oratoris
      actione, et pronunciatione,</hi> lib. III. Ibidem eodem anno in 4. Accessit</p>
     <p>
      <hi rend="italic">Panegyricus Ludouico XIII. Galliae et Nauarrae Christianissimo Regi votus,
       in gratiarum actionem, pro Scholis restitutis Claromontani Collegij Societatis Iesu in
       Academiâ Parisiensi. Itemque aliis aliae gratiarum actiones exhibitae eodem nomine.</hi>
     </p>
     <p><hi rend="italic">Mystagogum, de Sacrorum hominum disciplinâ:</hi> opus varium, et stromatis
      SS. Patrum, et aliorum eruditione contextum: omnium certe laudibus celebratum. Ibidem MDCXXIX.
      in fol.</p>
     <p><hi rend="italic">Anthologiam Sacram,</hi> seu, <hi rend="italic">De selectis piorum hominum
      virtutibus;</hi> Decad. I. Ibidem MDCXXXII. in fol.</p>
     <p><hi rend="italic">Virtutum,</hi> Decad. II. Ibidem MDCXXXVIII. in fol.</p>
     <p><term>LVDOVICVS CRVCIVS</term>, natione Lusitanus, patriâ Olysipponensis, Conimbricae nomen
      Societati dedit, die II. Decembris, anno Domini MDLVIII. aetatis vero XVI. homo ad Latinam
      Eloquentiam, et extemporalem natus, et Graece, Hebraiceque peritissimus, Poeta eximius,
      Concionator egregius; qui dicendi Artem annos XII. professus, Sacras deinde Litteras
      aliquamdiu interpretatus, biennium Rhetoricae tradendae rursus impendit. Demum lecto, podagrae
      molestiis obnoxius excessit e vitâ Conimbricae die XVIII. Iulij, anno MDCIV. Latino atque
      eleganti carmine felicissime expressit, ac typis mandauit</p>
     <p><hi rend="italic">Dauidis Psalmos</hi> CL. Ingolstadij MDXCVII. Neapoli MDCI. Mediolani
      MDCIV. Lugduni MDCVIII. et alibi.</p>
     <p><hi rend="italic">Tragicas, Comicasque actiones</hi> plures. Lugduni apud Horatium Cardon
      MDCV. in 8.</p>
     <p><hi rend="italic">Vitam Dominici Ioannis Coadiutoris Temporalis e Soc. Iesu</hi> descripsit,
      quae MS. seruatur in Tabulario nostro Romano.</p>
     <p><term>LVDOVICVS DVLCEBENIVS</term>, natione Italus, patriâ Firmanus, vir cognomine suo
      dignus; viuit hodieque Romae. Reddidit Italice</p>
     <p><hi rend="italic">Litteras Annuas Sinenses et Aethiopicas Annorum</hi> MDCXXII. et MDCXXXII.
      Romae apud Corbellettum in 8.</p>
     <p><hi rend="italic">Compendium Meditationum P. Ludouici de Ponte,</hi> ex Latino P. Petri
      Ximenez. Romae apud Iacobum Facciottum MDCXXXVIII. in 8.</p>
     <p><term>LVDOVICVS FERNANDEZ</term>, natione Lusitanus, scripsit</p>
     <p><hi rend="italic">Annuas Litteras e Moluco Anni</hi> MDCIII.</p>
     <p><term>LVDOVICVS FERRERIVS</term>, natione Hispanus, patriâ Murcianus, ex Oppido Carauaca,
      adolescentulus, XVIII. annorum cum esset, atque Humanioribus Litteris nauaret operam, caelesti
      illustratus lumine, res seculi prorsus abiecit, et Societatem nostram anno salutis MDLXXV.
      ingressus est; in quâ primum ad nostrum Institutum conformatus; tum grauioribus disciplinis in
      Collegio Complutensi expolitus est; vbi, et in aliis item Collegiis nostrae Societatis, Sacris
      Confessionibus audiendis; domesticis ad profectum spiritualem excitandis; externis ad pietatem
      omnisque virtutis studium adducendis, vtilem operam posuit. Transtulit ex Latinâ in Hispanicam
      Linguam, aureum</p>
     <p><hi rend="italic">Francisci Costeri Libellum Sodalitatis B. Virginis Mariae;</hi> in quo
      vitae Christianae institutiones traduntur. Item</p>
     <p><hi rend="italic">Eiusdem Costeri Meditationes</hi> L. <hi rend="italic">de eâdem Beatissimâ
      Virgine: et totidem alias de Passione Domini nostri Iesu Christi.</hi></p>
     <p>Scripsit ipse praeterea de suo Hispanice</p>
     <p>
      <hi rend="italic">Tractatum de Oratione, et Meditatione.</hi>
     </p>
     <p><term>LVDOVICVS FLORIVS</term>, natione Italus, patriâ Frattensis ex agro Perusino,
      Societatem anno MDCX. ingressus est, Vtriusque Iuris Laureâ Doctorali iam tum ornatus.
      Scripsit Italice,</p>
     <p><hi rend="italic">Tractatum, de modo referendi in rationum libros, quidquid datum et
      expensum est.</hi> Panormi per Decium Cirillum MDCXXXVI. in fol. Accessit <hi rend="italic"
      >Exemplar Libri sui duplicis domestici cum suo diario.</hi></p>
     <p>Reddidit ex Latino Italice</p>
     <p>
      <hi rend="italic">Hortulum Marianum, Francisci de la Croix nostri.</hi>
     </p>
     <p><hi rend="italic">Gymnasium Patientiae Hieremiae Drexelij;</hi> cuius cetera opuscula nunc
      etiam transfert.</p>
     <p>Ex Hispanico vertit, dabitque propediem in lucem</p>
     <p>
      <hi rend="italic">Vitam P. Balthasaris Aluarez.</hi>
     </p>
     <p><hi rend="italic">Vitam P. Iosephi Anchietae,</hi> scriptam a Stephano Paternina.</p>
     <p>
      <hi rend="italic">Vitam P. Iacobi Lainez.</hi>
     </p>
     <p>
      <hi rend="italic">Compendium Vitae P. Alphonsi Salmeronis.</hi>
     </p>
     <p><hi rend="italic">Vitam S. Ignatij,</hi> scriptam a Ioanne Eusebio Nierenberg.</p>
     <pb id="s311" n="311"/>
     <p><hi rend="italic">Tractatum de Concionatoribus,</hi> B. P. Francisci Borgiae.</p>
     <p><term>LVDOVICVS FROES</term>, natione Lusitanus, patriâ Begiensis, in Dioecesi Eborensi. Is
      anno MD. XLVIII. nondum Sacerdos, vna cum Gaspare Barzaeo, et aliis de Societate viris
      inclytis soluit in Indiam. In naui multam caritati suae materiam nactus, strenue cum Sociis
      eam exercuit, omnibus pro suâ cuique necessitate succurrens tum spiritualibus auxiliis, tum
      corporalibus; decerpens etiam de suo viatico, quod egenis daret. Goae prosecutus studia
      aliquamdiu, a Melchiore Nunnio Prouinciali anno MDLIV. abductus, et ad salutem hominum
      procurandam Malacae constitutus, annum ibi perutiliter posuit; quo euoluto Goam ad sua
      pertexenda studia postliminio rediit. Iis absolutis repetitâ nauigatione, vna cum Ioanne
      Baptistâ Montio, post multam iactationem et crebra pericula, demum Iaponiam tenuit anno
      MDLXIII. In Omuranâ ditione facta exscensio. Ibi primis diebus, quando Linguae imperitiâ non
      poterat aliud, Baptismi conferendi curam suscepit, et breui supra LX. tinxit, nobiles omnes,
      vel Bonzios. In Firandi postmodum vicina profectus, Tacuscimae febri ardentissimâ aestuauit:
      quo in languore dum iacet, ecce aliud incommodum super aliud oritur: Iaponis vnius negligentiâ
      tugurium, in quo iacebat, cum pluribus adiunctis Christianorum aedibus vorax flamma vastauit.
      Pauxillum orizae, et quidquid aliud ereptum incendio est, Ludouicus sui negligens, in eos qui
      damnum acceperant, partitus est. Sic morbo afflictus, multâ cadente niue, cum in proximum
      tugurium prorepsisset, stoream humi stratam pro lecto, duo ligna tunicae obuoluta pro
      ceruicali habuit, et in cibum, ad febris leuamen scilicet, limaces, allia, caepe. Verum suis
      adest in tribulationibus in opportunitate bonus Deus. Breui reualuit, ad grauiora deinceps
      toleranda seruatus. Meacum, vrbem Iaponiae principem, fine anni MDLXIV. cum Ludouico Almeida
      profectus, ea maris, frigorum, valetudinis nondum bene firmatae incommoda subiit, quae longo
      illo in itinere, iniquâ tempestate solemnia sunt. Almeida Sacaij ad Christianorum relicto
      solatium, solus ipse perrexit; et Ozacae, qua transeundum fuit, praesentissimum adiit vitae
      discrimen, Bonzio Christiani nominis hoste capitali auctore, qui designatum ad caedem sedulo
      vestigabat. Domicilium illi tertio mutandum fuit; nocte ac die coecâ in latebrâ delitescendum;
      occultâ demum semitâ clam abscedendum. Sic Meacum subiit exeunte Ianuario anni MDLXV. Ibi per
      excitatas bellorum turbas, interfectumque a perduellibus Daifusamam Imperatorem, versatus est
      frequenter in mortibus, in exiliis, in ruinis incendiorum, aerumnisque aliis: nec vitasset
      extrema, nisi Neophytorum diligentia subuenisset, indignus, vt de se ipse scribit, pro nomine
      Iesu contumeliam pati. Detonuit tandem illa tempestas, iussis abire in exilium Ludouico, et
      Gaspare Vilela, in quos maxime coniurarat infernus hostis. Hi dum Sacaium redeunt, a Bonziis
      obtnam progressis lacessiti sannis et opprobriis sunt (nam militare praesidium additum a
      Gubernatore grauiores iniurias prohibebat) quae Christi exules admirabili mansuetudine
      tolerabant. Sacaij, digresso Vilela, quadriennium Ludouicus commoratus est. Multum ibi laboris
      exhausit, corpore praesertim imbecillo, nec Linguae peritiam satis dum adeptus. Sed adfuit
      Diuma vis; quâ fretus multos nobiles, multosque Bonzros conuertlt: in Meacensem interea
      Ecclesiam e vicino semper intentus, si qua se illam instaurandi occasio aperiret. Nec frustra
      fuit. Per ipsos Gentiles effectum est, nequidquam obnitentibus aliis, vt aditus patefieret;
      reuersusque illuc est Froes exeunte Martio anni MDLXIX. Sed fraudibus aduersariorum eo breui
      adductus est, vt collectis sarcinulis ocyus se illorum subducere furori debuerit, et toto
      biduo latitare, donec eorum, qui vocarant, patrocinio tegeretur. Ad Nobunangae, qui occuparat
      Imperium, admissus colloquium, post aliquot de Europâ, Indiâque quaestiones, pro suâ
      innocentiâ ita perorauit, vt expresserit amplum diploma, quo sedes ipsi stabilis in eâ vrbe
      permittebatur, immunitas a vectigalibus, potestas quoquo libuisset excurrendi, poenis
      propositis, si quis obstitisset. Sed noua breui procella excepit auctore Bonzio miro fraudum
      artifice, qui Patris interficiendi impunitatem dolo malo extorsit a Dairio summo Magistratu.
      Parum a morte Ludouicus tunc abfuit; quam ipse laetissimus, comparatoque iam ad eam animo
      expectabat. Verum non est volentis, neque currentis, sed miserentis Dei donum. Seruatus ab hoc
      etiam discrimine est ad plures labores, quos Apostolico spiritu in difficillimâ illâ Prouinciâ
      diu continuauit, donatus a Deo eximiâ Linguae Iaponicae cognitione, vt prompte, quidquid
      vellet, explicaret; tamque expeditâ curationum gratiâ, vt multos, quorum erat deplorata salus,
      virtute potius Diuinâ, vti credebatur, quam arte Medicâ, aut potionum efficaciâ, restitueret
      sanitati. Vixit in Iaponiâ difficillimis temporibus ad annum vsque MDXCVII. quo pie
      Nangasachi, post diuturni morbi patientiam, Sacramentis munitus in Domino mense Iulio
      conquieuit, expletis in Societate L. annis, atque ex iis in Oriente XLIX. in Iaponia totis
      XXXIV. Scripsit Froes</p>
     <p><hi rend="italic">Epistolas</hi> XXVI. <hi rend="italic">de rebus Iaponicis ab anno
      Christi</hi> MDLXIII. <hi rend="italic">vsque ad annum</hi> MDXCII. quae exstant apud varios
      Auctores, qui Litteras Indicas in vnum corpus collegerunt. Item</p>
     <p><hi rend="italic">Historicam relationem, de Legatione Regis Cinensium ad Taicosamam Regem
      Iaponum anno</hi> MDXCVI. <hi rend="italic">institutâ, et de horrificis prodigiis Legationem
      proxime antegressis.</hi></p>
     <pb id="s312" n="312"/>
     <p><hi rend="italic">Historicam relationem, de rebus per Iaponiam anno</hi> MDXCVI. <hi
      rend="italic">a Patribus Societatis Iesu, durante persecutione, gestis.</hi></p>
     <p><hi rend="italic">Historicam relationem, de gloriosâ morte</hi> XXVI. <hi rend="italic"
      >Crucifixorum pro Christo in Iaponiâ, die</hi> V. <hi rend="italic">Februarij, anno</hi>
      MDXCVII. <hi rend="italic">sub Taicosama Rege;</hi> inter quos fuerunt tres e Societate Iesu,
      ij qui Beatorum Martyrum Catalogo ab Vrbano VIII. Pont. Max. adscripti sunt. Hae tres
      Relationes ex Italico Latinae factae prodierunt Moguntiae typis Ioannis Albini MDXCIX. in
      8.</p>
     <p><hi rend="italic">Narrationem mortis Quabacondoni, seu, Taicosainae Imperatoris
      Iaponiae.</hi> Denique</p>
     <p><hi rend="italic">De Iaponum moribus, consuetudinibus, institutis, ritibus, ceterisque quae
      ad Iaponum naturam, ingenium, ac Religionem pertinent, egregium volumen</hi> edidit. Sed
      opinor hoc opus, quod hoc titulo refertur, haud esse ab Epistolis ipsius diuersum.</p>
     <p><term>LVDOVICVS GVERRERO</term>, natione Hispanus, patriâ Granatensis; Concionibus ad
      populum habendis salutariter occupatus, Hispanice vulgauit, sub nomine Hieronymi
      Velazquez,</p>
     <p><hi rend="italic">Informationem Theologicam, et Iuridicam, directam ad Illustrissimum
      Dominum D. Franciscum de Contreras, vt iubeat toto Regno tolli publica malarum inulierum
      prostibula.</hi> Fuit hoc scriptum tam efficax, vt publico fuerint decreto proscriptae.</p>
     <p><term>LVDOVICVS GVZMAN</term>, natione Hispanus, patriâ ex Osorno, Castellae Veteris Oppido,
      Dioecesis Palentinae. Adolescens se in Academiâ Complutensi ad nostram Societatem adiunxit
      anno salutis MDLXIII. cum iam Philosophiae curriculo decurso, Sacrae Theologiae operam daret;
      quam postea in Societate didicit, atque excoluit. Absolutis bonarum Artium studiis, Magister
      Nouitiorum factus est; quos eximio virtutis exemplo, singulari prudentiâ, praeclarâ rerum
      spiritualium cognitione, atque industriâ, ad perfectam Religionis formam instituit. Rectoris
      deinceps saepe munere, Prouincialis item Praepositi primum Boeticae, tum etiam Toletanae
      Prouinciae semel atque iterum functus est; quo in munere vitam cum morte feliciter commutauit
      Madriti die X. Ianuarij, anno salutis MDCV. aetatis LXI. Religionis XLII. Vir fuit omni genere
      virtutum cumulatus, et numeris omnibus absolutus. Humilitate, modestiâ, et affabilitate,
      orationis assiduitate, turbidorum motuum mortificatione, sui contemptu, silentio,
      mansuetudine, atque eodem semper tenore, et perpetuâ vitae constantia excellens. Denique
      expressa quaedam sanctitatis imago. Superioris officium aegerrime admittebat: admissum mirâ in
      rebus gerendis prudentia, benignitate, caritate in subditos administrabat, vt eorum animos,
      vel tum, cum eos argueret, sibi deuinciret. Exemplo, magis, quam imperio virtutem persuadebat.
      Vilia culinae ministeria frequens obibat. Simulatque se abdicauerat administratione, ita se
      aliis attemperabat, vt nullis indiciis cum aliquando praefuisse agnosceres. Animarum salute
      nihil habuit antiquius; cuius causâ nulli labori parcebat. Hoc praecipue studio scripsit
      Historiam Iaponicam vt legentes excitaret ad ferendas iis suppetias, qui eam Vineam excolunt;
      cuius ipse desiderio cum iam olim flagraret, nunquam tamen impetrare potuit, vt eo mitteretur.
      Et cum fuisset P. Ignatio Azeuedio Brasiliae Prouinciali, quem cum Sociis Caluinistae
      deprehensum in mari peremerunt, inter alios additus, nescio quo casu retentus, opportunam
      fundendi pro Christo sanguinis occasionem amisit: cuius iacturae cum saepe mentionem non sine
      sensu inferret, humilitatis inde materiam captabat, cum diceret se vnum fortasse futurum ex
      iis fuisse, qui animi imbecillitate perstiterunt in Insulis, et coronae per vecordiam suam
      defuerunt. Paupertatem tam sancte amauit, vt quoties cubiculum iubebatur mutare, ne imaginem
      quidem vllam secum efferret. Prae aliis tamen virtutibus, singularis in eo eluxit obedientia,
      omnibus lineis perfecta: et studium orandi tantum, vt horas minimum duodenas quotidie
      impenderet orationi. Omnia sua consilia cum Deo communicabat. Ab illo sibi vires et lumen,
      afflictis solamen repetebat; praemonebatque nonnunquam alios tempestatis secuturae, et
      salutaribus ad eam consiltis praemuniebat. Patientiae et mansuetudinis, cuius illustria multa
      dedit exempla, vnum hîc ad specimen producam. Graue illi crimen erat impositum: existimauit
      Societas oportere dilui publicâ auctoritate calumniam. Ergo ab Apostolico Nuncio impetrauit,
      vt suo vellet imperio in rem inquiri. Non minus XL. testes in medium producti, qui Patris
      innocentiae suffragarentur, cum insigni infamiâ calumniatorum, quos ipse grauiore supplicio
      suâ deprecatione liberauit. Sed breui poenas Deo dedêre omnes. At qui iussus fuerat instituere
      actionem, adeo se postmodum in Patris laudes explicabat, vt diceret nihil so minus
      sanctitatis, et praeclarorum in eo decorum inuenisse, quam fecisset in iis, pro quibus in
      Sanctorum canonem referendis, ex Pontificis olim iussu inquisiuisset. Quatriduo suam mortem
      asseueranter imminere praedixit. Sub vitae exitum habuit ad Beatissimam Virginem dulcissimam
      orationem, quâ veterum suum in illam atque impensum amorem professus est; et Diuinae tandem
      visionis desiderio accensus, felicissime obdormiuit. Scripsit Hispanice</p>
     <p><hi rend="italic">Rerum a Societate in Indiâ, Iaponiâ, et Sinis gestarum,</hi> lib. XIII.
      quibus initia, progressus, propagationem Christianae Religionis, tum ceteris in regionibus
      comprehendit, tum maxime in Iaponensi Regno: et Nostrorum labores, Infidelium conuersiones,
      Tyrannorum persecutiones, crebra et magna miracula, prophanos Idolorum ritus, varias et inter
      se discrepantes, ac superstitiosas sectas, diuersos hominum mores <pb id="s313" n="313"/> et
      consuetudines, facili ac sincero stylo perscribit, Tom. II. Compluti typis Ioannis Gracian
      MDCI. in fol.</p>
     <p><term>LVDOVICVS HENRIQVEZ</term>, natione Hispanus, diem extremum haud ita pridem obiit,
      datâ ad praelum</p>
     <p>
      <hi rend="italic">Historiâ de Antichristo.</hi>
     </p>
     <p><term>LVDOVICVS IACOBI</term>, natione Belga, patriâ Bruxellensis, reddidit Flandrice</p>
     <p><hi rend="italic">Exercitia quotidiana Christianorum, P. Nicolai Caussini.</hi> Antuerpiae
      apud Henricum Aertsens MDCXXXI.</p>
     <p><term>LVDOVICVS IANIVS</term>, natione Gallus, patriâ Nantuanus, Societatem anno MDCVI.
      aetatis XVI. complexus, ab Epistolis est Praeposito Generali ad Assistentiam Franciae. Latine
      reddidit ex Italico</p>
     <p><hi rend="italic">Epistolam Adm. R. P. N. Mutij Vitellesci Praepositi Generalis Soc. Iesu,
      de anno seculari eiusdem Societatis.</hi> Habet praelo paratam</p>
     <p><hi rend="italic">Disciplinam virtutis Christianae et Religiosae perfectionis</hi> ex
      Alphonso Rodriguez Latine et breuiter desumptam: praescripturus initiales sui nominis notas L.
      I.</p>
     <p>Habet praeterea paratum iam praelo Opusculum, cui titulus</p>
     <p>
      <hi rend="italic">Rudimentum Christiani Concionatoris.</hi>
     </p>
     <p><term>LVDOVICVS MAERATIVS</term>, natione Gallus, patriâ Trecensis, Societatem anno MDXCV.
      aetatis XVII. ingressus est, vir ingenio, iudicio, doctrinâ, disputandi acumine, explicandi
      facilitate ac perspicuitate cum paucis comparandus. Litteras Humaniores per multos annos non
      vulgari cum laude docuit. Sacram nunc Theologiam Lutetiae (in quam iam annos supra XXIV.
      posuit) magnâ auditorum frequentiâ et admiratione profitetur. Edidit magno plausu excepta</p>
     <p><hi rend="italic">Anagrammata in Regem Christianissimum Ludouicum</hi> XIII. Parisiis apud
      Sebastianum Cramoisy.</p>
     <p><hi rend="italic">Monosticha, Disticha, et Polysticha eidem Regi captâ Rupellâ;</hi> ea
      exstant in Palmis Regiis.</p>
     <p><hi rend="italic">Anagramma cum</hi> XIII. <hi rend="italic">Epigrammatis Cardinali
      Richelio:</hi> ea exstant in <hi rend="italic">Epiniciis Musarum.</hi></p>
     <p><hi rend="italic">Disputationes in Vniuersam Theologicam Summam S. Thomae,</hi> Tom. III.
      Ibidem MDCXXXIII. in fol.</p>
     <p><term>LVDOVICVS MAGNETIVS</term>, natione Gallus, patriâ Parisiensis, vicennis Societatem
      anno Christi MDXCIV. complexus, Humaniores Disciplinas octennio docuit, vno Moralem
      Theologiam: exinde Concionibus habendis, Missionibusque se impendit. Collegia Rhemense, et
      Metense Rector administrauit. Edidit</p>
     <p><hi rend="italic">Paraphrasim Poeticam in omnes Dauidis Psalmos, et Capita Breuiarij
      Romani,</hi> Versibus Heroicis, atque Elegiacis. Parisiis apud Viduam Nicolai Buon MDCXXXII.
      in 12. ibidemqueue iterum ac tertio in 8.</p>
     <p><term>LVDOVICVS MAKEBLIDIVS</term>, natione Belga; patriâ Poperinganus, quod nobile
      Flandrorum municipium est, natus anno MDLXIV. ad diem VI. Calendas Februarias. Humanitatis,
      Philosophiae, Theologiae studia feliciter emensus, pietatis, et curandarum animarum studiis
      sese totum consecrauit. Primus Rector Collegio nascenti Bergis ad S. Winoci praefuit; tum
      Iprense ad VI. annos moderatus est. Post Antuerpiae, et Gandaui Concionatorem et Confessarium
      strenuum et feruidum se praestitit. Inde demum ad Vineam Hollandicam excolendam missus,
      incredibili labore et constantiâ, pro conuertendis Haereticis, et Catholicis confirmandis,
      atque ad omnia pietatis exercitia erudiendis per annos XIX. desudauit. Patribus ibidem in
      medio nationis prauae per multa sparsis oppida ad annos VIII. magnâ omnium satisfactione
      praefuit, et veluti speculum pietatis, atque Apostolici zeli, omnibus exemplo praeluxit. In
      puerilibus Catechismis, in Confessionibus audiendis, in adeundis aegrotis, in omni genere
      hominum ad solidam et dulcem pietatis deuotionem efformandis, vit plane singularis. Quidquid
      ab actiuae vitae negotiis posuit sibi horarum bonarum seponere, meditando, de superiore vel
      pari loco exhortando, ascetica lucubrando impendit. Edidit vernaculo stylo</p>
     <p><hi rend="italic">Paradisum exercitationum spiritualium;</hi> repetito saepius typo cum
      nouis augmentis; demum Antuerpiae apud Hieronymum Verdussen MDCXVII.</p>
     <p>
      <hi rend="italic">Thesaurum Precationum.</hi>
     </p>
     <p><hi rend="italic">Artem virtutum,</hi> seu, <hi rend="italic">Perfectionis.</hi> Antuerpiae
      apud Ioachimum Trognaesium MDCXI.</p>
     <p><hi rend="italic">Montem spiritualium deliciarum.</hi> Typis Verdussij MDCXVIII.</p>
     <p><hi rend="italic">Breuem exercitationem ad iuuandos moribundos.</hi> Typo et anno
      iisdem.</p>
     <p><hi rend="italic">Consolatorium aegrorum, et defunctorum.</hi> Ibidem MDCXXI.</p>
     <p><hi rend="italic">Mercaturam caelestem deuotarum animarum.</hi> Antuerpiae apud Ioannem
      Cnobbaert MDCXXV.</p>
     <p><hi rend="italic">Conuersationem caelestem.</hi> Ibidem eodem anno.</p>
     <p><hi rend="italic">Vitam S. Iosephi, cum Officio de eodem.</hi> Ibidem eodem anno.</p>
     <p><hi rend="italic">Catechismum ad vsum Prouinciae, et Suffraganearum Ecclesiarum
      Archiepiscopi Mechliniensis,</hi> seu, <hi rend="italic">Thesaurum Doctrinae Christianae
      minorem, sine Commentariis, in XL. circiter Lectiones distributum;</hi> qui puerorum manibus
      teritur, et memoriae mandatur, et centies fere praelum subiit.</p>
     <p><hi rend="italic">Maiorem Doctrinae Christianae thesaurum, doctis Commentariis illustratum,
      per loca S. Scripturae, et S S. Patrum allegata, non sine exemplis suo loco opportune
      appositis,</hi> saepius Antuerpiae apud Trognaesium et Verdussen recusum. Ex Gallico vertit
      Flandrice</p>
     <p><hi rend="italic">Historiam Martyrum Iaponicorum anni</hi> <pb id="s314" n="314"/> MDCIV.
      Typis Verdussij MDCIX.</p>
     <p><term>LVDOVICVS MANSONIVS</term>, natione Siculus, patriâ Panormitanus, inter illustres
      nostrae Societatis viros merito collocandus. Philosophiam ac Theologiam Panormi, Romae,
      Mediolani docuit. Rector Romani Collegij, et Mediolanensis fuit. Panormi Praepositus;
      Vice-Praepositus Romae. Prouinciis Neapolitanae et Mediolanensi praefuit. Visitauit Sardiniam.
      Legatus iuit in Hiberniam: et post multos denique lectionum, concionumque labores, Panormo
      Romam grauissimis de causis, rebusque non ad Societatem modo, sed ad vrbis etiam Panormi,
      totiusque Reip. bonum pertinentibus euocatus, in Mamertinâ Domo morbum, mortem, sepulchrum,
      et, quod egregia eius facinora sperare iubent, caelum reperit die 11. Septembris, anno salutis
      MDCX. Reddidit ex Lusitanico Ioannis Lucenae Italice</p>
     <p><hi rend="italic">Vitam S. Francisci Xauerij, Societatis Iesu, Orientis Apostoli.</hi> Romae
      typis Zannetti MDCXIII. in 4.</p>
     <p><term>LVDOVICVS MOLINA</term>, natione Hispanus, patriâ Conchensis, vix adolescentiam
      ingressus, cum XVIII. esset annorum, nomen Christo in Societate dedit; in quâ Philosophicas ac
      Theologicas Litteras feliciter didicit, et felicius docuit in Eborensi Regni Lusitaniae
      Academiâ, vbi permultos annos primas inter Professores Theologos partes docendo tenuit, et
      Aquinatem Thomam est interpretatus; postea vero animum ad stylum conuertit. Vir fuit satis et
      ob virtutem, et ob eximiam litterarum peritiam, omnibus notus, et in pretio habitus. Duae in
      eo potissimum fulsere virtutes, Paupertas cum summâ humilitate coniuncta. Nam cum ad LXV.
      annos peruenisset aetatis, et assiduo studendi labore consumptus esset, nunquam est passus
      aliquid vltra communem victum vestitumque sibi dari. In cubiculo praeter imaginem depictam, et
      libros nihil habuit prae quolibet fratrum. Breuiarium ita erat vetustate detritum, vt Horae
      Minores vix in eo legi possent. Obedientiâ et obseruantiâ in Superiores, promptitudine ad
      communem conuictum, ac consueta munera, nullus eum Tiro praeiuisset. Nullo die praetermisit,
      interruptis tantisper studiis, Librum Thomae de Kempis, De Imitatione Christi, delibare.
      Rogatus in extremo vitae, num quos relinqueret libros absolutos, et de illis quid fieri
      vellet; quasi nihil ad se illi attinerent, Faciat, inquit, de iis Societas pro suo arbitratu.
      Obiit vir religiosissimus, et doctissimus Pater Madriti, non multo postquam ex Lusitaniâ
      redierat, die XII. Octobris, anno salutis MDC. aetatis LXV. Mors eius omnibus dolori fuit:
      nimirum lucubrationes eius omnes Regij Auditores Concilij, fidei Censores, ceterique Consulti
      Iuris plurimi faciebant, dolebantque eius tam doctae venae caput praecîdi. Ceterum cum non
      defuerint, qui Molinam acriore censurâ perstrinxerint; eius doctrinam suo praeiudicio damnatam
      in ius ad summum tribunal vocarint; ipsum acris ingenij nouatorem, et nescio quibus aliis
      nominibus compellarint; operae praetium quis de illo sensus sit doctissimorum Virorum ex vno
      alteroue Scriptore externo, omissis nostris Leonardo Lessio, Ioanne Macherentino, Andrea
      Eudaemonioanne, Petro Iarrico, Valentino de Herice, Hieronymo Fasolo, Francisco Garcia de
      Valle, Didaco de Baeza, cognoscere. De illo sic ergo Siluester Maurolycus, lib. 5. Oceani
      Relig. <hi rend="italic">Cuius eruditus,</hi> inquit, <hi rend="italic">de Auxiliis partus,
      positus in fornace examinis Pontificij, et saepius igne probatus, deprehensus est aurum
      omnibus numeris purgatissimum. Ipse vero Molina, in Theologiâ Morali tantae est auctoritatis,
      tantaeque aestimatonis in Tribunalibus, et apud Iuristas, vt sine vllo adminiculo aut copiâ
      aliorum Auctorum, adferat lumen veritati, decisionem causis, terminum litigiis.</hi>
      Laurentius Beyerlinck in Opere Chronogr. ad AC. 1599. tit. Viri Illustres, <hi rend="italic"
      >Multiplice,</hi> ait, <hi rend="italic">rerum scientiâ praecellens etiam doctissimos suae
      aetatis, eam Theologiae partem, quam maioribus difficultatum scopulis expositam longo vsu
      didicerat, elegantioris doctrinae lumine penitus illustrauit.</hi> Scripsit Ludouicus Molina
      perdoctos</p>
     <p><hi rend="italic">Commentarios in Primam Partem D. Thomae,</hi> tom. II. Conchae MDXCIII.
      tum Lugduni, Venetiis, et alibi recusos.</p>
     <p><hi rend="italic">De Concordiâ Gratiae et Liberi arbitrij,</hi> librum singularem.
      Antuerpiae MDXCV. in 4.</p>
     <p>
      <hi rend="italic">Appendicem ad eandem Concordiam.</hi>
     </p>
     <p><hi rend="italic">De Iustitiâ et Iure,</hi> tom. VI. partim Moguntiae typis Lippij, partim
      Antuerpiae typis Nutij excusos. In iis tantum eminet Ludouici ingenium, tanta Iuris Ciuilis
      comprehensio, et dispositio, vt mirum sit hominem qui in Theologicis studiis ab adolescentiâ
      totam pene aetatem contriuit, tantam consecutum fuisse Iuris scientiam, eamque tam exacte
      tradere potuisse. Reliquit etiam duos alios tomos ad lurisprudentiam pertinentes, sed quos
      limare et absoluere, morte interceptus non potuit.</p>
     <p><term>LVDOVICVS DE MOLINA</term>, praecedentis nepos, natione item Hispanus, patriâ
      Conchensis; habet paratum, propediem daturus praelo</p>
     <p>
      <hi rend="italic">Speculum Praelatorum.</hi>
     </p>
     <p><term>LVDOVICVS DE LA PALMA</term>, natione Hispanus, patriâ Toletanus, vir magno ingenio,
      et commendabili doctrinâ, sed tam imbecilli ad Scholasticos pulueres valetudine, vt inchoatum
      Philosophiae Cursum coactus sit abrumpere. Verum praestantissimae prudentiae laude tam
      illustris, vt paucos habuerit aeuo suo pares; superiorem forte vix vllum. Certe Petrus
      Ribadeneira vir expertus et sagax, regendae Societati vniuersae etiam tum prope adolescentem
      censebat idoneum. Ergo Talabricae primum <pb id="s315" n="315"/> Collegium, ac deinceps Domos
      Probationis Villargiensem ac Madritanam informandis Tironibus, semel iterumque Complutense
      Collegium, Murcianum, Madritanum, ibidemque Professorum Domum, bis Toletanam Prouinciam
      administrauit, ingenti famâ. Nempe cum ad altam mentem quâ praeditus erat, accessisset
      Instituti nostri penitissima peritia, ex eâ que suos suauissimâ esficacitate proueheret ad
      sanctitatem, semper benignus et placidus, etiam cum corrigeret exerrantes, facilis exorati
      placariqueue, et si quid idoneae excusationis adferretur, dissimulare et parcere, exhortari ac
      persuadere facundus et vehemens, vitae compositissimae exemplo potenter eloquens, facile omnes
      laudis numeros adimplebat. Plurimos ferendo, fouendo, cunctando seruauit, qui ruebant
      praecipites; plurimos ad claram virtutem perduxit. Ipse in se multo precandi studio
      splendidissimos Diuinae lucis radios deriuabat. Vultus illi semper idem; idem animus, nunquam
      tristis, aut effuse laetus, nunquam irâ concitatior, non impatientiâ dictorum factorumue
      morosior. Lucebat in omni actione modestia; in sui cultu paupertas; in curâ neglectus; in
      subditorum indigentiâ tempestiua prouidentia, et liberalitas religiosa. Erat suis
      Moderatoribus audientissimus: promptus dare consilia, atque accipere a quolibet, omnium
      horarum, actionum omnium, atque hominum homo: nullum dedignari ob conditionis iniquitatem, vel
      aetatis; nullum a se maestum, inconsolabilemue dimittere: nulli fortunam, aut splendorem, ac
      ne virtutem quidem inuidere, sed gratari. Silentij atque obscuritatis amantior, neminem
      inuisere, nulla ducere colloquia, nisi ratio poposcisset. Tantâ per aetatem omnem innocentiâ,
      vt quam acceperat in Baptismo, nunquam prodegerit. Deiparae Virginis cultor atque amator
      eximius. Demum cum primum et octogesimum aetatis, sextum ac sexagesimum initae Societatis
      annum ageret, antiquissimus Professorum Toletanae Prouinciae, Sacramentis rite perceptis
      obdormiuit in Domino Madridij die XX. Aprilis MDCXLI. Funus a multis magnisque frequenti
      concursu celebratum est. Edidit in lucem Hispanice</p>
     <p><hi rend="italic">Historiam Sacrae Passionis Domini ex IV. Euangeliis.</hi> Compluti apud
      Ioannem Ordunnam MDC. XXIV. in 4.</p>
     <p><hi rend="italic">Viam spiritualem prout eam docet S. P. Ignatius, in suo libro
      Exercitiorum,</hi> Part. I. Ibidem MDC. XXVI. in 4.</p>
     <p><hi rend="italic">Praxim et breuem declarationem viae spiritualis:</hi> quem libellum vere
      aureum Latine reddidit Iacobus Dyck noster, Antuerpiae, Viennae, Monachij editum.</p>
     <p>
      <hi rend="italic">Epistolam de Vitâ et Morte P. Francisci Porres Soc. Iesu.</hi>
     </p>
     <p>Reddidit praeterea Hispanice</p>
     <p>
      <hi rend="italic">Medicum Religiosum Caroli Scribani.</hi>
     </p>
     <p>
      <hi rend="italic">Exercitium mortis.</hi>
     </p>
     <p><term>LVDOVICVS PINERVS</term>, seu, vt Antonius Vasconcellus, in descript. Lusitan. pag.
      485. eum vocat, PINARIVS, natione Lusitanus, patriâ Talabricensis. Vir fuit vitae integritate
      clarus; et religiosae seueritatis studiosus. Nostros aliquot annis gubernauit. Obiit
      Sacramentis instructus, inter Diuina colloquia, Olysippone anno salutis MDCXX. aetatis LX.
      Religionis susceptae XLIV. Scripsit Hispanice</p>
     <p><hi rend="italic">Relationem rerum Iaponicarum sub Imperatore Cubosama, ab anno</hi> MDCXII.
      <hi rend="italic">ad</hi> MDCXV. Madriti typis Alphonsi de Balboa MDCXVII. in fol.</p>
     <p><term>LVDOVICVS DE PONTE</term>, natione Hispanus, patriâ Pincianus, ab ipsis incunabulis
      factus, atque educatus ad pietatem. Natus est loco nobili, et Societatem nostram expetiuit
      annum agens XX. atque admissus est anno salutis MDL XXV. cum iam et. Philosophicis esset
      disciplinis instructus, et duos annos in Sacrae Theologiae studio vtiliter posuisset. Multum
      ille quidem ae diu secum luctatus est animo reciprocante, cum affectus, et diuturna consuetudo
      eum traheret ad Sacrum Ordinem Praedicatorum. At ex aduerso tantâ motionum internarum
      efficacitate rursum ad Societatem impellebatur, praesertim cum cerneret fructum admirabilem,
      quem in mortalium salute procurandâ quotidie illa referret, vt reluctari non posset Deo
      incitanti. Exibat in agrum, ibique laxatis animo habenis, in gemitus et suspiria, ne
      disrumperetur, sese profundebat. Vocabat in vota Deum, ne se pateretur ignarum esse suae
      voluntatis in tam ancipiti fluctuatione, quoniam ab vnius ipsius nutu pendere statuerat. Sex
      ipsos menses tenuit illa iactatio. Sed quoties ad orationis quietem se componebat, atque in
      Diuino conspectu expendebat res suas, semper haec illi se cogitatio ingerebat, velle Deum, vt
      Societati Iesu se adiungeret: cui se tum demum penitus addixit, cum P. Martini Gutierrez viri
      clarissimae sanctitatis conciones audisset; et Francisci Suarij modestiam in Theologicâ
      disputatione, cui praesidebat, exhibitam esset admiratus. Methymnae Campi posuit Tirocinium
      sanctitatis suae Ludouicus, vbi tum ardebant omnia eo igne, quem P. Balthasar Aluarez paulo
      ante accenderat. Ipse in tam insigni palaestrâ se adeo strenue exercuit, vt tanquam in
      absolutum perfectionis exemplar, in eum iam tum ceteri intuerentur. Subinde Maiorum iussu
      prosecutus est studia Litterarum; in quibus longo post se interuallo condiscipulos omnes
      reliquit, propter ardorem animi, promptum ingenium, acre iudicium. Sacerdotio initiatus anno
      salutis MDLXXX. Aristotelis Cursum (vt vocant) docendo Legione confecit; et Sacram etiam
      Theologiam professus est acute, <pb id="s316" n="316"/> grauiter, erudite; aemulatus egregie
      in publicis Actibus, quam adamauerat in Francisco Suario, moderationem. Sed cum non minus
      vitae integritate ac religione, quam ingenio ac doctrinâ excelleret, Magistri Nouitiorum,
      atque Rectoris partes saepe obire iussus est, easque peregrogie sustinuit. Sed tenui, vel
      potius nullâ valetudine, quâ semper conflictabatur, coactus est abrumpere et gubernandi, et
      docendi cursum, et animum ad ea scribenda transferre, quae longo vsu, assiduâ meditatione,
      perpetuâ sui mortificatione didicit, et non tam ex aliorum libris hausit, quam in se ipse
      expertus est. Nimirum, vt summa quaedam capita virtutum eius delibem, Paupertatis amore
      vestibus semper est vsus attritis, modicâ suppellectile atque pertenui, cibis communibus, et,
      nisi morbi prohiberet necessitas, in triclinio communi. Virginitatis decus seruauit
      intemeratum: virgineam in ore, totoque habitu corporis modestiam aemulatus. Superiores, etiam
      quos olim habuerat subditos, aut discipulos, mirifice obseruabat; nihil illis inconsultis
      aggrediebatur. Vel tum cum praeerat aliis, habebat adiunctum quempiam, cui in sui ipsius
      tractatione auscultaret. Erat in familiari sermone suauissimus; placidus in omnes, atque
      mansuetus; et tam sui despiciens, vt cum ingenio, doctrinâ, prudentiâ valeret ad miraculum,
      infimis tamen quibusque facile concederet; sua submitteret aliorum iudicio, et promptus ex
      eorum censurâ castigaret. Ornamenta animi sui omni studio contegebat; crebro se coram aliis in
      publico coenaculo de erratis accusabat. Inflammatissimâ caritate ferebatur in Deum; in cuius
      semper praesentiâ versabatur. Multam cum Deo familiaritatem contraxerat; quam ipse diuturnâ
      oratione fouebat. Erga Venerabilem Eucharistiam tanto erat affectu, vt integras saepe noctes
      coram illâ transiret insomnes, humi prouolutus; die frequentissime salutaret: quâ in re
      fruebatur liquidissimâ voluptate; nec raro Diuinis illustrationibus irradiabatur. Tantis
      affectibus Diuina tractabat, aut verius patiebatur, vt sibi videretur interdum ob aestus
      vehementiam de vitâ periclitari. Oranti aliquando, postulantique vires ac lumen, quibus fretus
      ex Diuino nutu salutem hominum apte procuraret, lux Diuina tam copiose superinfusa est, vt
      impotens sui surgeret ab oratione, et tanquam luminis vim declinaturus inambularet,
      ingeminaretque inter gemitus et suspiria, Non plus, Domine, non plus; non tantum luminis;
      sufficit, sufficit: videbaturque illi cubiculum viuis ignibus inflammari; sequeue, atque
      animam suam exardescere; futurumque fuisse vt vsurâ vitae exueretur, nisi Deus impetum
      temperasset. Atque ex illo scribere aggressus est, et se proximorum auxilio, spiritu plane
      Apostolico impendere. Omnibus votis contenderat Missionem ad Indos impetrare. Sed quando ea
      concessa non fuit, plurimos suis adhortationibus eo promouit. Triginta ipsos annos ita fuit in
      salutem hominum intentus, vt nunquam ab eâ curâ vacaret. Anno MDXCIX. Villagarziae exorauit,
      vt afflatorum peste seruitiis exponeretur; quo in munere versatus est sedulitate permagnâ.
      Pollebat eximiâ vi mentis ad motus animorum, diuersosque spiritus distinguendos, potens verbo
      et consilio ad turbatos animos componendos. Arcanas consulentium se cogitationes rimabatur
      diumitus, nec sine admiratione ipsorum cognoscebat. Multa docebatur a Deo supra vulgarem
      modum. Allocutione solâ molestas animorum vexationes multis excussit. Corpus suum omni genere
      seueritatis ita confecit, vt totos XXXVI. annos cum morbis, cruciatibusque grauissimis sit
      conflictatus, eâ firmitate animi ac tolerantiâ, quae faceret omnibus admirationem. Certe
      Medici sine ambiguitate rebantur eum miraculo viuere: et visos aiunt non semel Angelos,
      fomentis, vnctionibus, aspersionibus vitam illi retinere fugientem. Vigesimo ante obitum anno
      votum conceperat, nullum se animo deliberato peccatum, quantumuis leue, admissurum: nam nullum
      vnquam lethale crimen sibi consciuisse in comperto est. Ex eo tempore nihil in ipso notari
      potuit, quod constaret esse capax reprehensionis. Vnus erat Confessarij labor, idoneam
      absolutioni materiam in ipso reperire. Multa ad haec a Deo gratuita dona accepit. Praestitit
      enim facilitate lacrymarum, gratiâ sanitatum, spiritu Prophetiae, prudentiâ supra humanam
      eximiâ. Saepe toto coruscare copore visus est: nonnunquam oranti globus clarissimi fulgoris
      impendere: aliquando media in luce totus radiare contremiscente conclaui, et tignis in
      laqueari stridentibus. Mortis suae diem atque horam illum praesensisse, non ex vano coniectura
      est; nam et Sacramentis festinato se muniri postulauit; et resolutionis suae tempus instare
      diserte asseruit; et cum tribus horis scriptionem quandam vrsisset, eâ absolutâ, tanquam
      functus officio, quo tenebatur in corpore, Nunc dimittis, inquit, seruum tuum, Domine, in
      pace. Demum inter dicendum, In manus tuas Domine commendo spiritum meum, placidissime
      expirauit Vallisoleti die XVII. Februarij, anno salutis MDCXXIV. aetatis LXX. ab aditâ
      Societate L. Mortuo vultus, quam viuo, serenior fuit; manus flexiles et tractabiles. Visi
      frequentes Angeli cadauer stipare. Funus magno concursu celebratum est, et venerationis ergo
      vestes direptae, capilli praecisi: exequiae etiam solemnes institutae, adiunctâ panegyri.
      Sepultus est eo modo, quem Societas in sanctorum virorum funeribus consueuit adhibere: et post
      menses omnino XIX. ad diem XVIII. Septembris, anno MDCXXV. corpus digniorem <pb id="s317"
      n="317"/> in locum translatum est, tabe quidem iam magnâ ex parte confectum, sed, quod pro
      miraculo fuit, nullo graueolentiae vestigio: cerebrum vero in exeso iam cranio prorsus fuit
      illibatum. Multis a morte visus est in claro lumine conspicuus, quibus vel immensum gloriae
      suae pondus declarabat, vel eâ visitatione recreatos aliquo beneficio donabat. Cum aliis
      quoque atque aliis ornamentis insignis conspectus est, tum vero etiam aliquando cum peculiari
      Doctoris aureolâ ac praerogatiuâ, propterea quod inspirante Deo, salutarem Ecclesiae doctrinam
      in suis lucubrationibus propinasset. Scripsit vero maternâ linguâ permulta, quae Melchior
      Treuirinius noster Latinitate donauit. Ea sunt,</p>
     <p><hi rend="italic">Meditationes de praecipuis fidei nostrae Mysteriis, Vitae ac Passionis D.
      N. Iesu Christi, et B. V. Mariae, Sanctorumque, et Euangeliorum occurrentium: cum Orationis
      Mentalis circa eadem Praxi,</hi> in VI. Partes tributae. Coloniae apud Ioannem Kinckium
      MDCXII. in 8.</p>
     <p><hi rend="italic">Dux Spiritualis;</hi> in quo agitur, <hi rend="italic">De Oratione,
      Meditatione, et Contemplatione. De Visitationibus Diuinis, Gratiisque extraordinariis. De
      Mortificatione, Heroicisque actionibus, siue operibus, quae illas omnes comitantur,</hi> Part.
      II. Ibidem MDCXIII. in 8.</p>
     <p><hi rend="italic">De Christiani hominis perfectione, in quolibet eius vitae genere,</hi>
      Tom. IV. Ibidem MDCXV. duo priores, MDCXVII. posteriores, in 4.</p>
     <p><hi rend="italic">Vita P. Balthasaris Aluarez Societatis Iesu Religiosi.</hi> Ibidem MDCXVI.
      in 8.</p>
     <p>Latine posthaec scripsit Ludouicus, atque edidit</p>
     <p><hi rend="italic">Expositionem Moralem et Mysticam in Canticum Canticorum, quae continet
      Exhortationes, siue, Sermones de omnibus Christianae Religionis Mysteriis, atque
      virtutibus,</hi> Tom. II. Ibidem MDCXXII. in fol.</p>
     <p>Rursum Hispanice edidit Hispali per Andream Grande MDCXXV. in 8.</p>
     <p><hi rend="italic">Directorium spirituale ad Confessionem, Communionem, et Sacrificium Missae
      recte obeunda,</hi> seu, <hi rend="italic">De recto Sacramentorum vsu.</hi></p>
     <p>Reliquit etiam descriptam a se vsque ad suum obitum</p>
     <p><hi rend="italic">Vitam lectissimae, et admirandae Virginis Dominae Marinae de Escobar:</hi>
      cuius vitae partem reliquam ab anno MDCXXIV. quo Ludouicus obiit, vsque ad annum MDCXXXIII.
      quo ad diem IX. Iunij decessit ipsa D. Marina, pertexit P. Michael Orenna, qui Ludouico in
      gubernandâ illius conscientiâ successit. Eam heroicis refertam actionibus, et admirandis
      prodigiis distinctam auide praestolamur.</p>
     <p><term>LVDOVICVS RIBAS</term>, natione Hispanus, patriâ Valentinus, puer XV. annorum ad
      Societatem accessit, anno salutis MDXCI. In eâ Philosophiam Caesaraugustae primum, deinde
      eandem et Theologiam cuius Facultatis Doctor fuit, Valentiae plures annos explicuit; vbi et
      Censor Sanctae Inquisitionis, et Rector Collegij, et Domus Professae Praepositus, demum
      Prouinciae Aragoniae Praepositus Prouincialis fuit. Scripsit</p>
     <p><hi rend="italic">Commentarios in Primam Partem S. Thomae;</hi> Tomus I. Lugduni sub praelo
      est.</p>
     <p><term>LVDOVICVS RICHEOMVS</term>, prius RICHELMIVS dictus, natione Gallus, patriâ Dignensis,
      Vir doctus, religiosus, disertus, et prudens, et, vt quidam eum merito vocat, Gallicanus
      Cicero; Societatem Parisiis amplexus est anno MDLXV. In eâ primus Diuionense Collegium Rector
      administrauit; Prouinciam Lugdunensem bis, semel Aquitanicam cum laude gubernauit; et primus
      pro Franciae Prouinciis apud Praepositum Generalem Assistens creatus est, anno MDCVIII. in
      Congregatione VI. Generali, ipso die S. Thomae Aquinati sacro. Ipsius eloquentiam libri
      scripti testantur, eamque ne hostes quidem et calumniatores ipsi mirari non possunt. Virtutes
      quibus eximie ornatus fuit, vna fere humilitas ita obruit, vt vix obseruari potuerint tenuia
      quaedam vestigia. Ea persuasit illi, vt Confessionum lib. IV. S. Augustini imitatione
      conscriberet, quibus ea, quae in se vitiosa credebat, palam fecit. Eius studio, iam
      octogenarius, et pedibus captus, deferri se curabat patinis tergendis destinatum, et
      trementibus digitis vile ministerium laetus exercebat. Excellentissimae virtutis eius praemium
      hoc tulit, vt caput illi radiis circumfusum sit visum, Deo, quam ipse sibi faciebat
      obscuritatem, illustrante. Erga Deum, et res Diuinas incenso semper animo fuit: nulla illi,
      praeterquam de Deo, dulcis cogitatio, nullus sermo gratus. Omnibus in rebus nutui Diuino,
      eodem semper animo et vultu, se conformabat: eam ipse dicebat veram demum esse pietatem
      Instituti Societatis quam amans esset, fidem faciunt Apologiae, quibus eam a calumniis
      aduersariorum vindicauit. Obiit Burdigalae die XV. Septembris, anno salutis MDGXXV. annis
      septem octogenario maior, sexagenarius in Societate, quadragenarius quatuor votorum professus.
      Scripsit maternâ linguâ</p>
     <p><hi rend="italic">Peregrinum Lauretanum, et, De Peregrinationis bono.</hi> Latinum fecit
      Ioannes Hackstein Carthusianus.</p>
     <p><hi rend="italic">Defensionem peregrinationis, aduersus interpretem Epistolae Gregorij
      Nysseni,</hi> cum Tractatu, <hi rend="italic">De Sacris Reliquiis.</hi></p>
     <p>
      <hi rend="italic">De ratione migrandi ad meliorem vitam.</hi>
     </p>
     <p>
      <hi rend="italic">De Miraculis, Sanctis, atque Imaginibus.</hi>
     </p>
     <p>
      <hi rend="italic">B. Virginem iuxta Crucem stantem.</hi>
     </p>
     <p><hi rend="italic">Figuras Eucharistiae,</hi> ad Reginam Galliae et ad Delphinum.</p>
     <p>
      <hi rend="italic">Catechismum Regium.</hi>
     </p>
     <p><hi rend="italic">Victoriam Veritatis,</hi> contra Plessaeum.</p>
     <p>
      <hi rend="italic">Epistolas ad Henricum IV. Regem Galliae.</hi>
     </p>
     <p><hi rend="italic">Apologias</hi> aliquot <hi rend="italic">pro Societate Iesu aduersus
      calumnias</hi> <pb id="s318" n="318"/> <hi rend="italic">Haereticorum,</hi> quarum vna ab
      Andrea Valladerio Latine reddita est, altera Francisci Montani nomine inscripta exiit, quam
      Iacobus Gretserus Latine interpretatus ost; tertia Renati a Fonte nomen praefert; quarta
      Ludouici de Beaumanoir contra Seruinum Aduocatum Regium.</p>
     <p><hi rend="italic">Idololatriam Hugonoticam,</hi> lib. VIII.</p>
     <p>Prodierunt autem Lutetiae apud Sebastianum Cramoisy MDCXXVIII. Opera ipsius pleraque tomis
      II. quae antea fuerant seorsim excusa; in 1. sunt haec Eristica, tali ordine</p>
     <p>
      <hi rend="italic">Discursus de Miraculis, de Sanctis, de Imaginibus.</hi>
     </p>
     <p><hi rend="italic">De Missâ,</hi> lib. IV.</p>
     <p>
      <hi rend="italic">Victoria Catholica.</hi>
     </p>
     <p>
      <hi rend="italic">Idololatria Hugonotica.</hi>
     </p>
     <p>
      <hi rend="italic">Pantheon Hugonoticum.</hi>
     </p>
     <p>
      <hi rend="italic">Reprehensio Ministrorum.</hi>
     </p>
     <p>
      <hi rend="italic">Discursus de Peregrinationibus.</hi>
     </p>
     <p>
      <hi rend="italic">De Reliquiis.</hi>
     </p>
     <p>
      <hi rend="italic">De Diuitiis.</hi>
     </p>
     <p>
      <hi rend="italic">Immortalitas animae.</hi>
     </p>
     <p>
      <hi rend="italic">Tabula votiua.</hi>
     </p>
     <p>
      <hi rend="italic">Catechismus Regius.</hi>
     </p>
     <p>In Tomo II. sunt haec ascetica.</p>
     <p>
      <hi rend="italic">Valedictio animae deuotae.</hi>
     </p>
     <p>
      <hi rend="italic">Tabulae sacrae.</hi>
     </p>
     <p>
      <hi rend="italic">Peregrinus Lauretanus.</hi>
     </p>
     <p>
      <hi rend="italic">Pictura spiritualis.</hi>
     </p>
     <p>
      <hi rend="italic">Iudicium vniuersale.</hi>
     </p>
     <p>
      <hi rend="italic">Virgo ad pedem Crucis.</hi>
     </p>
     <p>
      <hi rend="italic">Suspiria et consilia animae Christianae.</hi>
     </p>
     <p>
      <hi rend="italic">Academia honoris.</hi>
     </p>
     <p>
      <hi rend="italic">Bellum spirituale, aduersus tres hominis aduersarios.</hi>
     </p>
     <p>Supersunt quae Tomum III. conflare possint</p>
     <p><hi rend="italic">Apologiae pro Societate,</hi> iam supra recensitae.</p>
     <p><hi rend="italic">Examen Anticotoni, et Parallela,</hi> contra Petrum de la Martalliere
      Aduocatum Parisiensem. Burdigalae apud Ioannem Marcan MDC. XIII. in 8.</p>
     <p><hi rend="italic">Planctus Iustificatiuus pro Iesuitis,</hi> contra Seruinum, sub nomine
      Ludouici du Beaumanoir. Ad haec exstat eius</p>
     <p><hi rend="italic">Consolatio missa Reginae in morte Henrici IV. Regis Galliae;</hi> alterâ
      editione Lugdunensi MDCXI. recensita.</p>
     <p>Horum autem pleraque in Latinam, et in alias Linguas translata sunt.</p>
     <p><term>LVDOVICVS ROGERIVS</term>, natione Italus, patriâ Aretinus, vir magni ingenij, qui cum
      ante initam Societatem, Iurisprudentiae non exiguam primae aetatis partem impendisset, in eam
      ingressus, ita profecit in aliis studiis, vt Romae Philosophiam docendo laudem tulerit.
      Septennium deinceps partim Euangelice concionando, partim Theologiam Neapoli profitendo
      transegit. Vnde in Poloniam missus anno MD. XCIX. Posnaniae Controuersias fidei explicuit, et
      se murum pro Ecclesiâ Dei aduersus eius hostes obiecit. Verum haud diu superstes fuit; nam
      Pultouiam profectus, simul vt studia ibi instauraret, simul vt pulmonum vitio aurae mutatione
      succurreret, viuere desiit exeunte anno MDCII. magno sui apud omnes relicto desiderio,
      praesertim cum mortis felicitate non minorem admirationem et vtilitatem, quam vitae
      integritate omnibus attulisset. Et cum animo praesente, ac sensibus integris vsque ad vltimum
      spiritum vigeret, ita se in Societatem gratum, in S. P. N. Ignatium pium, inque alios nostrae
      Societatis viros memorem vocibus ardentissimis declarauit, vtsolus omnia verba religionis ac
      pietatis occupasse videretur. Mortem certe adeo non timere videbatur, vt etiam vehementer
      expeteret, diceretqueue, O Mors, quando venies? quam cito veniam, et apparebo? Nimirum virtute
      multâ se contra formidinem mortis instruxerat; temporis, dum viueret, parcus; commodorum
      suorum omnino negligens; promouendae Catholicae Religionis inter Haereticos studiosissimus.
      Quâ causâ, magnâ virium et animi contentione aggressus defensionem librorum Roberti Cardinalis
      Bellarmini, ei tandem operi, cum iam primum Tomum absoluisset, immortuus est, in ipsâ Natalis
      Dominici nocte, anno aetatis XLV. Scripserat</p>
     <p><hi rend="italic">Apologeticum pro Roberti Card. Bellarmini Libris De Translatione Imperij
      ad Germanos, lib. III. aduersus Matthaeum Dresserum Haereticum.</hi> Verum cum hic tali
      confutatore indignus ab omnibus iudicaretur, opus non edidit. Inde factus insolentior
      Dresserus, suam Declamationem recudit, additâ Notatione. Sed os illi triduanâ lucubratione
      obstruxit Gasparus Hap P. Rogerij auditor, compendio erratorum eius ex Apologetico sui
      Magistri desumpto, editoque Posnaniae MDC. in 8.</p>
     <p>Edidit autem Rogerius sub nomine Rhetorum Posnaniensium</p>
     <p>
      <hi rend="italic">Desensionem pro Libris de Purgatorio Cardinalis Bellarmini; et</hi>
     </p>
     <p><hi rend="italic">Ministrum delirantem,</hi> seu, <hi rend="italic">Colloquium Rhetorum
      Posnaniensium, De Purgatorio.</hi> Posnaniae typis Ioannis Volrabi MDCII. in 8.</p>
     <p>Sub eius vero nomine prodiit, ni fallor, posterius,</p>
     <p>
      <hi rend="italic">Defensio aduersus Matthaeum Dresserum Haereticum, pro Operibus Roberti
       Cardinalis Bellarmini.</hi>
     </p>
     <p><term>LVDOVICVSDE TERO</term>, natione Hispanus, Rector Collegij Hispalensis S.
      Hermenegildi; edidit Hispanice</p>
     <p><hi rend="italic">Epistolam de morte et virtutibus P. Ioannis de Pineda Societatis
      Iesu.</hi> MDCXXXVII. in 4.</p>
     <p><term>LVDOVICVS DE TERVEL</term>, natione Hispanus, patriâ Granatensis, ingressus in
      Societatem MDCIV. natus XIV. paratum praelo habet Limae in Peruuiâ, opus grande et multae
      eruditionis</p>
     <p><hi rend="italic">De Indorum Idololatriâ.</hi> Edidit vero <hi rend="italic">Grammaticam
      Linguae Tabalosae.</hi></p>
     <pb id="s319" n="319"/>
     <p><term>LVDOVICVS DE VALDIVIA</term>, natione Hispanus, patriâ Granatensis, Societatem die
      alterâ Aprilis, anno salutis MDLXXXI. complexus, post nauatam Philosophiae et Theologiae
      operam, missus est in Peruanam Prouinciam ad Indos Occidentis, vbi Magistrum Nouitiorum egit
      triennio; postea Theologiam quadriennio professus est. Anno MDXCIII. ipse cum P. Balthasare
      Pinna, et sex aliis Sociis primam coloniam in Chilense Regnum deduxêre, nauigatione a
      tempestatibus, et annonae defectu prorsus laboriosâ. Excensione factâ, omnibus prima cura
      fuit, patriae Linguam condiscere, Indigenis iuuandis. Ludouicus Confessiones coepit audire,
      XIII. quam eius rudimenta aggressus est die; XXVIII. etiam habere concionem. Mox et eorum
      idioma, quos Huarpas vocant, comprehendit; et subinde tertium Puelciensium; quae
      Allentiacensis, et Milcaiacensis appellatione distinguuntur. Quo-experimento suo, aliorumque
      non paucorum, in eam sententiam venit, vt credas singulari dono Societatem nostram a Deo
      auctam esse, quo Gentilium aetatis nostrae idiomata facillime complectatur. Praefuit in Chile
      nostris Ludouicus, digresso Pinna; duo Collegia, S. Iacobi, et Conceptionis exstruxit. Eodem
      renauigare iussus est anno MDCV. postulatu eius Prouinciae Gubernatoris, et Peruuij Proregis;
      nec minus foedas, quam prius procellas expertus est. Sed animarum salute omnia sunt illi
      leuiora. Bellum quod Hispanis atrox et diuturnum cum his populis Indorum fortissimis, ancipiti
      saepe fortunâ, ducebatur, Barbaros adeundo, summâque verborum atque animi lenitate cum ipsis
      agendo composuit: cuius concordiae stabiliendae causâ, cum in Hispaniam rediisset, Catholici
      Regis voluntate, annuente etiam Claudio Aquauiua Praeposito nostro Generali, Regij Visitatoris
      admisso munere, repudiato, qui offerebatur, Episcopatu, rursum in Chilen nauigauit.
      Auctoritate Regiâ Prouinciam vniuersam inspexit: supra decem Indorum millia iniquâ seruitute
      exemit. Bellum, quod offensiuum appellabant, et Indis, Hispanisque perniciem, paucorum, qui
      illud fouebant, emolumento, afferebat, sustulit; defensiuum constituit. Tandem rebus ex
      sententiâ confectis, repetitâ Hispaniâ, in Collegio Vallisoletano studia Nostrorum moderatus
      est sexennio. Exinde in Domo Professa eiusdem vrbis, in salutem animarum senex indefessus
      hodieque incumbit; de cuius proinde virtutibus, dum viuit, nihil addam, ne viri optimi, deque
      Republicâ Christianâ optime meriti modestiam offendam. Scripsit</p>
     <p><hi rend="italic">Artem,</hi> seu, <hi rend="italic">Grammaticam, Vocabularium, Doctrinam
      Christianam, Confessionarium breue,</hi> Linguâ Chilensi. Limae apud Franciscum Cantum MDCVI.
      in 8.</p>
     <p><hi rend="italic">Mysteriorum Fidei, tomum</hi> I. eâdem linguâ.</p>
     <p><hi rend="italic">Grammaticas, Lexica, Catechismos, et Methodos confitendi,</hi> linguis
      Allentiacensi, et Milcaiacensi, quarum vsus in aliquot Prouinciis Regni Chilensis est. Ibidem
      MDCVII. in 8.</p>
     <p>Scripsit praeterea, sed nondum, quod sciam, edidit</p>
     <p><hi rend="italic">De Casibus Reseruatis, in communi,</hi> tom. I.</p>
     <p><hi rend="italic">De Casibus Reseruatis in Societate Iesu,</hi> tom. I.</p>
     <p><hi rend="italic">De Viris illustribus Societatis Iesu,</hi> tom. I. Hispanice.</p>
     <p><term>LVDOVICVS WAPY</term>, natione Lotharingus, patriâ Virdunensis, natus anno salutis MDL
      XXXVI. annum aetatis agens XVI. Societati se nostrae addixit. Humaniores Litteras quadriennio,
      Philosophiam triennio, nouennio Moralem Theologiam docuit. Biennio praefuit Collegio
      Conuictorum Mussipontano. Scripsit Gallice suppresso nomine</p>
     <p><hi rend="italic">Hilaria Mussipontana, ob relatos in Sanctorum canonem SS. Ignatium, et
      Franciscum Xauerium;</hi> quae Leonardus Perinus noster edidit Latine. Mussiponti apud
      Sebastianum Cramoisy MDC. XXIII. in 4.</p>
     <p><hi rend="italic">De Indulgentiis,</hi> siue, <hi rend="italic">De ratione lucrandi
      Indulgentias.</hi> Ibidem MDCXXVI. in 8.</p>
     <p>Transtulit vero Gallice</p>
     <p><hi rend="italic">Veram Philosophiam hominis Christiani.</hi> Ibidem in 8.</p>
     <p><hi rend="italic">Antonij Gaudier Tractatum, De amore Iesu Christi.</hi> Ibidem.</p>
     <p><term>LVISIVS TVRRIANVS</term>, natione Hispanus, patriâ Complutensis, Societati adscriptus
      est Compluti XX. aetatis annum agens, et primus inter omnes in certamine Philosophico
      laureandos ex more eius Vniuersitatis, designatus. Professus est apud nos Philosophiam,
      Theologiam Moralem, et Scholasticam L. circiter annos. Primam Collegij nostri Complutensis
      Cathedram rexit totos annos XXX. magno omnium plausu. Sanctae Inquisitionis Supremae
      Qualificator fuit, et inter suae aetatis viros totâ Hispaniâ doctissimos habitus haudquaquam
      postremus. Obiit Madriti die XIII. Februarij, anno MDCXXXV. Edidit</p>
     <p><hi rend="italic">Disputationem in Secundam Secundae D. Thomae, De Fide, Spe, Caritate, et
      Prudentiâ,</hi> tom. I. Lugduni per Horatium Cardon MDCXVII. in fol.</p>
     <p><hi rend="italic">De Iustitiâ,</hi> tom. I. Lugduni per Iacobum Cardon et Petrum Cauellat
      MDCXXI. in fol.</p>
     <p><hi rend="italic">Tractatum de Gratiâ, in</hi> XVI. <hi rend="italic">Opuscula
      distinctum.</hi> Lugduni per Ludouicum Prost MDC. XXIII. in 4.</p>
     <p><hi rend="italic">Diuersorum Opusculorum Theologiae,</hi> tom. I. Ibidem MDCXXV. in 4. Ex
      iis Opuscula IX. pertinent ad Primam Partem D. Thomae. III. ad Primam Secundae. II. ad Tertiam
      Partem. Postremo accedit Quaestio, <hi rend="italic">An liceat Religiosis Cathedram ad
      docendum ambire.</hi></p>
     <p><hi rend="italic">De Trinitate, et de Angelis,</hi> tom. I.</p>
     <pb id="s320" n="320"/>
     <p><hi rend="italic">De Poenitentiâ, Censuris, et Irregularitate,</hi> tom. I.</p>
     <p><hi rend="italic">Selectarum Disputationum,</hi> Partes II. in quibus continetur</p>
     <p><hi rend="italic">Censura Theologica, per Dubiorum Centurias distributa.</hi> Lugduni per
      Iacobum Cardon MDC. XXXIV. in fol.</p>
     <p><hi rend="italic">Summam Theologicam Moralem,</hi> Part. II. quarum prior est <hi
      rend="italic">De Virtutibus, et Vitiis:</hi> posterior, <hi rend="italic">De Sacramentis et
      Censuris.</hi> Ibidem eodem anno in fol.</p>
     <p>
      <hi rend="italic">De Eucharistiâ.</hi>
     </p>
     <p><hi rend="italic">In Secundam Secundae D. Thomae,</hi> tom. III. et IV.</p>
    </div2>
    <div2 id="AlBA.01.03" n="3" type="section">
     <head>M</head>
     <p><term>MADRIDIENSE COLLEGIVM</term>, in Hispaniâ, Prouinciae Toletanae ad amnem Mançanares,
      edidit</p>
     <p><hi rend="italic">Iusta funebria Augustissimae Mariae Austriacae Sorori Philippi II. Regis
      Catholici, Coniugt Maximiliani II. Imperatoris, Fundatrici suae ab eodem Collegio
      instituta.</hi> Madridij MDCIII. in 4.</p>
     <p><hi rend="italic">Publicam laetitiam Madritanam,</hi> siue, <hi rend="italic">De
      collocatione Reliquiarum in Sacello B. Virginis Annunciatae.</hi></p>
     <p><term>MAGINVS PAIESIVS</term>, natione Hispanus, patriâ Bisbalensis in Catalauniâ, ingressus
      in Societatem sub annum MDCVII. aetatis XVI. Philosophiam docuit et Theologiam eiusdem
      facultatis Doctor. Edet propediem</p>
     <p>
      <hi rend="italic">Cursum Vniuersae Philosophiae.</hi>
     </p>
     <p><term>MARCELLINVS BOMPAR</term>, natione Gallus, patriâ Ebredunensis, in Delphinatu; in
      Societatem ingressus est anno salutis MDLXXXV. in quâ Coadiutoris Spiritualis gradum obtinuit.
      Enituêre in eo plurimae, maximaeque virtutes, Obedientia singularis, exactissima religiosae
      disciplinae obseruantia, vitae asperitas, zelus animarum. Cum Humanioribus Litteris, tum
      Latinae inprimis Linguae facultate perpolitus fuit. Decessit, morbo ex pestilenti militum
      aegrotantium, quibus inseruiebat, halitu contracto, Anicij die V. Februarij, anno salutis MDC.
      XXIII. aetatis suae LXVII. Religionis XXXVIII. Vertit ex Gallico Latine</p>
     <p>
      <hi rend="italic">Ludouici Richeomi Demonstrationem Idololatriae Hugonoticae.</hi>
     </p>
     <p><hi rend="italic">Eiusdem Tractatus</hi> III. <hi rend="italic">aduersus Caluini
      Sectatores.</hi></p>
     <p><term>MARCELLVS AVGVSTINI</term>, natione Italus, patriâ Fanensis, scripsit Italice</p>
     <p><hi rend="italic">Theatrum Continentiae.</hi> Maceratae apud Petrum Saluionium MDCXXIII. in
      8.</p>
     <p><term>MARCELLVS FRANCISCVS MASTRILLVS</term>, natione Italus, patriâ Nolanus, nobili Ioco
      natus anno MDCIII. in Societatem Neapoli pene puer ingressus est die XXV. Martij, anni MDCX
      VIII. in quâ studiorum curriculo confecto, cum inaudito prorsus prodigio a S. Francisco
      Xauerio, qui se spectabilem obtulit specie peregrinantis, fuisset ab imminente interitu
      vindicatus die III. Ianuarij MDCXXXIV. iussusque se voto eundi in Indiam obligare, et gratiam
      postulare fundendi pro Christo sanguinis, paulo post in Hispaniam, Lusitaniam, Indiam, magnâ
      totius Europae exspectatione quid tandem illo fieret, nauigauit. In eo cursu, mirum dictu est
      quam habuerit aduersum generis humani hostem; quot artibus eum tentarit Indiâ prohibere: sed
      habuit fauentem Xauerium, cuius patrocinio nauigationem eam praeter omnium opinionem, eo ipso
      anno MDCXXXV. confecit. Ipse vero vectores ita ad omnem pietatem exercuit, vt vna vox omnium
      fuerit, nullam vnquam e Lusitaniâ nauim in Indias vela fecisse, quae fuerit deuotione, quae
      tantâ Sacramentorum frequentiâ vsa. Goam inuectus est die VIII. Decembris eiusdem anni; et
      decimo post die, Meliapore marmor famosum, quod ad S. Thomae Apostoli festiuitatem rubescere
      quotannis solitum, ab Hollandorum in Indiam aduentu desierat, tantum sanguinei sudoris, ab imo
      ad summum (quod fausti ominis semper habitum est) totas XXIV. horas stillauit, vt multa lintea
      eo respersa sint. Abiit Goâ XIX. Aprilis anni MDCXXXVI. et Malacam Iulio mense praeteruectus,
      insequentibus Hollandis coactus est a cursu, quem Macaum direxerat, Manilam vrbem
      Philippinarum principem diuertere, in quam die XXXI. Iulij ingressus est. Ibi dimissis Sociis,
      rogatu Praetoris, iussu Prouincialis substitit, vt paratam in Mindanaos hostes Christiano
      nomini infestissimos classem comitaretur. Fuit ea expeditio mire felix, et supra vota, quam
      nemo omnium dubitauit auspiciis P. Marcelli potissimum stetisse. Adeo ille multa suis
      adhortationibus, orationibus, vaticinationibus etiam et prodigiis moliebatur. Hic ille pilam
      ab hostibus maiore tormento euibratam innoxius pectore excepit, veste dumtaxat leuiter
      perstrictâ. Hic auditus est hostis infernus per lucos, cum se Pater acriter pro successu
      pugnae diuerberaret, furens clamare, Ad quid venisti Marcelle? Quid quaeris? Quis, malum, te
      huc aduexit? Ego te vitâ expellam, et sic ponam rebus modum. Rediit Manilam triumphabunda
      classis spoliis opima die XXIV. Maij, quarto post mense quam soluerat; et continuo P.
      Marcellus ad Iaponicum iter animum conuertit. Saeuiebat vt cum maxime Imperator Iaponiae
      Xogunus in Catholicos, et diligentissimis excubiis omnem praeconibus Euangelij prohibebat
      accessum. Vetuerat etiam Hispaniae Rex, ne Iaponum Catholicorum calamitates augeret, procul
      inde Religiosos omnes arceri. Ceterum Gubernatori prope Diuinitus iniecta mens est, vt vellet
      ipse, qui prohibebat alios, P. Marcello expedire hoc iter. Ergo clam omnibus componit Funeam,
      Iaponicum nauigium exiguum, eamque mox dissolutam imponit <pb id="s321" n="321"/> grandiori
      naui, quam se simulat in Insulam Formosam destinare. Addit nauclerum Iaponici littoris
      peritum, quem morte, cuius erat reus, condonatâ, aliisque pollicitationibus ad fidam operam
      adigit, atque insuper decem Iapones Christianos qui comitarentur. Tum palam habitu nauigioque
      Sinico dimissum, velut nauigaturum Macaum, nocte concubiâ transfert in paratam nauim,
      dimittitque in Iaponiam die X. Iulij eius anni MDCXXXVII. Vix autem die XIX. Septembris ad
      Saxumanum littus applicuit, gradumque fecit in Regnum Fiungenfe, cum agnitus in portu Cusco,
      corruptis pecuniâ nonnullis fugae quidem locum inuenit, atque in densum se vepretum abdidit;
      verum socij a littoralibus deprehensi excubiis, et pro Christianis habiti, Nangasachium ducti
      sunt, quaestionique subiecti, secum venisse P. Marcellum aperuerunt. Submissi hoc indicio
      vestigatores, Patrem, monstrante, qui e loco, vbi delitescebat, excitatus est, fumo,
      deprehenderunt altâ occupatum contemplatione, tantoque spiritûs ardore succensum, vt oris
      maiestate perterriti, non auderent in eum manus iniicere; donec ipse decussatis ante pectus
      brachiis placidissimo vultu iuberet. Ipsi tamen, nescio quid humano maius reueriti,
      modestissime comprehenderunt: quo tempore tanto impetu terra mouit, vt omnes perterrefecerit.
      Die V. Octobris Gubernatoribus Nangasachij oblatus est, admirabili fulgore supra caput eius
      diffuso. Interrogatus dixit, Neapolitanum se esse, venisse e Lusitaniâ Goam, Malacâ in
      Philippinas, inde in Iaponiam, vt Imperatori, si superstes esset, salutem adferret, et Christi
      fidem, ad id se missum a S. Francisco Xauerio, illo qui primus e Societate in Iaponiam
      delatus, Francisco Bungensium Regi fuerat salutis interpres, qui tametsi vitâ praesente
      defunctus dudum esset, sempiternam tamen ducit in caelo, seque Neapoli prope mortuum vitae
      reddiderat. Pilulas se quibusdam e pulueribus confectas attulisse (erant e lipsanis S.
      Xauerij) praesentissimae virtutis aduersus Imperatoris morbum; effigiem quoque Sancti sui,
      quae si quopiam Idolorum in fano collocetur, mira prodigia sit patratura. Laudarunt illi
      quidem viri virtutem; sed ne Imperatoris deessent imperiis, iusserunt illum subiici consuetis
      tormentis. Suspensus primum est diuaricatis cruribus, capite deorsum in vas aquae narium tenus
      depresso; funis contortus in gyros mole corporis celeri circumactione retextus, atroci
      cruciatu respirandi fere abstulit facultatem. Postea scalis manualibus ita est adalligatus, vt
      capite summo in gradu supinato penderet: tum aquae cyathos plus quadringentis nullo dato
      interuallo illi in faciem infuderunt, vt spiritum aegerrime duceret; atque ex hoc eruciatu
      semimortuus euasit. Ceterum haec biduum animo infracto sustinuit. Reductus in custodiam socios
      fidem eiurasse cognouit; quod illum omni tormento vehementius affecit. Grauiter eos increpuit,
      hortatusque ad eam rursus vel sanguine asserendam est. Post paucos dies ad supplicij locum
      eductus, omnibus exutus vestibus candente ferro coepit ad verenda vstulari. Quam ille
      immodestiam non ferens, Ego quidem, inquit, omnia membra poenis pro meo Conditore addixi, sed
      vos oportebat ab indecorâ istâ, et quam ne in belluas quidem vel Barbari exercent,
      inhumanitate abstinere. Coercuit iusta expostulatio furorem, et aquae tormentis illum iterum
      admouerunt; quibus ita exemptus est, vt vix animam retineret. Simulatque sibi redditus est,
      sententiam mortis excepit vt in scrobem scilicet cingulo tenus depressus, expers lucis et
      aurae, pedibus tamdiu penderet, dum animam efflaret. Laetus excepit sententiam, ceterum
      asseruit se non in scrobe pendentem, sed capite plexum moriturum. Die XIV. Octobris productus
      est publice iumento insidens, funibus catenisque vinctus, os ferreo lupato denticulato, ne
      fidem praedicaret, adstrictus, dexterum caput abrasus, laeuum minio pictus, probro inter
      Iapones grauissimo. Pone ferebatur sententia capitis inscripta vexillo, his verbis; Hoc
      supplicium decreuit magnus Xogun Imperator Iaponiae per suos Gubernatores Fida Sacagibarim,
      Ebaba Gaburo, Sacmon, in hominem istum, propterea quod venit ad praedicandam in his Iaponiae
      Regnis legem exteram, aduersus legem Xacae, Amidae, et aliorum Fotoques: vt huius exemplo sibi
      caueant alij. Demum funibus ad pectus vsque arcte circumligatus, vt diuturnius vitam
      extraheret, actis gratiis Gubernatoribus, quod se fuissent comitati, in fossam genuum tenus
      suspenditur. Post vnius alteriusque diei suspendium interrogatur num quid expeteret? nihil,
      inquit, nisi vt meo me in paradiso hîc relinquatis. Pependit immotus in quartum vsque diem,
      nec illi sanguis, vt fit, in caput vel in collum defluxit; quo veluti prodigio Gubernatores
      attoniti, depositum iubent gladio feriri, ne postero superstes sacrum Pagodi nescio cui diem
      violaret. Ipse nixus genibus cum Patrem suum S. Franciscum Xauerium, tanquam praesentem, bis
      inclamasset, acinacem collo excepit. Sed fuit ictus tam hebes, vt praeter leuem stricturam nil
      noxae attulerit. Ingeminat carnifex altero acinace, sed ille ante ictum manu elapsus est; nec
      prius animum resumpsit percussor, quam eum Pater iussit Gubernatorum obtemperare mandato: tum
      vero caput illi valido ictu demessuit: et rursus terra contremuit, vti principio fecerat.
      Incidit hic eius triumphus in diem XVII. Octobris, anni MDCXXX VII. Cadauer carnifex gladiis
      concisum flammis redegit in cineres, et cum omni sacro instrumento discerpto (praeter pilulas
      et S. Xauerij <pb id="s322" n="322"/> imaginem, quas Imperatori seruabant) proiecit in
      profluentem. Hic exitus fuit inuicti pugilis; quem famâ inusitatae vocationis, et opinione
      virtutis orbis vterque suspexit. Certe priusquam Europâ excederet, quâqua transibat, capillos,
      et quidquid vsu tractarat, vulgo in reliquias seruabant. Ipsi hospites cubicula, lectos,
      sellas, quibus erat vsus ad venerationem adhibebant. Imo et Catholicus Hispaniarum Rex cum
      insolitis eum titulis coram appellasset, fassus est se occulto quodam fulgore sanctitatis
      inductum, vt notabili eum reuerentiâ prosequeretur. Scripsit</p>
     <p><hi rend="italic">Narrationem miraculi in se a S. Francisco Xauerio Indiarum Apostolo
      patrati; quod auctoritate Francisci Cardinalis Boncompagni Archiepiscopi Neapolitani legitime
      probatum est.</hi> Prodiit Italice et Latine Neapoli MDCXXXIV. Hispanice Madridij MDC. XXXIV.
      et Viennae Austriae MDCXXXV. Gallice Luxemburgi MDCXXXV. in 8.</p>
     <p><hi rend="italic">Iter suum, ac</hi> XXXII. <hi rend="italic">Sociorum in Indiam, S. P.
      Francisci Xauerij patrocinio feliciter peractum, ad Catholicam Hispaniarum Reginam
      transmissum.</hi> Prodiit Latine Antuerpiae typis Ioannis Meursij MDCXXXVIII. in 8.</p>
     <p><hi rend="italic">Historiam expeditionis ab Hispanis in Regem Mindanai susceptae anno</hi>
      MDCXXXVII. Ea impressa est Hispanice Hispali in fol.</p>
     <p><term>MARCELLVS LAVRVS</term>, natione Italus, patriâ Neapolitanus, edidit</p>
     <p><hi rend="italic">Orationes</hi> aliquot, quarum non habeo distinctam notitiam.</p>
     <p><term>MARCVS ANTONIVS CAPICIVS</term>, natione Italus, patriâ Neapolitanus, nobili Ioco
      natus, ad Societatem anno MDIXXXVI. aetatis XVII. accessit. In eâ se diu concionando, et
      gubernando exercuit. Collegij Bariensis tertio Rector fuit; alias etiam Beneuentani,
      Barolitani, Stabiensis. Oblatum Nicoterensem Episcopatum repudiauit. Edidit Italice</p>
     <p><hi rend="italic">Orationem dictam Barij in Exequiis Serenissimae Margaretae Austriacae
      Reginae Hispaniarum.</hi> Item</p>
     <p><hi rend="italic">Discursus de Excellentiis B. Virginis Mariae.</hi> Neapoli apud Secundinum
      Roncagliolum MDC. XXX. in 4.</p>
     <p><term>MARCVS ANTONIVS OLIVA</term>, natione Italus, patriâ Brixiensis, obiit prope Bussetum
      XXII. Octobris, anno MDCXXIX. Scripsit Italice, et operâ D. Iosephi Segala, suo nomine tacito,
      edidit</p>
     <p><hi rend="italic">Modum recitandi Coronam B. Virginis.</hi> Brixiae MDCX.</p>
     <p><term>MARCVS ANTONIVS PALVMBVS DE ASCANIO</term>, natione Italus, patriâ Neapolitanus,
      nobili familiâ natus, puer XV. annos natus, ad Societatem accessit anno MDLXXXVIII. et in eâ
      ingenij bonitate, et diligenti studio tantum profecit, vt Philosophiam, ac Theologiam
      Scholasticam publice diu Neapoli cum laude docuerit, et Sanctae Inquisitionis pro Arc
      hiepiscopo Consultorem egerit, hodieque agat. Edidit</p>
     <p><hi rend="italic">In Primam Partem D. Thomae</hi> tom. II. Priori sie titulus est, <hi
      rend="italic">De Deo Trino et Vno, Commentarius litterae, et Doctrinae, quae in litterâ
      continetur, Scholasticum examen.</hi> Posteriori vero hic alter est titulus, <hi rend="italic"
      >Doctrina, et examen difficiliorum, quae apud Theologos in Controuersiam veniunt, ad
      Quaestiones S. Thomae in Primam Partem, De Deo Trino et Vno.</hi> Neapoli apud Aegidium Longum
      MDCXXXI. in fol.</p>
     <p><term>MARCVS DE BONNIERES</term>, natione Belga, patriâ Atrebas, ex Baronibus d'Auxi, natus
      anno MDXCV. Societati nomen dedit MDCXII. Munus illi praecipuum fuit, e suggestu ad populum
      verba facere. Dici vix potest quantum dicendo valeret ad permouendos hominum animos, quam
      multos ad meliorem frugem reuocarit, praesertim cum suo ipse exemplo praeluceret, et vim
      orationi adderet. Domi in obeundis abiectissimis quibusque ministeriis frequens, foris in
      squallidis pauperum tuguriolis assiduus, quorum egestatem corrogatâ vndique stipe, velut ex
      officio subleuandam susceperat. E viuis excessit Insulis anno MDCXXXI. die IV. Decembris.
      Edidit</p>
     <p><hi rend="italic">Aduocatum animarum Purgatorij.</hi> Insulis.</p>
     <p><term>MARCVS GARZONIVS</term>, natione Italus, patriâ Venetus, clarissimâ familiâ Senatoriâ
      natus Parmae bis Rector, Genuae Praepositus, bis in Prouinciâ Venetâ, seu Parmensi Praepositus
      Prouincialis, in eo Magistratu vitâ Parmae functus est, die II. Octobris, anno salutis MDCXXX.
      Scripsit Italice</p>
     <p><hi rend="italic">Epistolam</hi> ad Reuerendissimum Patrem Mutium Vitellescum Praepositum
      Generalem Societatis Iesu, <hi rend="italic">De Dedicatione Sacelli S. Ignatij Fundatoris
      Societatis Iesu, factâ in Ecclesiâ Metropolitanâ Bononiensi, ab Eminentissimo Domino Ludouico
      Cardinali Ludouisio;</hi> cui adiunxit <hi rend="italic">Sacrum Panegyricum, quem de S.
      Ignatio idem Cardinalis tunc habuit.</hi> Edita sunt Bononiae per Haeredes Victorij Benacci,
      MDCXXIX. in 4. Et rursum Latine reddita, Romae per Haeredem Bartholomaei Zannetti MDC. XXX. in
      8.</p>
     <p><term>MARCVS GEORGIVS</term>, natione Lusitanus, patriâ Conimbricensis, in eiusdem ciuitatis
      Collegio Societatem nostram complexus est die XVI. Martij, anno salutis MDXLVIII. cum iam
      egregiam Iuri Canonico operam nauasset, atque inter ceteros eius Academiae Scholasticos,
      ingenij, scientiaeque opinione excelleret. Postea Doctoris Theologi gradum in Academiâ
      Eborensi adeptus, Sacram Theologiam in eâdem Academiâ professus est: In Collegio vero S.
      Antonij Olysipponensi Quaestiones de Moribus sapienter primus explicuit innumeris pene
      Sacerdotibus. Vi dicendi, verboque Dei e suggestu enarrando eminuit. Romam missus est, vt apud
      B. P. Franciscum Borgiam <pb id="s323" n="323"/> Praepositum Genenlem, Procuratoris munus
      obiret; atque irde reuertens, pie admodum Eborae excessit e vitâ mense Decembri, anno salutis
      MDLXXI. Atque hic vir tantus, quâ erat caritate atque humilitate, exiguum libellum, sed
      peregregium Lusitanice scripsit</p>
     <p><hi rend="italic">De Doctrinâ Christianâ; ad puerorum, radiumque institutionem.</hi>
      Olysippone apud Franciscum Corream MDLXI. in 16.</p>
     <p><term>MARCVS GILBERTVS DEVARENNES</term>, natione Gallus, scripsit maternâ linguâ</p>
     <p><hi rend="italic">Regem Armorum,</hi> seu, <hi rend="italic">Artem fermandi insignia, seu
      Tesseras gentilitias nobilium familiarum.</hi> Parisiis apud Petrum Billaine MDCXXXV. in
      fol.</p>
     <p><term>MARCVS GONCALEZ</term>, natione Hispanus, Societatem ingressus est anno salutis MDCV.
      aetatis XVIII. admotusque Lucronij instituendis ad prima litterarum et pietatis elementa
      pueris, vir omni virtute, sed humilitate inprimis, Paupertate, et Obedientiâ insignis. Artem
      formandi characteres omnis omnino generis, admirabili excellentiâ calluit, de quâ certas
      conceperat regulas, quibus tota ea peritia contineretur, vt doctrinâ et methodo tradi posset.
      Eas ipse dum nitidissime descriptas in aes curat incîdi, iamque non paucae laminae essent
      excusae, ad metam laborum peruenit, transscriptus aeternitati, Lucronij die III. Iulij, anno
      salutis MDCXXVIII. Reliquit</p>
     <p><hi rend="italic">Artem formandi characteres,</hi> seu, <hi rend="italic">scribendi, ad
      regulas reuocatam, nitidissimâ formâ in aes incisam</hi></p>
     <p><term>MARCVSVANDEN TYMPEL</term>, natione Belga, patriâ Louaniensis, nobili familiâ natus
      die VIII. Februarij, anno salutis MDLXXV. strenuum se in Societate Operarium exhibuit:
      concionatus enim est plus annis XXX. Praefuit Nostris in Missione Hollandicâ annis XII. in
      Castrensi I. Obiit Louanij die XVII. Maij, anno MDCXXXVI. Vertit Flandrice</p>
     <p><hi rend="italic">Alphonsi Rodriguez, De Exercitio Perfectionis,</hi> Partem II. Antuerpiae
      apud Ioannem Cnobbaert MDCXXVIII. Imperfectas moriens reliquit</p>
     <p>
      <hi rend="italic">Conciones de B. Virgine Mariâ; de Festis ac Sanctis Societatis Iesu.</hi>
     </p>
     <p><term>MARIVS BETTINVS</term>, natione Italus, patriâ Bononiensis, Vir multiplici clarus
      doctrinâ, Ethicam et Mathematicam in Academiâ diu professus, quem nisi afflicta valetudo
      impediret, multo etiam plura, maioraqueue, quam alioqui fecerit, moliretur. Edidit hactenus
      varia, quorum en syllabum,</p>
     <p><hi rend="italic">Rubenus, Hilaro-tragoedia Pastoralis.</hi> Parmae apud Anthaeum Viothum
      MDCXIV. in 4. Adeo placuit hoc opus nouitate suâ vt paucis annis saepius datum publice fuerit
      in praecipuis Italiae vrbibus; in varias linguas translatum; commentariis ab erudito viro
      Dionysio Ronsferto illustratum. Prodiit castigatus Bononiae, et Lugduni.</p>
     <p><hi rend="italic">Clodoueus,</hi> seu, <hi rend="italic">Ludouicus, Tragicum
      Syluiludium;</hi> totum constans formis metrorum nouis, ac stylo florido. Ibidem MDCXXII.
      recusum deinde saepius in Galliis, versum Italice et Gallice.</p>
     <p><hi rend="italic">Lycaeum e Moralibus, Politicis, ac Poeticis.</hi> Venetiis apud
      Euangelistam Deuchinum MDCXXVI. in 4. Prior opetis pars solutâ oratione perscripta, statim ac
      prodiit, versa est in Gallicum sermonem. Pars posterior complectitur <hi rend="italic"
      >Vrbanitates Poeticas;</hi> in quibus vatia sunt specimina Lyricae Poeseos floridae ac
      venustae, ad bonos mores reformatae. Sacrarum Heroidum Epistolae; Pastoralia; Piscatoria;
      Venatoria; Sacri affectus; Choreae; Cantica; etc. Prodiit haec Pars seorsim ab alterâ sub
      titulo</p>
     <p><hi rend="italic">Eutrapeliarum,</hi> seu, <hi rend="italic">Vrbanitatum Poeticarum,</hi>
      lib. VI. Venetiis MDCXXVI. Prodiit praeterea excerptum ex ipsius Lycaeo</p>
     <p><hi rend="italic">Florilegium variorum Poematum et Dramatumpastoralium, lib.</hi> IV.
      Lugduni apud Franciscum de la Botiere MDCXXXIII. in 12. editione IX.</p>
     <p><hi rend="italic">Apiaria,</hi> siue, <hi rend="italic">Paradoxa vniuersae Philosophiae,
      Mathematicae etc. plurimis figuris aeri incisis exornata.</hi> Opus est refertum nouis
      inuentis in omni genere Mathematicarum Scientiarum.</p>
     <p>Habet praeterea in parato Auctor</p>
     <p><hi rend="italic">Euclidem applicatum et ornatum;</hi> vbi nimirum ostendit singularum
      Propositionum Euclidis vsum in omni genere scientiarum, etiam Naturalium, Theologicarum,
      Moralium.</p>
     <p><hi rend="italic">Tempe Poetica,</hi> seu, <hi rend="italic">Commentaria Practica in Artem
      Poeticam Aristotelis;</hi> in quibus nimirum sylua rerum erit, et opes Poeticae ex omnibus
      Poetis Graecis, Latinis, Italis, applicatae praeceptis Aristotelicae Poeseos.</p>
     <p>
      <hi rend="italic">Notas Scholasticas, Morales, et eruditas ad Libres Moralis Philosophiae
       Aristotelis ad Nicomachum; et ad Primam et Secundam Secundae S. Thomae.</hi>
     </p>
     <p>
      <hi rend="italic">In Sacas Vtriusque Testamenti Metamorphoses, Lectiones Ecclesiasticas.</hi>
     </p>
     <p>
      <hi rend="italic">Solatia Moralia.</hi>
     </p>
     <p>
      <hi rend="italic">Polyhistorica aduersaria.</hi>
     </p>
     <p><term>MARIVS PACIVS</term>, natione Melitensis, Vir Litteraturae multiplicis, multos annos
      Philosophiam ac Theologiam docuit in Collegio nostro Mamertino. Edidit Italice nomine suo
      Praefationi inserto,</p>
     <p><hi rend="italic">Antiquitates Calatageronis, vrbis Siculae.</hi> Neapoli apud Secundinum
      Roncagliolum MDCXXXI. in 4.</p>
     <p><term>MARTINVS ANTONIVS DELRIO</term>, natione Belga, patriâ Antuerpiensis, sed, quod nomen
      etiam indicat, Hispanâ origine, genere nobili, Cleydaliae et Artzelarae Toparcha natus. Ipso
      pueritiae exordio, vegetum, acre emicuit eius ingenium, ad Litteras aptum atque incitatum: cui
      cum accessisset contumax studium, eo breui euasit doctrinae, vt annos XIX. natus, plus minus
      mille et centum Auctorum sententias acri iudicio expensas congesserit in vnis Aduersariis ad
      Senecam: quem ideo Iustus Lipsius <pb id="s324" n="324"/> aeui nostri miraculum appellans,
      negabat se scire an sint non pauci eorum Scriptorum, quos ille diligenter euolutos proferebat.
      Graecae, Latinaeque adiunxit Linguas Hebraicam, et Chaldaicam; cum disertus etiam esset
      Flandrice, Hispanice, Italice, Gallice, ac Germanice. Poetarum, Oratorum, Historicorum
      quidquid toto Belgio erat, excusserat. In Philosophiâ Parisiis audiuit Ioannem Maldonatum:
      Duaci dedit operam Iurisprudentiae; quam Louanij prosecutus, primam ibi Lauream anno MDLXX.
      decerpsit, aetatis suae circiter XX. supremâ paucis post annis Salmanticae per acres
      concertationes expressâ. Post haec in Belgium redux, in supremum Brabantiae Senatum cooptatus
      est: sed probitate et doctrinâ suffragantibus altius euectus, Palatinis, militibusque ius
      dicere; mox etiam Brabantiae pro Cancellario esse, Regiumque Fiscum curare iussus est. Ceterum
      haud diu placuit Martino caduca, et crebris obnoxia periculis sectari: quare impetratâ in
      Hispaniam, nescio cuius rei praetextu, profectione, Pinciae in nostram Societatem se dedit
      anno salutis MDLXXX. suo XXIX. et quo spes maiores abruperat, eo grandiora iecit ab ipso
      statim Tirocinio, religiosae humilitatis, abiectionisqueue, atque omnis virtutis fundamenta.
      Exacto biennio Philosophiam Naturalem iussus accuratiore studio repetere, vir tot clarus
      Magistratibus gestis, tantâ Scientiarum varietate ad miraculum conspicuus, post doctissimos
      libros in lucem editos, post adeptam in Iure Lauream, post scriptos Legum Commentarios,
      triennium non erubuit cum pueris atque adolescentibus publico in ludo versari. Regressus ex
      Hispaniâ in Belgium, partim Louanij, partim Moguntiae, Sacrarum Litterarum studio, et
      Theologiae se consecrauit. Anno MDLXXXIX. Duaci Philosophiam summâ ingenij laude docuit. Nec
      diu post Leodium euocatus, Moralem ibi Theologiam explicuit: quo tempore Iustum Lipsium V. C.
      ad partes nostras, id est, Ecclesiae et Dei defendendas adduxit. Lapso quadriennio concessit
      Louanium, Sacras ibi Litteras expositurus. Inde post Annum Secularem MDC. quatuor iam votis
      solemnibus obstrictus, Graecium abiit in Styriam, vbi Theologiae Laureâ est insignitus, et
      triennio Diuinis exponendis Scripturis impenso, Salmanticam ad eandem tractationem concessit.
      Ceterum ex Hispaniâ denuo reuocatus in Belgium, cum terrâ marique iactatus, Louanium aeger, et
      calculi cruciatibus attritus attigisset, postridie nuncium mortis imminentis laetus accepit,
      Eam esse diem, dicens, cui se tanto tempore parasset: sic vixisse, vt mori non timeret.
      Sacramentis instructus, soli intentus caelo, Deo plenus, sui securus, mortisque ex aequo nec
      cupiens, nec metuens, inter Sociorum manus placidissime expirauit die XIX. Octobris, anno
      salutis MDCVIII. aetatis LVIII. Ereptus est rebus humanis cum ingenti bonorum luctu: Fuit enim
      vir anini candore summo, vt, quod ab eo dicebatur, s[?]cerum, confirmatumque omnes
      arbitrarentur Nullus fuit eo vnquam magis integre virtuti amicus et honestati, vbicumque ea
      demum esset, in quocunque esset. In ipsis hostibus quidquid non illaudatum esset, ingenue
      amplectebatur, et efferebat. Non opinionibus vulgi rapiebatur: in omnibus rationem sequebatur
      ducem, cetera susque deque habebat. Si reprehenderes, non obluctabatur, non excusabat: si
      laudares, iuxta habebat. Ex hostibus etiam fructum capiebat; ex venenis parabat antidotum.
      Castimoniae custos ab ipsâ primâ adolescentiâ egregius; et acerrimus osor otij fuit. Veritatis
      et Religionis vindex strenuus, voce ac stylo armatus, et velut in procinctu semper ad Dei
      honorem, atque Ecclesiae maiestatem vindicandam. Viderunt non pauci in familiari congressu,
      conuictuqueue, quoties homini, alioqui comi et humano, aliqua Haereticorum commemoratio, vel
      leuissima recordatio incidebat, toties ardere vultum, aestuare animum, nihil aliud anhelare,
      quam eos ad meliorem mentem reducere: quod vbi desperaret; tum stylum stringere; ad cotem
      asperare; Patrum auctoritatibus, et Theologorum rationibus iugulum petere, non hominum, sed
      errorum. Ardentissimum suum in Deiparam Virginem amorem quem cum lacte nutricis hausit,
      scriptis libris luculenter expressit. Magno pietatis sensu dixit ad Sodales Parthenios Leodij;
      sed docte, polite, enucleate. Quâ in re adeo simul submisse, et non arroganter se habuit, vt
      quasi elementarius senex, sollicite et obnixe Collegij Moderatorem consuleret, quid praecipue
      dicendum, aut quomodo dicendum esset, quamdiu, quam concitate, aut remisse, exilius, an
      elatius. Nimirum prima laus eius semper fuit, humillima obedientia, et obedientissima
      humilitas. Vitam eius Hermannus Langeueltius edidit Antuerpiae typis Plantinianis Moreti, quam
      hoc Epitaphio clausit:</p>
     <p>
      <hi rend="italic">Subsiste: tangis terminum: hic mors imperat.</hi>
     </p>
     <p>
      <hi rend="italic">Hoc Delrionis indicat tumulus tibi.</hi>
     </p>
     <p>
      <hi rend="italic">Marmor videre postulas? caelos vide.</hi>
     </p>
     <p>
      <hi rend="italic">Hoc marmor illi est: orbis est bustum: Libri</hi>
     </p>
     <p>
      <hi rend="italic">Fauilla: fama publica, est inscriptio.</hi>
     </p>
     <p>
      <hi rend="italic">Lege, Hospes; et quod exprimas tibi elige.</hi>
     </p>
     <p>
      <hi rend="italic">Breui est eundum; nam Hospes es. Quaeras viam.</hi>
     </p>
     <p>Elogia ipsius quae exstant apud Scriptores, operosum foret recensere. Opera eius pro omni
      encomio sunt. Eorum hic ecce Catalogus;</p>
     <p><hi rend="italic">In C. Solini Polyhistorem, Notae.</hi> Antuerpiae typis Plantini. MDLXXI.
      in 8. Inserta sunt <hi rend="italic">Scholia breuia in Titi Liuij Epitomen.</hi></p>
     <p><hi rend="italic">In Claudianum Poetam, Notae.</hi> Ibidem MDL XXII. in 16. saepius
      recusae.</p>
     <pb id="s325" n="325"/>
     <p><hi rend="italic">In Senecae Tragoedias, Aduersaria.</hi> Ibidem MDL XXIV. quae postea
      maturior Martinus recensita, et altero tomo aucta, hâc praescriptione recudit,</p>
     <p><hi rend="italic">Syntagma Tragoediae Latinae in</hi> III. <hi rend="italic">Partes
      distinctum.</hi> Antuerpiae typis Plantinianis MDXCIII. et MDXCIV. in 4.</p>
     <p><hi rend="italic">Miscellanea in totum Ius Ciuile.</hi> Parisiis typis Sonnij MDLXXX. in
      4.</p>
     <p>
      <hi rend="italic">Repetitio in L. Transigere. C. de Transact. et</hi>
     </p>
     <p>
      <hi rend="italic">Commentarius multiplex in L. Contractus, de Reg. Iuris.</hi>
     </p>
     <p>Et haec quidem edidit ante aditam Societatem; habebatque alia in Iure affecta, et praelo
      parata, vt in Miscellaneis ipse praefatur: sed cum sanctiore habitu sanctius studium
      assumpsit, Musis tantum non omnino valere iussis. Quae autem in Societate scripsit aut
      vulgauit, sunt sequentia:</p>
     <p><hi rend="italic">Florida Mariana,</hi> siue, <hi rend="italic">De laudibus Sanctissimae
      Virginis Deiparae, Panegyrici</hi> XIII. Antuerpiae typis Plantinianis MDXCVIII.</p>
     <p><hi rend="italic">Opus Marianum,</hi> seu, <hi rend="italic">De laudibus et virtutibus
      Mariae Virginis Deiparae, in</hi> IV. <hi rend="italic">Partes diuisum,</hi> nempe</p>
     <p>
      <hi rend="italic">Speculum Marianum.</hi>
     </p>
     <p>
      <hi rend="italic">Speculum caritatis et patientiae Iesu et Mariae.</hi>
     </p>
     <p>
      <hi rend="italic">Polemica Mariana.</hi>
     </p>
     <p><hi rend="italic">Florida Mariana,</hi> recusa. Lugduni apud Horatium Cardon MDCVII. in
      8.</p>
     <p><hi rend="italic">Disquisitionum Magicarum, lib.</hi> VI. <hi rend="italic">in Tomos</hi>
      III. <hi rend="italic">distincti,</hi> saepius locupletati, et saepius editi, Louanij,
      Lugduni, Moguntiae, Leodij, alibi. Posterioribus editionibus accessit, <hi rend="italic"
      >Epistola Apologetica contra cuiusdam sugillationem.</hi></p>
     <p><hi rend="italic">In Canticum Canticorum Salomonis, Commentarius Litteralis, et Catena
      Mystica.</hi> Ingolstadij typis Adami Sartorij MDCIV. in fol. Parisiis et alibi.</p>
     <p><hi rend="italic">S. Orientij Episcopi Illiberitani Commonitorium, emendatum, et Notulis
      illustratum.</hi> Antuerpiae apud Ioachimum Trognaesium MDC. in 12. Exstat etiam in
      Bibliothecâ Patrum Tom. v. Part. III.</p>
     <p><hi rend="italic">S. Althelmi Aenigmata, cum Notis.</hi> Exstant To. VIII. Bibliothecae.</p>
     <p><hi rend="italic">De Difficilioribus et vtilioribus Sacrae Scripturae locis,</hi> Tom.
      III.</p>
     <p><hi rend="italic">Vindiciae Areopagiticae,</hi> aduersus Iosephum Scaligerum. Antuerpiae
      MDCVIII. in 8.</p>
     <p><hi rend="italic">Commentarius Litteralis in Threnos Ieremiae.</hi> Lugduni per Horatium
      Cardon MDCVIII. in 4.</p>
     <p><hi rend="italic">Pharus Sacrae Sapientiae,</hi> seu, <hi rend="italic">Commentarij et
      Glossae Litterales in Genesim;</hi> magni Operis, quod in totam Sacram Scripturam moliebatur,
      Pars I. Ibidem eodem anno in 4.</p>
     <p><hi rend="italic">Adagialia Sacra Veteris et Noui Testamenti,</hi> Part. II. Ibidem, MDCXII.
      et MDCXIII. in 4. Sed desunt, quae titulus promittit, Noui Testamenti Adagialia, Auctore
      prius, e viuis sublato, quam ea daret, cui haec etiam, quae exstant, posthuma sunt.</p>
     <p>Prodiit sub nomine Liberij Sangae, editus a Delrio</p>
     <p><hi rend="italic">Peniculus foriarum Elenchi Scaligeriani.</hi> Antuerpiae, seu, vt ibi
      adscribitur, Merelloburgi Mattiacorum apud Matthianos MDCIX. in 12.</p>
     <p>Et sub nomine Anagrammatico Rolandi Miritei Onatini</p>
     <p><hi rend="italic">Commentarius rerum in Belgio gestarum a Comite Fontano Petro
      Henriquez;</hi> addito <hi rend="italic">Tractatu De tumultibus Belgicis.</hi> Madriti MDCX.
      Hispanice, Coloniae MDCXI. Latine, in 4.</p>
     <p><term>MARTINVS BECANVS</term>, natione Belga, patriâ Brabantus, ex Hiluarenbecâ Campiniae
      municipio oriundus. Vir fuit magno ingenio, et ad omnem Litteraturam nato, in Philosophiâ ac
      Theologiâ clarus: illam quadriennium, hanc totos annos XXII. Herbipoli, Moguntiae, Viennae
      Austriae, rarâ cum admiratione, et constanti auditorum applausu, Doctor et Magister eximius
      explanauit e cathedrâ. Celeberrimam eius famam reddidit facilis quaedam in interpretando D.
      Thomâ Aquinate, fideique Con trouersiis omnibus enodandis perspicuitas, breuitas, et plena
      doctrinae sanae soliditas; qua humanissima religiosae modestiae comitas exornabat; vt Matthias
      Imperator Martinum tanquam absolutissimum Theologum, ad Viennensem Academiam illustrandam
      euocarit. Demum Ferdinando II. Caesari Augusto factus a Confessionibus, triennio, quo munus
      sustinuit, incredibile dictu est, quam carus Palatinae Nobilitati fuerit, eo maxime nomine,
      quod in tantâ opportunitate agendi, nequaquam se pateretur ad Politica negotia, atque ab suo
      Instituto aliena tractanda pertrahi. Interim summâ disciplinae domesticae obseruantiâ, summâ
      sui despicientiâ, insigni morum simplicitate cum spirituali prudentiâ temperata, omnibus erat
      exemplo; vt vel solo suo conspectu componeret ceteros ad modestiam, et sincerum animi
      candorem. Omnibus erat in amoribus ob insignem facilitatem, suauitatemque; solitus ipsos etiam
      Haereticos passim obuios honore praeuenire, vt tali eos officio demereretur. Cum externis
      haudquaquam longos sermones ducebat, vt sui congressus desiderium illis potius, quam fastidium
      relinqueret. Ipse sibi, vel cum Imperatoris Confessionibus praeesset, aquam e puteo haurire,
      ipse sibi in omnibus famulari. Tandem acutissimis colicae doloribus, paucis diebus confectus,
      obiit Viennae IX. Cal. Februarij, anno salutis MDCXXIV. aetatis LXIII. Religionis XLI. cum
      magno Caesaris, Nostrorum, imo et totius Reip. Christianae luctu, cui operam, Haereticis,
      Caluinistis praesertim, confutandis et refellendis, insignem nauauit; vt ex merito, Caluino
      mastyx, et Caluinistarum malleus, sit a nonnemine nuncupatus. Edidit <pb id="s326" n="326"/>
      Becanus Opuscula plurima, quae variis locis, ac temporibus seorsim edita, tandem comprehensa
      tomis II. prodierunt Moguntiae apud Antonium Stroheckerum MDCXXX. et MDC. XXXI. in fol. aucta
      lucubrationibus aliquot posthumis. Complectitur autem tomus I.</p>
     <p><hi rend="italic">Summam Theologiae Scholaesticae,</hi> respondentem Tribus Partibus S.
      Thomae Aquinatis. Tomus vero II.</p>
     <p><hi rend="italic">Opuscula Polemica,</hi> seu, <hi rend="italic">De Controuersiis fidei,
      contra Haereticos,</hi> quae superfluum est singillatim recensere. Accessit</p>
     <p><hi rend="italic">Tractatus de Iure et Iustitiâ,</hi> antea non impressus.</p>
     <p>Prodiit praeterea his duobus tomis minime comprehensa</p>
     <p><hi rend="italic">Analogia Veteris et Noui Testamenti.</hi> Moguntiae typis Ioannis Albini
      MDCXX. in 8. Item</p>
     <p>
      <hi rend="italic">De Statu animarum post hanc vitam.</hi>
     </p>
     <p>
      <hi rend="italic">De Censuris Ecclesiasticis.</hi>
     </p>
     <p>
      <hi rend="italic">De Resurrectione etc.</hi>
     </p>
     <p><hi rend="italic">Compendium Manualis</hi> (eius quod habetur inter Opera Polemica, Tomo
      II.) <hi rend="italic">Controuersiarum huius temporis, de fide ac religione</hi> vltimus
      Becani partus, in variis Germaniae ac Belgij Prouinciis, insigni animarum lucro, diuersis
      formis excusus.</p>
     <p><term>MARTINVS BRESSERVS</term>, natione Belga, patriâ Boxtellanus, Rector fuit tum Louanij,
      tum alibi. Obiit Brugis XIV. Nouembris MDC. XXXV. Editi sunt ipsius</p>
     <p><hi rend="italic">De Conscientiâ, lib.</hi> VI. Antuerpiae.</p>
     <p><term>MARTINVS CHRISTOPHORVS</term>, natione Gallus, patria Turonensis, Humaniores,
      Philosophicasque disciplinas professus, concionandi munus in Gallo-Belgicâ totos X. annos
      maximo fructu sustinuit, seueritate lenitati permistâ, peccatorum animos, et de suggestu
      percellebat, et priuato in congressu Deo magis adstringebat. Auide sitiit Haereticorum
      reductionem; quam per Missiones impigre, quoad potuit, procurauit, nihil veritus insidias,
      quas sibi inaudierat parari, ratus maximum pro Christo mori lucrum. Morti propinquus enixe
      rogauit valetudinarij ministrum, vt quando iam de vitae spe esset conclamatum, vnum hoc
      pietatis officium sibi ne negaret, vt se scilicet flagris exciperet, quo mox purgatior Christo
      Iudici sisteretur. Eâ vixit opinione, vt vir Ecclesiasticus sermone et auctoritate pollens non
      dubitarit ad populum verba faciens, Virum vere Apostolicum, et fortem fidei Orthodoxae
      columnam vocare. Obiit Cameraci anno salutis MDCXV. aetatis XLIX. Religionis XXV. Scripsit
      atque edidit</p>
     <p>
      <hi rend="italic">Libellum de Controuersiis.</hi>
     </p>
     <p><hi rend="italic">Consultationem de Fide ac Religione capessendâ, Leonardi Lessij,</hi>
      vertit Gallice. Duaci MDCX.</p>
     <p><term>MARTINYS COVVREVR</term>, natione Belga, patriâ Audomarensis, vicennis Societatem anno
      MDXCIX. ingressus, Philosophiam in eâ Duaci docuit; vbi et Collegij nostri Rector fuit, vti
      postmodum et Cameraci; subinde Patres in tertiâ Probatione per annos complures direxit.
      Scripsit Gallice</p>
     <p><hi rend="italic">De</hi> VII. <hi rend="italic">signis Praedestinationis:</hi> Leodij.</p>
     <p><hi rend="italic">Varia pietatis Exercitia;</hi> quae in vnum collecta iussit recudi
      Episcopus Audomarensis.</p>
     <p>Item suppresso suo nomine</p>
     <p>
      <hi rend="italic">Exercitia Sodalitatis Huensis.</hi>
     </p>
     <p><hi rend="italic">Catechismum,</hi> seu, <hi rend="italic">Summarium Doctrinae Christianae
      in</hi> III. <hi rend="italic">partes diuisum;</hi> quod auctoritate R.D. Lucae Brugensis
      Vicarij Audomarensis S. V. editum, iam passim docetur; et in Flandricam quoque linguam
      translatum est. Et Latine</p>
     <p><hi rend="italic">Instructionem pro catechizandis rudibus,</hi> iussu Episcopi Audomarensis
      editam Audomari MD CXXXIX. in 8. Vbi hodieque Collegij Rector degit.</p>
     <p><term>MARTINVS FORNARIVS</term>, natione Italus, patriâ Brundusinus, qui toto ferme vitae
      suae tepore, maximâ cum auditorum vtilitate Quaestiones de Officiis ac Moribus explicauit
      Patauij, Neapoli, Romae. Scripsit</p>
     <p><hi rend="italic">Institutionem Confessariorum, ea continentem, quae ad praxim audiendi
      Confessiones pertinent.</hi> Romae typis Zannetti MDCI. Coloniae apud Mylium, et Ingolstadij
      apud Andr. Angermarium MDC. VII. in 12.</p>
     <p>Adiecit etiam Instructioni Sacerdotum Cardinalis Toleti</p>
     <p>
      <hi rend="italic">Annotationes, et Additionem de Sacro Ordine.</hi>
     </p>
     <p><term>MARTINVS DE FVNEZ</term>, natione Hispanus, vir egregie doctus, qui octo annos
      Theologia Scholasticam in Academiâ Graecensi docuit, et Mediolani Moralem, magnâ cum laude:
      moribus ornatus placidissimis, et apprime pius. Is cum sub annum salutis MDCXVII. in Hispantam
      proficisceretur, in Italiâ defunctus est in Colle agri Florentini oppido. Edidit</p>
     <p><hi rend="italic">Disputationem de Deo Vno;</hi> itemque alteram</p>
     <p><hi rend="italic">Disputationem de Vitiis et peccatis in genere.</hi> Graecij typis
      Widmanstadij MDLXXXIX.</p>
     <p><hi rend="italic">Speculum Morale, et Practicum, in quo continetur Medulla Casuum
      Conscientiae,</hi> Part. III. Constantiae apud Nicolaum Kalt MDXCVIII.</p>
     <p><hi rend="italic">Methodum Practicam vtendi Libro Thomae de Kempis, De Imitatione
      Christi,</hi> scripsit, cum doceret Mediolani, rogatu Vicarij Generalis Domini Albergatti,
      permisitque tacito Auctoris nomine vulgari: eam Italice reddidit et impressit D. Bartholomaeus
      Zuechius Mediolani MDCIII.</p>
     <p><term>MARTINVS HINCZA</term>, natione Germanus, gente Prutenus, nobilibus ortus parentibus,
      ingressus est in Societatem die XXVIII. Iulij, anno salutis MDCXIV. In eâ confectis studiis,
      Rectorem egit Collegij Gedanensis, Magistrum Nouitiorum, demum Prouinciae Poloniae Praepositum
      Prouincialem, nunc regit Collegium <pb id="s327" n="327"/> Cracouiense. Edidit Polonice
      libellum insigniter pium, qui inscribitur</p>
     <p><hi rend="italic">Rex dolorum Iesus Christus;</hi> adiunctâ <hi rend="italic">Piâ cum
      [?]esu, dum res Diuina agitur, commoratione.</hi> Lublini apud Paulum Conradum, et Cracouiae
      MDC. XXXI. et rursum MDCXXXV. vbi et Latine conuersus mox prodiit typis Francisci Caesarij MD
      CXXXVI. in 8.</p>
     <p><hi rend="italic">Iesu Christi Sacrosanctae Crucis choreae, Angelorum plausus</hi>
      Polonice.</p>
     <p><term>MARTINVS L'HERMITE</term>, natione Belga, patriâ Armenteriensis, vndeuicennis
      Societati adscriptus Romae anno MDCXV. Laureti Poenitentiarium egit per biennium et amplius,
      Philosophiam Duaci docuit per quadriennium, Mathesim per annos complures, vna Studiorum in
      Collegio Marchianensi Praefecturam gerens: dumque Latine ad Sodales Parthenios dicendo
      spiritum exercet, et seueriores scientias non negligit, amoeniore studio complexus est
      Historiam Gallico idiomate, ediditque</p>
     <p><hi rend="italic">Historiam Sanctorum Gallo-Flandriae cum ortu, progressu, splendore
      Religionis Catholicae in illâ Prouinciâ.</hi> Duaci, typis Bartholomaei Bardon MD CXXXVIII. in
      4.</p>
     <p>Paratas ad praelum habet <hi rend="italic">Annuas Societatis Litteras</hi> annorum MDCXXI.
      XXII. XXIII.</p>
     <p><term>MARTINVS LASCIVS</term>, natione Polonus, patria Calimenus, venit ad Societatem
      adolescens XIX. annorum Calendis Februarij MDL XX. In eâ bonis Litteris excultus,
      Concionatorem ad XX. annos egit; Rectorem Collegij Lublinensis, et Leopolitani, Superiorem
      Residentiae Toruniensis, Praepositum Domus Professae Cracouiensis, ad annos XV. semper cum
      laude. Vir fuit grauissimus, in quo vigebat senile consilium, prudentia, et morum sancta
      quaedam integritas, cum insigni erga omnes caritate coniuncta. Haereticos dicendo, scribendo,
      omni aliâ operâ insectatus est. Senatum Cracouiensem vn[?]ersum ad Ecclesiam traduxit;
      fecitque vt Heterodoxis omnis ad Magistratum aditus decreto publico eâ in vrbe praecluderetur.
      Morem per XL. horas supplicandi publicis in necessitatibus primus in Poloniâ induxit. Multarum
      Virginum in lubrico versantium saluti consuluit, et honestati per Sodales Misericordiae arcâ
      institutâ, quam S. Nicolai, aptissimâ nomenclaturâ, vocauit, in quam quod statis singuli
      temporibus voluissent, ad hoc opus, subsidij nomine, coniicerent. Sacrarum Virginum coetus
      plures, vel optimis legibus instituit, vel ad disciplinae Canonicae vigorem reuocauit.
      Pestilentiâ grassante, suis, quibus praeerat, in tutiora dimissis, ipse caput obiecit
      discrimini: quibus officiis obtinuit, apud ipsos etiam Sectarios, viri sancti opinionem et
      venerationem. Torunienses certe, cum essent Nostro, atque adeo Catholico etiam nomini
      infensissimi, non prius Nostros vrbe suâ exegerunt, quam inde Martinus, Superiorum auctoritare
      reuocatus, abscessit, seu virtutem eius reueriti, seu veriti prudentiam, seu demum admirati
      constantiam, quâ applicitos suo lateri sclopos infractus contempsit. Erat ille verborum
      parcissimus; sed multum iis auctoritatis et consilij suberat. Nostros eximiâ dexteritate et
      caritate tractabat; cumque vnusquisque singularem eius in se amorem agnosceret, facile omnium
      aegritudines ipse curabat. Infirmos omni ope solabatur; cibos ipse coquere, et praebere; totas
      excubare noctes; graueolentem ipsorum animam, foetoremque, cum ceteri non possent, ipse ferre;
      complexu luo inter ministrandum constringere. In seipsum interea seuerus fuit imprimis, et
      flagellis se diriter proscindebat. Homo prouectae aetatis, nihil, tametsi Moderatores
      indulgebant, admittebat singulare. Meditandi, et excutiendae conscientiae tempora, solo
      affixus prono corpore peragebat. Sed haec, et reliqua virtutum decora miro tegebat silentio,
      et vitae rationem non admodum a communi abhorrentem sequebatur. Extremo in morbo, inter
      acerbas curationes, non gemitum, non signum fracti animi, vel impatientis vllum dedit. Obiit
      Cracouiae, vbi Domui Professae tum praeerat, die XXIII. Maij, anno salutis MDCXV. cum ex LXIV.
      annis vitae, Societati XLIV. dedisset. Mortem eius Nostrorum consternatio et lacrymae, totius
      vrbis luctus, grauissima probitatis eius ab Episcopo, virisque praecipuis testificatio,
      publicae laudationes, vtriusque Cleri instructis ordinibus, et Senatus frequentissimi ad funus
      conuentio, consecuta sunt. Edidit Lascius Polonice, suppresso suo nomine, contra Haereticorum
      insaniam plura Opuscula, inter quae sunt sequentia,</p>
     <p>
      <hi rend="italic">Summarium Catholicae Veritatis, et breue Compendium omnium
       Controuersiarum.</hi>
     </p>
     <p>
      <hi rend="italic">Responsio, sen, Examen Matthiae Rosentieteri Ministri, qui Summarium
       praedictum refutare tentauit.</hi>
     </p>
     <p><hi rend="italic">Crisis,</hi> seu, <hi rend="italic">Iudicium Catholicum, contra Danielem
      Mikolaievvski</hi> Ministrum Caluinianum.</p>
     <p>
      <hi rend="italic">Missio Lutheri, et Zuinglij, primorum nostri seculi Haeresiarcharum, a
       Daemone.</hi>
     </p>
     <p><hi rend="italic">Messtas nouorum Arianorum, secundum Alcoranum Turcicum.</hi> In hoc
      libello demonstrat nouos Arianos idem de Christo [?]redere, quod docuit Mahometes in
      Alcorano.</p>
     <p>
      <hi rend="italic">Medicamentum contra Emplastrum Czechouicij Mimstri Ariani
       L[?]blinensis.</hi>
     </p>
     <p>
      <hi rend="italic">Perspicilia contra Speculum Ministrorum, conantium probare suam perfidiam,
       esse veram fidem antiquam.</hi>
     </p>
     <p><hi rend="italic">Secunda perspicilia pro tenebricosis et caecis oculis Ministrorum, qui
      priora perspicilia ref[?]re tentarant.</hi> Accessit</p>
     <p>
      <hi rend="italic">Lutheri Disputatio cum Daemone.</hi>
     </p>
     <p><hi rend="italic">Iudicium de Conterseto,</hi> seu, <hi rend="italic">Effigie nouorum
      Monachorum</hi> <pb id="s328" n="328"/> <hi rend="italic">Iesuitarum,</hi> in quo libro
      confutat, <hi rend="italic">Actionem ficti Equitis Poloni in Iesuitas.</hi></p>
     <p><term>MARTINVS LATERNA</term>, natione Roxolanus, patriâ Drohobitensis, honestis parentibus
      natus, ab ipsis incunabulis ad omnes bonas artes propensus fuit. In Humanioribus studiis,
      felicitate memoriae et laboris assiduitate condiscipulos suos omnes superauit Adolescens cum
      per occasionem Calissio, vbi studebat, excurrisset Braunsbergam Prussiae ciuitatem, vbi
      Societas ab Stanislao Cardinali Hosio collocata, medios inter Haereticos, doctrinae
      virtutisque laude florebat; admiratus religiosam Nostrorum viuendi rationem, et eorum
      frequentiam, qui Nostris auctoribus ad Sacram Eucharistiae mensam accedebant; magnâ Societatis
      ineundae cupiditate coepit flagrare. Igitur ad Rectorem Collegij Braunsbergensis scribit
      solutâ oratione litteras, ad Socios ceteros ligatâ, quibus, vt suâ se consortione dignarentur,
      expetit. Excultus per Exercitia S. P. N. Ignatij, Braunsbergae ad Tirocinium ponendum admissus
      est die X Maij, anno salutis MDLXXI. Illo peracto, ad Philosophiae deinceps Theologiaeque
      admotus spatia, tantum profecit, vt Doctoralem Vilnae Lauream ex merito reportarit. In virtute
      etiam vsque adeo progressus est, maximeque in omnium reginâ Caritate, vt diu noctuque non
      cessaret, neque vol concionibus habendis, vel confessionibus audiendis vnquam defatigaretur,
      dummodo piis ipsius conatibus peccatoris alicuius ad meliorem frugem conuersio responderet.
      Multum diuque non vulgari cum laude in Missionibus Apostolicis versatus est, infatigabili
      constantiâ. Triennio in Castris egit, cum Stephanus Poloniae Rex aduersus Moscum pugnaret, cui
      tum a concionibus Latinis fuit, simul et Aulae Regiae a Polonicis. Multas eius Regni ciuitates
      suis laboribus illustrauit, Cracouiam, Vilnam, Braunsbergam, Grodnam, ac demum Leopolim. Anno
      MDLXXXVI. Romam voluntate Regis profectus, et confectis, ad quae iuerat, negotiis, reuersus,
      eidem Regi, quoad vixit, Concionator adhaesit, Cracouiae ad S. Barbarae, Procuratoris
      domestici munus, vir tantus, promptissimo obsequio administrauit. Inde Leopolie[?]si
      Residentiae Praepositus, incredibile dictu est, quantâ sibi Sociisque beneuolentiâ eius vrbis
      Archiepiscopum, ac ciues vniuersos conciliarit. Ibi cum totis septem annis magnâ omnium
      satisfactione concionatus esset, Sigismundum Regem iussus in Sueciam a concionibus sequi,
      deducente cum lacrymis Antistite, et frequente populo, discessit. In Sueciam, contracto ex
      nauigationis molestiis morbo, corpore admodum infirmo appulit: vnde cum paulum respirasset,
      suadente Medico in Poloniam rediturus, nauim Stegburgi die XXIX. S[?]tembris, anno salutis
      MDXCVIII. conscendit. Postridie captus a militibus classis Caroli Sudermanniae Ducis,
      Sigismundi Regis patrui, Haereticis, nostroque no mini hostibus infensissimis, rebus omnibus,
      vna cum ceteris vectoribus, quotquot Poloni erant, spoliatus est, et contumeliis in Romani
      Pontificis, Papistarumque nomen per summam petulantiam iactatis vexatus. At Martinus suarum
      esse partium ratus Orthodoxam fidem in tam praeclara occasione profiteri, socios ad
      constantiam grauissimâ coepit adhortatione firmare. Hinc odorati Sectarij eum non Catholicum
      dumtaxat, sed Sacerdotem, sed Societatis alumnum esse, variis eum lacessunt opprobriis,
      vexatumque designant ad mortem. Fuit qui panem illi in os intruderet, per ludibrium ingerens
      vt mature comesset, abunde quod biberet mox habiturus. Demum indumentis exutum, manibus foede
      laceratis, in scapham imponunt, et in altum prouecti demergunt in pelagus die XXX. Septembris,
      anno partae salutis MDXCVIII. cum ex annis vitae XLV. Societati XXVII. impendisset.
      Leopoliensis Antistes, intellectâ eius morte, praeclarâ eum oratione publice dilaudauit: et
      anno insequente Stanislaus Niegozzeuius Regius Secretarius alterâ item oratione Latinâ, cui
      titulum fecit, <hi rend="italic">Laterna Poloniae,</hi> Martyrij gloriam illi asseruit. Verum
      id multo praestitit illustrius is, cui fortis athleta certauit, qui spirituum ponderator est,
      benignus Deus. Laurentius Bieckowskj Nobilis Polonus, vir pius, comes iuerat Martino in
      Sueciam, vexatumque maris iactatione recrearat. Is anno MDCII. a Tartaris in duram seruitutem
      abreptus est, et ne se fugâ per noctem subduceret, manibus post tergum ad pedes reuinctis
      actus in globum, suspendebatur e tigillo per subiectam foueam transmisso. Die VII. Iunij dum
      sic penderet, Dei opem eo in discrimine subiit implorare: cum ecce videt hominem mirifica luce
      circumfusum ad se accedere, albâ quadriga velut super Oceani fluctus inuectum, qui cum se
      declaras[?]et esse, qui erat, Martinum Laternam, vinculis pendentem repente exsoluit, et in
      campo ad Leopolim, totis inde L. milliaribus constituit. Ille viso attonitus, atque animi
      pendens, verusne euentus, an noctis esset ludibrium, haesit incertus, donec illuxit, viditque
      se liberum, vinculis ante pedes dilapsis, tanto ab hostium castris interuallo abesse. Rei
      huius seriem incisa Romae imago, publicâ auctoritate, per Iacobum Laurum, et publice venum
      proposita, facit esse fidei nequaquam fluxae. Scripsit Laterna</p>
     <p><hi rend="italic">Orationes</hi> II. <hi rend="italic">funebres;</hi> alteram, <hi
      rend="italic">In exequiis D. Stephani</hi> I. <hi rend="italic">Poloniae Regis.</hi> Cracouiae
      typis Andreae Petricouij MDLXXXVIII. Alteram</p>
     <p><hi rend="italic">De praeclaris in Ecclesiam, et Remp. meritis Domini Va[?]eria[?] Episcopi
      Vilnensis.</hi> Polonice autem edidit</p>
     <pb id="s329" n="329"/>
     <p><hi rend="italic">Cithaeram,</hi> vel, <hi rend="italic">Decachordum Spirituale,</hi> seu,
      <hi rend="italic">Librum Precationum,</hi> e Patribus, piisque recentiorum Catholicorum
      libellis concinnatum. Cracouiae cusum et recusum.</p>
     <p><term>MARTINVS OLAVIVS</term>, natione Hispanus, patriâ Cantaber, ex Oppido Victoriâ. Vir
      fuit ingenio, iudicio, doctrinâ, eloquentiâ, disputandi vi, argumentorum robore atque
      efficaciâ, cum paucis comparandus. Is cum adolescens Dialecticae nauaret operam Compluti,
      primus S.P.N. Ignatio Barcinone venienti eleemosynam anno MDXXVI. est impertitus. Compluto
      Parisios concessit, in quâ Academiâ sapientiae laude floruit; Philosophiam publice professus
      est; et inter Doctores Theologos primas doctrinae omnium opinione tenuit. Curiam deinceps
      Caroli V. Imperatoris secutus est, eiusque domesticis Sacris praefuit. Verum initâ cum Petro
      Soto familiaritate ad retundendum Haereticorum furorem, abeunte in Belgium Carolo, ipse cum
      Soto in Germaniâ substitit. Interim Otho Cardinalis Truchses Dilinganâ Academiâ institutâ
      doctissimos vndequaque viros accersiit; quos inter facile primi fuêre Olauius et Sotus. Re
      tamen multis difficultatibus impeditâ, Olauius animum ad Noui Orbis Indias vertit, vt Ethnicos
      ad Christum adduceret; eâque de causâ Bibliothecam praemisit Hispalim, transimissurus in
      Indias. Haec eo meditante, intermissum Tridentinum Concilium Pontifice Iulio III. imperante
      reuocatur; quo et Olauius ipse Cardinalis Othonis nomine se contulit, ibique multa praebuit
      suae documenta doctrinae. Sed cum ad Indos suscepta cogitatio recurreret, Romam ad Ioannem
      Polancum nostrum, veterem amicum scripsit, rogans, vt se doceret, quem Nostri modum tenerent
      in vocandis ad Christum Indis Orientis; eum se velle sequi, et ex eorum consiliis moderari
      omnia. Hortatus est Polancus, vt priusquam in Hispaniam abiret, ad Vrbem accederet, coram rem
      tantam melius tractaturus. Suspicatus Olauius id suggeri, vt se ad Societatem ineundam
      pelliceret, statuit in posterum ab omni Nostrorum consuetudine abstinere. Verum tantis coepit
      conflictari animi difficultatibus, dubius praestaretne proficisci in Indiam, an in Religiosam
      se aliquam familiam recipere, vt ad deliberandum secesserit in Monasterium Benaco situm in
      lacu, et toto Quadragesimae tempore Deum per Orationem, multamque corporis afflictationem
      consuluerit; tandemque statuerit posterius hoc fore sibi conducibilius. Sed quam familiam tot
      inter eligeret? Omnium legibus et Institutis expensis, pari ferebatur in omnes animo, vnâ
      exceptâ Societate, a quâ ita abhorrebat, vt quoties Deo supplicabat, sibi aperiret quam
      potissimum arriperet, vnam semper Societatem excluderet. Idpsum cum faceret inter
      sacrificandum sacro gloriosae Anastasis die, et magno ardore animi cum lacrymis insisteret,
      Christi corpus in manibus sustinens, sensit se a Deo totis tentari praecordiis, et interiore
      quâdam huiusmodi compellari voce, <hi rend="italic">Hic ego te volo; in hâc tibi Societate et
      viuendum, et moriendum est: aequum est te meae, non me tuae obsequi voluntati: durum est tibi
      contra stimulum calcitrare.</hi> Ad haec ille ex imo pectore, <hi rend="italic">O Domine,</hi>
      inquit, <hi rend="italic">seruus tuus sum ego, seruus tuus, et filius ancillae tuae Societatis
      Iesu.</hi> Tam vehemens nimirum fuit instinctus Sancti Spiritus, vt continuo vouerit
      Societatem se initurum, et se ipse non satis mirari posset, quanto ardore illud expeteret,
      quod paulo ante tanto horrore odioque defugerat. Tridentum igitur reuersus, suum cum Iacobo
      Lainio, et Alphonso Salmerone consilium communicat, ac Romam subinde venit; vbi ab S. Ignatio
      receptus anno salutis MDLII. primo statim Tirocinio, suam Deo et Societati virtutem in omni
      munerum humilitate probauit. Ab Ignatio autem et ad omnem religionis normam apprime
      institutus, et ad perfectionem mirum in modum accensus est; vt celeriter Institutorum adeptus
      scientiam, fuerit breui inter Professos adscriptus, et Romano praefectus Collegio, cui multum
      et dignitatis, et nominis acquisiuit. Nam anno mox sequente primus Theologiam Sacram D. Thom.
      Aquinatis in eo coepit publice profiteri. At biennio post Marcellus II. Pont. Max. duos ab
      Ignatio postulauit, quos apud se haberet, Theologos; illique cum Lainio Olauius attributus
      est. Sed Pontifice paucis diebus e viuis sublato, in Collegij Romani gubernatione permansit.
      Ceterum cum anno MDLVI. S. P. N. Ignatio parentasset, et sanctissimi viri corpus Calendis
      Augusti in sepulchro condidisset, morbum contraxit, qui ei vitae finem attulit. Cum morbus
      ingrauesceret, et morte appropinquante vox eum viresque deficerent, exaudiebatur intus cum
      Domino loqui, et intermortuis vocibus illud identidem vsurpare, Non intres in iudicium cum
      seruo tuo, Domine; quia non iustificabitur in conspectu tuo omnis viuens. Nec ita multo post
      XVI. Cal. Septembris, Patrem suum sequens, in caelum vocatus, terram reliquit, et praematurâ
      morte nobis ereptus est. Vir fuit singulari animi moderatione, humilitateque praeditus, eo
      admirabiliore, quod cum tantâ doctrinâ esset coniuncta. De Societate ita sentiebat, vt
      indignissimum se profiteretur, qui inter Angelos (sic Societatis homines vocabat) versaretur;
      vt qui ab eorum mortificatione, humilitate, puritate, in Deum ac proximos caritate longissime
      se abesse sentiret. <hi rend="italic">O piam,</hi> aiebat, <hi rend="italic">Sociorum
      familiam! Me miserum, qui eam nimis diu ignorans fugi; saepe etiam de eadem detraxi.</hi>
      Certe quamdiu is grauiter aegrotauit, iuges pro eo, succedentibus sibi ordine Sociis, interdiu
      noctuque fusae sunt preces. Tantus erat omnium <pb id="s330" n="330"/> in ipsum amor, et
      studium; tanta opinio sanctitatis. In supremo tempore tantam praesetulit oris hilaritatem, vt
      videretur insigni aliquo praeter ordinem Dei beneficio frui. Eum certe apparuit illum alterum
      esse, quem moribundus significarat S. Ignatius, cum sibi ac Socio benedictionem a Pontifice
      peti iussit. Scripsit Olauius praeclaras</p>
     <p><hi rend="italic">Assertiones de conditione, lapsu, et reparatione hominis.</hi> Et alias
      itidem collectas ex Lectionibus, quae in Collegio Societatis Iesu Romano habitae sunt.</p>
     <p>Edita quoque in Volumine Orationum Concilij Tridentini visitur eius</p>
     <p><hi rend="italic">Oratio,</hi> quam in illo praeclarissimo orbis theatro dixit, antequam
      Societati nomen daret.</p>
     <p>Exstat denique etiam in Historiâ Societatis Iesu To. I. Lib. 15. Num. 46.</p>
     <p>
      <hi rend="italic">Modesta Responsio ad Decretum Parisiense a Sorbonicis Doctoribus contra
       Societatem Iesu in ipsis suis initiis latum.</hi>
     </p>
     <p><term>MARTINVS PEREZ DE VNANOA</term>, natione Hispanus, patriâ Valentinus, Societati
      insertus est die IV. Ianuarij, anno salutis MDXCV. aetatis XV. In eâ Philosophiam, et subinde
      Theologiam eius Facultatis Doctor, totos XV. annos Valentiae docuit, et aliquot iterum
      Barcinone. Censor Sacrae Inquisitionis in Regnis Aragoniae est. Rector moderatus est Collegia
      Oscense, Caesaraugustanum, Valentinum; Domum etiam Professorum Valentinam Praepositus. Edidit
      egregium</p>
     <p><hi rend="italic">Tractatum, de ineffabili Sacrosanctae Trinitatis Mysterio.</hi> Lugduni.
      Paratum etiam habet</p>
     <p><hi rend="italic">Tractatum de mirabili Verbi Incarnati Mysterio.</hi> Item</p>
     <p>
      <hi rend="italic">De Matrimonio.</hi>
     </p>
     <p><term>MARTINVS DE ROA</term>, natione Hispanus, patriâ Cordubensis; adolescentulus vix XV.
      annos natus seculo renunciauit, et Societatem nostram expetiuit: admissus, probatus, et
      Humanis ac Diuinis litteris expolitus est. Postea cum magnas ex puerorum institutione
      redundare vtilitates in Remp. animaduerteret, totos XVI. annos erudiendae iuuentuti impendit,
      atque Artem dicendi in nostro Cordubensi Collegio professus est; vbi et Sacras Litteras
      postmodum interpretatus est. Gubernauit Rector Collegium Xeresanum, Astigitanum, Hispalense,
      Malacitanum, Cordubense: fuit Vice-Praepositus Domus Professae Hispalensis; et Prouinciae
      Boeticae Vice-Prouincialis; a quâ etiam Procurator Romam missus est. Obiit demum Montellae
      plenus dierum et promeritorum, die v. Aprilis, anno salutis MDCXXXVII. Scripsit</p>
     <p><hi rend="italic">Singularium Sacrae Scripturae, atque Externorum Auctorum,</hi> lib. v.
      quibus accessit <hi rend="italic">De Die Natali Sacro et Prophano, lib. singularis; et
      Singularium liber.</hi> VI. Lugduni auctius et emendatius per Horatium Cardon MDCIV. in 8.</p>
     <p><hi rend="italic">Singularium Sacrae Scripturae Volumen alterum.</hi> Lugduni MDCXXXIV.</p>
     <p><hi rend="italic">Officia Sanctorum Ecclesiae Cordubensis;</hi> a Sede Apostolicâ approbata
      et concessa.</p>
     <p><hi rend="italic">De Cordubae in Hispaniâ Boeticâ principatu; et De auctoritate et
      antiquitate SS. Martyrum Cordubensium; ac De Cordubensi Breuiario.</hi> Lugduni per Horatium
      Cardon MDCXVII. in 4.</p>
     <p>
      <hi rend="italic">Orationem Panegyricam ad D. Franciscum de Reynoso Episcopum
       Cordubensem.</hi>
     </p>
     <p><hi rend="italic">Commentarios in Habacuc Prophetam, et in Psalmum</hi> II.</p>
     <p><hi rend="italic">De Accentu, et rectâ in Graecis, Latinis, Barbaris pronunciatione;</hi>
      sub nomine Ludouici Petri Francesij.</p>
     <p><hi rend="italic">Hymnos</hi> aliquot, <hi rend="italic">et Poemata.</hi> Reliquit etiam
      edendum</p>
     <p>
      <hi rend="italic">Supplementum Breuiarij Hispalensis.</hi>
     </p>
     <p>Haec Latine: Hispanice vero edidit</p>
     <p><hi rend="italic">Vitam Illustrissimae ac Sanctissimae Annae de la Cruz,</hi> Comitissae de
      Feria, quae prius dicta est Anna Ponce de Leon. Cordubae apud Viduam Andreae Barrerae MDCIV.
      et Hispali per Alphonsum Gamarram MDCXV. in 4.</p>
     <p><hi rend="italic">Vitam Dominae Sanciae Carillo,</hi> non sanctitate minus, quam genere
      nobilissimae Hispali iisdem typis et anno in 4.</p>
     <p><hi rend="italic">Sanctorum Cordubensium gesta,</hi> siue, <hi rend="italic">Florem
      Sanctorum.</hi> Ibidem eodem anno et formâ.</p>
     <p><hi rend="italic">Nobilium Boeticae Vrbiunt, Xeresij, Malacae, Astigis antiquitatem,
      Sanctorumque Historias,</hi> Tom. III.</p>
     <p><hi rend="italic">De Antiquitate, vsu, veneratione SS. Imaginum, et Reliquiarum.</hi>
      Hispali per Gabrielem Vejaranum MDCXIII. in 12.</p>
     <p><hi rend="italic">De Statu animarum in Purgatorio.</hi> Hoc opusculum Italice reddidit
      Tiberius Putignanus; Latine Ioannes Bucceleni noster.</p>
     <p>
      <hi rend="italic">De Statu Beatorum in caelo; Puerorum in limbo; Damnatorum in inferno;
       Vniuersi huius post resurrectionem.</hi>
     </p>
     <p><hi rend="italic">Officia,</hi> seu, <hi rend="italic">Beneficia S. Angeli Custodis nostri
      in nos.</hi> MDCXXXII. Cordubae per Saluatorem de Cea Tesa in 8.</p>
     <p>
      <hi rend="italic">Antiquum S. Christophori Monasterium Cordisbense illustratum.</hi>
     </p>
     <p>
      <hi rend="italic">De Cordubae in Vlteriore Hispaniâ principatu.</hi>
     </p>
     <p>Vertit ex Italico Hispanice</p>
     <p><hi rend="italic">Vitam S. Franciscae Romanae.</hi> Et ex Latino,</p>
     <p>
      <hi rend="italic">Regulam S. Leandri ad sororem B. Florentiam.</hi>
     </p>
     <p>Edidit ad haec sub nomine Domini Andreae de Morales Senatoris Cordubensis,</p>
     <p><hi rend="italic">Cordubensis Reip. officia, pro Hispaniarum Rege Carolo V. Imperatore
      contra Tumultuantes,</hi> vulgo, <hi rend="italic">Communitates.</hi></p>
     <p>Reliquit denique praelo aptam</p>
     <p>
      <hi rend="italic">Historiam Prouinciae Boeticae Societatis Iesu.</hi>
     </p>
     <p><term>MARTINVS SIBENIVS</term>, natione Germanus, patriâ Dalenensis e Ducatu Iuliacensi, ab
      anno MDCXXIV. Societatem vicennis ingressus, reddidit Latine e Flandrico</p>
     <pb id="s331" n="331"/>
     <p><hi rend="italic">Vitam Diuinam,</hi> quam Ioannes Eusebius Nierembergius Hispanice
      scripsit: ea iam Coloniae sub praelo est.</p>
     <p><term>MARTINVS SMIGLECIVS</term>, natione Roxolanus, patriâ Leopolitanus, adolescens Romae
      Societatem nostram amplexus est anno salutis MDLXXXI. Deinde ingenio ac iudicio, improboque
      studio Humanas ac Diuinas Scientias didicit; et cum doctrinâ singulare virtutum omnium
      studium, et morum eximiam quandam suauitatem copulauit. Remissus in Poloniam, cum per aetatem
      nondum Sacerdos esse posset, Vilnae Philosophiam quadriennio professus est magnâ cum laude, et
      Theologiam subinde decennio, Doctor eius Facultatis ibidem creatus. Hic etiam, cum publice
      aliquando contra Caluini doctrinam disputasset, relatam victoriam prodigio Deus firmauit: nam
      homo haereticus inde digressus, cum dirâ sibi imprecatione factâ iurasset Smiglecium causâ
      cecidisse, mox, vti sibi fuerat imprecatus, angi et suffocari se sensit: cumque assidentium
      auxilio malum esset discussum, repetito periurio atque execratione, repente arctatis faucibus
      extinctus est. Magna fuit Martino sui despicientia; nec vllis honoribus, aut aliorum de se
      opinionibus tangebatur. Sermones pios in congressibus dextre inferebat, miscebat, disiectos
      reuocabat, sine vllius offensione. Tanto Diuini amoris aestu erat accensus, vt ad solam Dei
      mentionem extra se rapi videretur, et vultu ipso, satis alioqui macilento et exhausto,
      inflammari. Si in illud argumentum, inter exhortandos Socios, vt fit, delaberetur, nesciebat
      ad orationis inchoatae seriem reuerti. Multis annis praefuit Collegiis, Pultouiensi,
      Posnaniensi, Calissiensi, et Domui Professae Cracouiensi, cum laude lenitatis iuxta et
      seueritatis. Opperiebatur tempora mollissima corrigendis suis, posteaquam animi perturbatio
      resedisset. Aequitatem animi cum multis in difficultatibus, tum in longo molestoque morbo, quo
      confectus est, tenuit inconcussam. Nihil acerbum, aut intemperans illi, quamuis sensim
      extabescenti, excidit. Morte denunciatâ, Deo se lubens, et Deiparae patrocinio permisit. Obiit
      Calissij ad diem XXVI. Iulij, anno salutis MDC. XVIII. aetatis LVI. aditae Societatis XXXVIII.
      susceptae in eâ Professionis quatuor votorum XXI. Funus ipsius Religiosi alij suâ praesentiâ
      celcbrarunt, eumque pro concione laudarunt. Scripsit Martinus Polonice</p>
     <p><hi rend="italic">Deaeternâ Christi filij Dei Diuinitate, contra Arianos, collecta atque
      inter se expensa Sacrae Scripturae testimonia.</hi> His addita est</p>
     <p><hi rend="italic">Responsio ad cuiusdam Anabaptistae scriptum, aduersus Librum P. Iacobi
      VVuieci.</hi> Vilnae MDXCV. in 4.</p>
     <p>
      <hi rend="italic">Disputationem Nouogrodensem contra Arianos susceptam.</hi>
     </p>
     <p><hi rend="italic">De Vsurâ, et de tribus praecipuis Contractibus,</hi> nempe, <hi
      rend="italic">De Venditione cum pacto de retrouendendo; de Censibus; et de Contractu
      Societatis.</hi></p>
     <p><hi rend="italic">Absurda Pseudo-Synodi Toruniensis,</hi> in quâ Caluinistae cum Lutheranis
      concordiam tentabant.</p>
     <p><hi rend="italic">De vno Visibili Capite Ecclesiae Dei.</hi> Atque hi omnes libri editi sunt
      Vilnae ab anno MDXCV. vsque ad MDC.</p>
     <p>Latine vero edidit</p>
     <p><hi rend="italic">De Zachariae Prophetae pro Christi Diuinitate illustri testimonio,</hi>
      aduersus Fausti Socini Anabaptistae cauillationes. Vilnae MDXCVI. in 4.</p>
     <p><hi rend="italic">Nodum Gordium,</hi> seu, <hi rend="italic">De Vocatione Ministrorum.</hi>
      Cracouiae MDCIX. in 4.</p>
     <p><hi rend="italic">Noua Monstra noui Arianismi.</hi> Nissae MDCXII. in 4.</p>
     <p><hi rend="italic">Verbum Caro factum,</hi> seu, <hi rend="italic">De Diuinâ Verbi Incarnati
      Naturâ,</hi> contra nouos Arianos. Cracouiae MDCXIII. in 4.</p>
     <p><hi rend="italic">Refutationem vanae Dissolutionis Nodi Gordij de Vocatione
      Ministrorum,</hi> contra Ioannem Volkelium Ministrum Arianum Ibid. MDCXIV. in 4.</p>
     <p><hi rend="italic">De erroribus nouorum Arianorum,</hi> lib. II. contra Valentinum Smalcium.
      Ibidem MDCXV. in 4.</p>
     <p><hi rend="italic">De Christo vero et naturali filio Dei, eiusque pro nobis
      satisfactione,</hi> aduersus Valentinum Smalcium Arianum, lib. II. Accessit</p>
     <p><hi rend="italic">Responsio ad refutationem C. errorum Smalcio obiectorum.</hi> Ibidem
      MDCXV. in 4.</p>
     <p><hi rend="italic">De Baptismo,</hi> aduersus Hieronymum Moscorouium Arianum, lib. 1. Ibidem
      eodem anno ac formâ.</p>
     <p><hi rend="italic">De Ordinatione Sacerdotum in Ecclesiâ Romanâ,</hi> contra Iacobum
      Zaborouium Caluinianum Ministrum. Cracouiae MDCXVII.</p>
     <p><hi rend="italic">De Notis Ministrorum.</hi> Lib. II. contra eundem. MDCXVII.</p>
     <p><hi rend="italic">Vanam sine viribus iram Ministrorum Euangelicorum.</hi> Coloniae apud
      Antonium Boëtzerum MDCXI. in 16.</p>
     <p><hi rend="italic">Refutationem Epicherematis missionem Ministrorum Euangelicorum
      propugnantis.</hi> MDCXII.</p>
     <p><hi rend="italic">Selectarum Disputationum in Organum Aristotelis,</hi> Tom. II. Ingolstadij
      MDCXVIII. in 4.</p>
     <p><term>MARTINVS STEPHANVS</term>, natione Hispanus, patriâ ex Oppido Ceniceros, cum magnâ
      laude in Societate vixit, intentus rectae nostrorum Scholasticorum institutioni in Collegio
      Complutensi. Edidit in lucem Hispanice</p>
     <p><hi rend="italic">Epitomen locupletissimi Apparatus, et pulcherrimae fabricae Templi
      Salomonis.</hi> Compluti apud Ioannem Gracianum MDCXV. in 8.</p>
     <p><term>MARTINVS VAVTHIER</term>, natione Lotharingus ex Dioecesi Tullensi, operam suam in
      Societate valde probauit, XXVI. circiter annis docendo Humaniores disciplinas, Philosophiam,
      Theologiam: concionando Latine et Germanice; excurrendo ad varias Missiones; Confessiones
      excipiendo; Scholas etiam superiores <pb id="s332" n="332"/> Praefecti munere gubernando.
      Obiit in excursione Lotharingicâ: nam cum ad quosdam Religiosos quos antea rebus spiritualibus
      excoluerat, ex Collegio Treuirensi euocatus esset, lethali morbo correptus, ad vicinum Metense
      Collegium diuertit, ibique die XIII. Octobris, anno salutis MDCXXII. ad praemium laborum
      suorum migrauit. Scripsit vtilem</p>
     <p><hi rend="italic">Tractatum,</hi> quo ostendit, <hi rend="italic">Religionem Pontificiam
      esse Orthodoxam, non Idololatriam: et Philosophiam Pontificiam esse Scientiam Veritatis, non
      altercandi studium,</hi> aduersus D. Danielem Rixingerum Medicum et Philosophum Lutheranum
      Argentinensem. Augustae Treuirorum apud Aegidium Immerdorf MDCXX. in 8.</p>
     <p><term>MATTHAEVS BEMBVS</term>, natione Polonus, patriâ Posnaniensis, Societatem ingressus
      est anno salutis MDLXXXVII. In eâ Theologiam octennio professus est, Doctoralibus ornamentis
      Vilnae insignitus. Rexit triennio Collegium Posnaniense; praefuit altero triennio Domui
      Professae Cracouiensi; et vices demortui Prouincialis quadrimestri sustinuit. Sigismundo III.
      Serenissimo Poloniae Regi fuit ab Aulicis Concionibus. Salutaribus intentus laboribus adhuc in
      viuis est, grandis aetate. Scripsit Latine et Polonice multa. Latinorum hi tituli sunt,</p>
     <p><hi rend="italic">Pax non Pax,</hi> seu, <hi rend="italic">Rationes aliquot, quibus
      Confoederationis Euangelicorum cum Catholicis pacem, nullo modo veram esse pacem
      ostenditur.</hi></p>
     <p><hi rend="italic">Pacatus impacatus ad examen vocatus,</hi> seu, <hi rend="italic">Examen
      responsionum, quibus ad rationes contra pacem Confoeder ationis respondere frustra conatus
      est.</hi></p>
     <p><hi rend="italic">Bellator Christianus,</hi> hoc est, <hi rend="italic">Ratio Christiane,
      pie, feliciterque bella et apparandi, et gerendi, Summorum Imperatorum, Regum, et aliorum
      Christianorum Ducum exemplis expressa, et Notis breuibus illustrata.</hi> Cracouiae, et
      Coloniae typis Birckmanni, vtrobique MDCXVII.</p>
     <p><hi rend="italic">Pastor vigilans,</hi> seu, <hi rend="italic">Ars regendi animas, ex
      Epistolis potissimum D. Gregorij Magni excerpta, et in eiusdem exemplo Pastoribus omnibus
      Ecclesiasticis proposita.</hi> Cracouiae typis Andreae Petricouij MDCXVIII. in 4.</p>
     <p><hi rend="italic">Epos in nupturientes Euangelicos Verbi Ministros;</hi> occasione
      Epithalamiorum in nuptias Andreae Lucae Ecclesiastae Toruniensis, a Versificatoribus
      Toruniensibus ac Viadrinis eleganter et Euangelice nuper scriptorum compositum; et praecipue e
      selectioribus hortorum Aonidum Toruniensium et Viadrensium flosculis concinnatum.</p>
     <p><hi rend="italic">Monita salutaria data Anonymo Auctori scripti nuper editi,</hi> cui
      titulus falso inditus, <hi rend="italic">Monita priuata Societatis Iesu.</hi></p>
     <p>Polonice vero scriptorum syllabus est iste,</p>
     <p><hi rend="italic">Conciones funebres, I. in funere Andreae de Brun Opaleuski Episcopi
      Posnaniensis,</hi> habita XXX. Ianuarij, anno MDCXXIV. II. <hi rend="italic">in funere Adami
      Sandinoi de Czarnkovv Czarnkovvski Palatini Lanciciensis, Maioris Poloniae Generalis,</hi>
      habita v. Aprilis MDC. XXVIII. III. <hi rend="italic">in funere Andreae Bobolae, Supremi
      Cubiculi Regij Praefecti,</hi> quae inscripta est, <hi rend="italic">Exemplar veri
      Nobilis.</hi></p>
     <p><hi rend="italic">Cometa,</hi> seu, <hi rend="italic">Comminatio de caelo, ob incutiendum
      timorem, cautelam, et hominum admonitionem.</hi></p>
     <p><hi rend="italic">Breuis relatio de nouo Collegio Patrum Societatis Iesu, ad Aedem S. Petri
      Cracouiae, anno Domini</hi> MDCXXV.</p>
     <p><hi rend="italic">Defensio Collegij Cracouiensis Patrum Societ atis Iesu, Ordinibus Regni in
      Comitiis generalibus V arsauiensibus anno Domini</hi> MDCXXVII. <hi rend="italic">congregatis
      ad expendendum proposita.</hi></p>
     <p><hi rend="italic">Persuasio Militaris,</hi> seu, <hi rend="italic">Rationes, ob quas
      Illustris Ordo Militaris Regni abstinere debet ab exactionibus et oneribus imponendis in Bonis
      Ecclesiasticis.</hi></p>
     <p><hi rend="italic">Ritus Armenorum,</hi> et, <hi rend="italic">Inuitatio praeclarae Armenae
      Gentis ad vnitatem in fide et caritate cum Ecclesiâ Catholicâ Romanâ.</hi> Cracouiae MDCXXX.
      in 4.</p>
     <p><hi rend="italic">Inuitatio ad vnitatem Catholicam Ruthenorum Ritus Graeci, facta Leopoli
      pro concione,</hi> praesentibus Iosepho Welamino Metropolitano Kiiouiensi, Halicensi, et
      totius Russiae, ac ceteris Episcopis, Ecclesiasticisque Ruthenis, qui ob Synodum de Vnione
      celebrandam eo conuenerant anno Domini MDCXXIX. Cracouiae in 4. Sub praelo sunt eiusdem</p>
     <p>
      <hi rend="italic">Themata Christiana.</hi>
     </p>
     <p><term>MATTHAEVS DE COVROS</term>, natione Lusitanus, patriâ Olysipponensis, Societatis
      nostrae in Iaponiâ semel iterumque Praepositus Prouincialis, et Episcopus Administrator toto
      nouennio, temporibus difficillimis: incredibilibus perfunctus laboribus, sagacissimorum
      hominum, qui eum ad supplicia deposcebant, diligentiam, non sine admirabili,
      praesentissimâque, ac prodigio simillimâ Dei ope haud semel elusit. Anno MDCXX. cum die quâdam
      Nangasachi se ad sacrificandum indueret, repente conclamatur, vt fugiat; imminere scrutatores.
      Sed quid consilij, ne exterus homo prodatur ex vultu Iaponibus dissimillimo? Sumptum ex
      desperatione habuit successum. Iniicit se in sellam manualem, quibus in Iaponiâ so ae vtuntur
      mulieres, et baiulis succollantis, quid ferrent ignaris, elatus est, pedissequâ pone velut
      heram deducente. Sed alij mox et aliis timores nati. Geruli illi nec quo, nec quâ irent
      conscij, passim stare; sciscitari de domo Neophyti, quo fuerant iussi tendere; et quisque
      praetergredientium, vt libido erat, adire comminus, reducere siparium, visurus ecqua
      portaretur. Incerti viarum consistunt ad fores Viduae. Illa mox progressa, inclamat
      vociferatione, vt se inde auferant actutum; aberrasse a domo: famula superueniens errorem
      correctura, vocem intendere, obiurgare, iubere se sequi. Sic demum, quo ibatur, peruentum. Sed
      illico nouum discrimen. Is qui patrem excepit, intempestâ nocte tractus in vincula est; et cum
      <pb id="s333" n="333"/> nullum daret Patris indicium, extemplo pere: ? cubias occupati sunt
      vici, ne qua euaderet. Latuit tamen, Deo tegente, donec die septimâ clam elapsus est. Anno
      MDCXXV. die XXII. Decembris quid illi contigerit, ipsiusmet verbis reddo. Quâ die captus est,
      inquit, P. Ioannes Baptista Zola, ecce moneor instructos bombardis milites domum, in quâ eram,
      cirdumdare: et breui interuallo mihi socius significat, equites videri nonnullos ad nos
      contendere. Igitur raptim ego me induo; collo Rosarium iniicio; festino in vicum exire, ne
      domum, vbi diuersabar, resciscant, sic ab eâ iniuriam prohibiturus. Verum hospes me stitit
      apprehensum brachio, asserens equites illos haud me spectare; quo pergant, incompertum esse.
      Non explicem facile, quantum ea res me commouerit: nam incredibili animi mei laetitiâ,
      curuatis genibus me Domino obtuleram, pene certus fore propediem, vt in vinctorum pro Christo
      numerum admitterer. Equitibus praetergressis ab Christianis deductus sum in syluam. Ibi
      Matutinum Officium exorsus sum recitare, quod mihi fore vitae postremum ominabar. Stabulum ibi
      erat stramento tectum promiscui iuris, in quod, quia pluebat, successi, et strato per humum
      foeno incubui. Mirifica me tum voluptas incessit, cum Natalis Dominici peruigilio vidi me tali
      diuersorio exceptum. Hic persisto in diem hodiernum, qui x. Februarij est, non sine molestiâ;
      quam reor affectae iam aetati meae grauem quempiam morbum conciliaturam. Sola me fouet,
      solaturque spes, quâ teneor, fore vt exorem, quod Deum votis omnibus oro, vt pro ipso cum
      Sociis incendio peream. Hactenus de se ille. Sub anni rursum MDCXXVI. finem, cum omnis
      exploratorum solertia in ipsum vnum peruestigandum incubuisset, dispositis vndequaque
      attentissimis excubitoribus, subiit cum Dogico, atque vno famulo, clam omnibus, in egestam
      sibi ab hospite scrobem, quae patebat in longum palmos duodenos, quaternos in latum, Solis
      expers et luminis, nisi quod ad cibationem, ad Officij Diuini recitationem, ad scriptionem
      Epistolarum accendebatur; nam diem reliquum agebant in tenebris. Cibaria porrigebantur angusto
      foramine, quanta scutellae moles est, quod reducto propinqui tugurij, in quo senecio quidam
      operabatur, stramento, tantisper aperiebatur, dum illa inferrentur. Tertiâ demum quâque luce,
      ad purgamentum, aditus ad fossam laxabatur. Victus erat pertenuis, propterea quod hospes, ne
      quid vestigij signaret, nec pisces, nec aliud obsonij cultioris quidpiam auderet coëmere. Dies
      ipsos XXXV. in illâ caligine delituit, nisi quod peruigilio, festo, et Octauâ Paschatis ad
      Sacrum faciendum prodierit. Post illa nouam specum paris dimensionis hospes illi ingeniosâ
      caritate defodit, in quâ exeunte eius anni Septembri adhuc commorabatur. Haec erat quam altera
      commodior, quod ostiolum stramentitiis scrutis, et male compositis obrutum storeis habebat,
      qua per noctis silentium prodibat ad sacrificandum; diem agebat in fossâ ad malignam lucem,
      quam modicâ illapsam fenestrâ ad lectionem scriptionemque adhibebat. Fuit aliquando vt tam
      repente occuparetur ab exploratore, vt antrum subeundi vix spatium haberet. Anno MDCXXIX.
      elapsus e manibus indagatorum est arctâ in latebrâ, qualem memoratur olim S. Felix subiisse,
      araneo opere repente praetextam. Sed quoniam eas aedes crebro lustrabant quaesitores, ne
      quando in eam latebram impingerent, visum Christianis est, Patrem in alias atque alias aedes
      transmittere. Semel iterumque eâ causâ delitescendum illi fuit in loco tenebris horrido; ex
      quo morbum contraxit tam acerbum, vt in vitae fuerit discrimen adductus, omnium inops
      medicamentorum, nisi quae de caelo suppetebant. Anno MDC. XXX. gliscebat Arijae Bungondoni
      furor in vniuersam Christianorum nationem: non ille aetati parcere, non sexui, aut conditioni;
      nouas poenarum facies excogitare, ad exscindendum stirpitus nomen Christianum. Praesto fuit in
      tantâ necessitate P. Matthaeus, etiam tum Prouincialis et Pro-Episcopus; et ad officium omnes
      excitabat, certus, si res tulisset, in conspectum se dare Tyrannorum. Verum hoc eius consilium
      Christiani turbarunt, ne ope semel omni, quam ab illo capiebant, exciderent. Igitur nauigio
      conscenso nocturnis tectus tenebris abscessit. Vix bene soluerat a littore, ecce aduolant a
      Tono seu Regulo, qui retrahant fugientem. Sed tenebricosa nox sequentes fefellit, et Patri
      opportunitatem fugae dedit. Ceterum cum vestigantium diligentiam mutatis aedibus aliquamdiu
      elusisset, votis Christianorum obsecutus, efferri se passus est corbe canneâ, quatuor
      succollantibus, in arduum montem densis impeditum vepretis. Sed illi vix bene progressi,
      quantum patet equi cursura, Patrem humi deponunt crassâ substratâ storeâ, alterâque item
      storeâ porrectâ, quâ sibi, suisque Dogico ac famulo pluuiam defenderet: Binis horis elapsis
      curriculo reuerti, iterum, iterumqueue, quarto etiam et quinto illâ die sedem illi variarunt,
      ne non deprehensum in aedibus vestigatores quaeritarent proxima inter dumeta, inter quae
      pronum erat suspicari illum se abdidisse. Modicum orizae in cibationem adiunctum. Sic dies sub
      tegetibus, et noctis dimidium, non intermittente pluuiâ transactum est. Tum vero duodeni
      venêre robustis viribus iuuenes, quibus erat propositum, praerupti montis difficillimum iugum
      transcendere, atque in diuersum territorium deportare Patrem. Igitur arundineo rursum qualo
      exceptum, ingenti cum difficultate per calles praecipites, <pb id="s334" n="334"/> tandem ad
      maris littus depohunt, impenetrabili dumeto tectum, et arbore densâ. Ibi sedit hebdomade
      dierum, modico instructus orizae demenso, pluuiis expositus, quae perpetes prope toto eo
      tempore fuêre. Periculis subinde repetitis, et laboribus, Christiani Nangasachensis nauigio in
      aliud Regnum transgressus est, corum, a quibus recedebat, caritate robustâ mirifice recreatus:
      Dei benignâ prouidentiâ non e manibus dumtaxat persequentium ereptus, verum a praesenti quoque
      morte, quam homini parum firmo tot incommoda poterant adferre, seruatus. Ceterum his, atque
      huiusmodi grauioribus aerumnis attritus, cum deesset etiam aliquando, quieum tecto reciperet,
      nec iam crederet se posse diu fallere vestigatores, constituit se Magistratui coram Meaci
      sistere: cum ecce inopinato rogatus ab homine leproso, longule ab vrbe, extra commeantium
      occursus, in angusto mapali, tanquam arcto in carcere exceptus est. Ad extremum fatigatus,
      fractusque malis, et laborantis Ecclesiae sollicitudine oppressus, Sacramentis recreatus,
      prope Fuximam, auidus ignis atque flammarum, purgatissimum spiritum placidissime emisit die
      XXIX. Octobris, anno salutis MDCXXXIII. Iaponicae suae expeditionis XLIII. quam vno exilij
      anno, quo furente Daifusama Macai substitit, interrupit. Scripsit vir Apostolicus</p>
     <p><hi rend="italic">Annuas Litteras ex Iaponiâ anni</hi> MDCIII.</p>
     <p><term>MATTHAEVS GALLETTYS</term>, natione Italus, patria Fanenlis, sed origine Pisanus,
      Societatem Romae ingressus anno MDCXXIII. Doctorali Vtriusque Iuris Laureâ insignis. Scripsit
      Italice</p>
     <p><hi rend="italic">Historiam Fanensem,</hi> cuius meminit in suo Mercurio Oliuetano fol. 152.
      D. Secundus Lancellotus; ea tamen hactenus edita non est. Sed</p>
     <p><hi rend="italic">Compendium eiusdem Fanensis Historiae</hi> ab ipso digestum Italice,
      impressit Iacobus Laurus in suo Theatro.</p>
     <p><term>MATTHAEVS MAVRACH</term>, natione Hungarus, patriâ Posoniensis, sed origine Germanus,
      ingressus Societatem anno MDC. aetatis XXI. edidit suppresso suo nomine libellum, cui fecit
      titulum,</p>
     <p><hi rend="italic">Calepinulus: ex toto Calepino Synonyma, Composita, Deriuatiua, attributa
      cetera, quae ad eandem rem spectant, simul scripta.</hi> Viennae typis Matthaei Formicae
      MDCXXX. in 12.</p>
     <p><term>MATTHAEVS RADERVS</term>, natione Germanus, patriâ Inichingensis in Tiroli, anno
      salutis MDLXI. natus est, ac vicennis se Deo in Societate sacrauit: in quâ et Humanioribus, et
      seuerioribus Litteris, non minus quam religione excultus est. Deinde permultos annos iuuentuti
      erudiendae impendit. Excelluit autem cum omni dicendi elegantiâ, atque ingenuarum Artium
      cognitione, tum Poëticâ facultate insigniter. Tria in Societate vota professus est anno
      salutis MDCI. Obiit vero diem suum Monachij die XXII. Mensis Decembris, anno MDC. XXXIV.
      aetatis LXXIV. Societatis LIII. Vir miro candore, et singulari patientiâ praeditus.
      Scripsit</p>
     <p><hi rend="italic">Commentarios in Martialem a se emaculatum;</hi> auctos curis secundis, et
      tertiis Moguntiae per Kinckium MDCXXVII. in fol.</p>
     <p><hi rend="italic">Petri Siculi Historiam de Manichaeis, a se conuersam e Graeco, et Notis
      illustratam.</hi> Ingolstadij typis Sartorij MDCIV. in 4. Exstat ea etiam in Bibliothecâ magnâ
      Patrum To. IX. Part. II.</p>
     <p><hi rend="italic">Acta Concilij Octaui Oecumenici, Constantinopolitani</hi> IV. <hi
      rend="italic">Graece et Latine, cum Notis.</hi> Ingolstadij typis Sartorij MDCIV. in 4.</p>
     <p><hi rend="italic">Viridarium Sanctorum ex Menaeis Graecorum collectum, Annotationibus, et
      similibus Historiis illustratum.</hi> Augustae Vindelicorum apud Christophorum Magnum MDCIV.
      in 8. Accessit</p>
     <p>
      <hi rend="italic">Syntagma de Statu morientium, ex MSS. Codicibus Latine factum, Notisque
       illustratum.</hi>
     </p>
     <p><hi rend="italic">Viridarij Sanctorum Part. II. De simplici Obedientiâ, et contemptu
      sui.</hi> Monachij formis Bergianis MDCXIV. in 8.</p>
     <p><hi rend="italic">Viridarij Sanctorum Part. III. quae continet illustria Sanctorum
      exempla.</hi> Ibidem anno et formâ Iisdem.</p>
     <p><hi rend="italic">Aulam Sanctam, Theodosij Iunioris Imperatoris, S. Pulcheriae sororis, et
      Eudociae vxoris, Augg. res gestas complexam;</hi> e Graecis et Latinis Scriptoribus, editis et
      non editis concinnatam. Monachij MDCIV. in 8.</p>
     <p><hi rend="italic">Ioannis Climaci lib. ad Religiosum Pastorem, qui est de Officio
      Coenobiarchae, translatum et Obseruationibus illustratum, Graece et Latine.</hi> Augustae apud
      Dauidem Francum MDCVI. in 8.</p>
     <p><hi rend="italic">De Vita Petri Canisij Societatis Iesu,</hi> lib. III. cum Appendice, <hi
      rend="italic">De P. Theodorico Canisio:</hi> Monachij MDCXIV. in 8.</p>
     <p><hi rend="italic">Chronicon Alexandrinum, idemque Astronomicum et Ecclesiasticum</hi> (vulgo
      <hi rend="italic">Siculum,</hi> vel, <hi rend="italic">Fasti Siculi) Graece cum Latinâ
      interpretatione,</hi> nunc integre vulgatum. Monachij formis Annae Bergiae MD CXV. in 4.</p>
     <p><hi rend="italic">Bauariam Sanctam, Tom. III. cum Iconibus Sanctorum.</hi> Ibidem To. 1.
      Anno MDCXV. alter MD CXXIV. tertius MDCXXVII. in fol.</p>
     <p><hi rend="italic">Bauariam Piam.</hi> Ibidem MDCXXV III. in fol.</p>
     <p><hi rend="italic">Q. Curtium Rufum, Synopsibus et Argumentis illustratum.</hi> Monachij
      MDCXV. in 12. et recognitum Coloniae apud Kinckium MDCXXX. in 8.</p>
     <p><hi rend="italic">Ad Q. Curtij Rufi de Alexandro Magno Historiam, Prolusiones, Librorum
      Synopses, Capitum argumenta, Commentarios.</hi> Coloniae apud Ioannem Kinckium MDCXXVIII. in
      fol.</p>
     <p><hi rend="italic">S. Ioannis Scholastici, seu, Climaci Opera omnia ex Graeco a se
      interpretata.</hi> Parisiis apud Sebastianum Cramoisy MDCXXXIII. in fol.</p>
     <p><hi rend="italic">Ad Senecae Medeam Commentarios.</hi> Monachij apud Melchiorem Segen
      MDCXXXI. in 12. et <pb id="s335" n="335"/> similes reliquit <hi rend="italic"
      >Commentarios</hi> praelo paratos, <hi rend="italic">in Senecae Troades, et Thyesten.</hi></p>
     <p><hi rend="italic">Auctarium ad lib.</hi> V. <hi rend="italic">Nicolai Trigautij De
      Christianis apud Iaponios triumphis, in que exponit statum Ecclesiae Iaponicae ab anno</hi>
      MDCXVII. <hi rend="italic">vsque ad</hi> MDCXX. Monachij MDCXXIII. in 4.</p>
     <p><hi rend="italic">Quatuor Nouissima,</hi> Versu Dimetro Iambico acatalectico et catalectico.
      Monachij MDC. XXIX. in 32.</p>
     <p><term>MATTHAEVS RICCIVS</term>, natione Italus, patriâ Maceratensis, nobili domo natus est
      die VI. Octobris, anno salutis MDLII. Romae Societatem amplexus est die Assumptae in caelum
      Virgini sacro, anno MDLXXI. cum triennium in Iurisprudentiae ludo posuisset. Magistrum habuit
      in Tirocinio Alexandrum Valignanum, quo postmodum moderatore ad summa prouectus est. Nam
      Philosophicis et Theologicis studiis Romae absolutis, impetrauit in Orientis Indiam missionem,
      et suis insalutatis, quos vt de via postremo recrearet alloquio rogabatur, illuc anno
      MDLXXVII. tetendit, Indiae Procuratore P. Martino de Sylua ductore. Goam attigit die XIII.
      Septembris anni insequentis. Quadriennio partim in retractandis Theologiae studiis, partim in
      explicandis Eloquentiae praeceptis expenso, accitus ab Alexandro Valignano Indiaetum
      Visitatore Macaum est, vt si qua se via aperiret, in Sinarum Regnum subiret. Macaum appulit
      Augusto mense anni MDL XXXII. et admirabili Dei consilio, anno vertente Septembri mense
      claustra illa imperuia, vna cum P. Michaële Ruggerio penetrauit. Mox dexterrimâ cum omnibus
      agendi comitate, vitaeque sanctimoniâ, Summorum sibi Magistratuum beneuolentiam adiunxit.
      Ceterum, quod in iis rebus, quae sunt in molem surrecturae, vsuvenit, non parum hoc exordio
      pugnarum Matthaeo fuit, multum tolerandum aduersorum. Plebs Cantoniensis, quâ in vrbe
      consederat, ferox in aduenas, omnibus illum iniuriis appetere, domum lapidatione quotidie
      infestare, et ad haec, quod mirere, apud Magistratum per calumniam hominem traducere; vt per
      apparitorem perturbate fuerit ad Tribunal accitus aliquando, et tanquam qui corrumperet
      accepta beneficia increpitus; retentusque velut in custodiâ, donec innocentiae suae
      patrocinium fecit. Genio Gentis obseruato, quo suauius eos ad auditum veritatis alliceret,
      Cosmographicam Orbis tabulam, Sphaeras, Gnomones, aliaque e Mathematicis legibus instrumenta
      concinnauit; quae in amicos Magistratus distributa, totoque peruagata Regno, eam ipsi
      existimationem peperere, vti maximus ex vniuerso terrarum orbe Astrologus haberetur. Sic
      paulatim firmata res, stetit illa quidem, et sensim prouecta est; sed dubiis euentibus
      agitata, recreata subinde felicibus, mox aduersis vexata; vt vni scilicet Deo tribueretur
      vniuersa: a quo, cum nocte quâdam, omni destitutus solatio Matthaeus, et tristi rerum successu
      fatigatus obdormiuisset, illa sibi verba per quictem dicta percepit, quorum simillimis S. P.
      N. Ignatium olim confirmarat, Ego in vtrâque tibi vrbe Regiâ propitius ero. Nec vanum illud
      fuisse somniantis ludibrium, satis comprobauit fortunatissimus supra omnium exspectationem in
      vtramque Regiam ingressus, et ab ipsis Magistratibus domicilium figendi facta potestas.
      Pachinum, vbi sedem Rex habet, die XXIV. Ianuarij, anno MDCI. peruenit, Europaeis instructus
      muneribus, quae Regi destinarat. In eâ vrbe consedit, variâ saepe fortunâ exercitus; sed eâ de
      se opinione excitatâ, quam Dominus ad Euangelij promulgationem ei conciliabat: quae tanta
      fuit, tamque admirabilis, apud gentem alioqui sagacissimam, et exteros omnes solitam prae se
      despicere, atque in barbaris numerare; vt eam non solum sperare nemo, sed ne optare quidem
      ausus fuisset. Intra paucos illos annos, ex quo Regiam vrbem attigerat, vna prope, eaque
      continua occupatio eum cum hospitibus, qui ex omni parte ventitabant, detinebat; quibus ex
      more, quem violari nefas, cum visitationis officium rependeret, hanc occupationem grauius
      etiam duplicabat. Ad haec ex vniuerso Sinarum orbe ad eum ignoti iuxta ac noti scriptitabant,
      multa sciscitantes; quibus cum responderet, nae ille onus maximum subibat. Praeterea cum
      vniuersae praeesset Missioni, Sociorum litteris respondere cogebatur; quos cum ille amaret
      tenerrime, faciebat id sedulo et prolixe. Nec tamen interea a familiari Neophytorum
      collocutione vnquam abstinuit; cum esset illi solemne, quo quisque esset tenuior, eo
      diuturniore ab eo colloquio detineri. His omnibus accedebat librorum scribendorum labor,
      Nostris praelegendi assiduitas, quam ad extremum vsque spiritum, inter infinita negotia,
      nunquam intermisit. Sed nimirum ita ingeniosus erat in tempore dispensando, vt ad exercitia
      spiritualia non solum sufficeret, sed etiam redundaret: neque enim ille statis temporibus
      contentus, semper inueniebat, quod necessariis etiam negotiis suffuraretur. Haec omnia Socios
      in eum rapiebant attonitos, dubios quid primum mirarentur, animumne infatigabilem, an corpus;
      nam ab illo nullus non labor assumebatur; ab hoc nullus recusabatur. Haec erant illi perpetua.
      Sed in annum MDCX. alia plurima praeter ordinem inciderunt, a quibus obrui potuit, non potuit
      fatigari. Itaque cum die quadam ab hospitum visitatione fessus domum repetiisset, in lectulum
      se abiecit, agnouitque fatigationem eam sibi esse lethalem. Sed adeo nihil est turbatus, vt
      sciscitanti e Sociis vni, quî haberet, responderit, se eâ ipsâ horâ coarctari e duobus, nec
      satis scire quid optaret, aeterna ne illa, quae imminebant, praemia, <pb id="s336" n="336"/>
      an diuturniores in Christianâ illâ expeditione labores. Sexto aegritudinis die, de vniuersâ
      prope vitâ confessus, Socium, qui eum audierat, tantâ spiritus alacritate perfudit, nullam vt
      aliam in vitâ suâ maiorem se sensisse praedicaret: tantâ fuerat Patris innocentiâ, spiritusque
      suauitate delibutus. Postridie Sacrum Viaticum humi prouolutus teneras inter lacrymas accepit.
      Altero die inungi postremum voluit, et Sociis poscentibus monita salutaria dispensauit. Vni
      suas preces addixit, vt mortem illi in Societate obeundam exoraret; ideo quod nihil occurrere
      diceret melius atque iucundius, quam quod ipse eo ipso tempore persentiret. Relinquo vos,
      inquiebat, in ostio ad magna merita patefacto; sed non sine multis periculis, vel laboribus
      adeunda. Rogatus quâ ratione amorem illum suum in suos vellet remunerari, respondit, eâ
      beneuolentiâ, quam venturis ex Europâ Patribus semper ostendetis; quam quidem decet haud esse
      vulgarem, sed toties geminatam, vt quam ibi in vniuersis inueniunt, hîc in singulis
      deprehendant. Tum intermortuis prope vocibus auditus est ita fari, Ego P. Petrum Cotonum, qui
      apud Regem Galliae degit, in Domino plurimum amo; ad eum, tametsi ignotum, pro eo quod Dei
      gloriam promouit, hoc anno scribere, et gratulari statueram, eumque priuatim de nostrae
      Missionis statu reddere certiorem: nunc peto a vobis, vt quoniam mihi hoc praestare omnino non
      licebit, vti me apud eum excusetis. In eum fere modum suauissime modo cum Nostris, modo cum
      Neophytis collocutus, die XI. Maij, oculos velut corpori permittens, placidissime in Domino
      obdormiuit, Pachini in vrbe Sinarum Regiâ, anno salutis MDCX. aetatis LV III. ex quibus
      Societati XXXVIII. Sinicae expeditioni dedit XXV. Neophyti primum in lacrymas, mox in Patris
      laudem conuersi, effigiem sibi eius ad solatium coloribus exprimi curarunt, suum Patrem, suum
      Apostolum nuncupantes. Biduo toto iacuit exanime cadauer insepultum in summo aestu, vultu
      semper viuido, oris totius colore viuenti similior, quam vitâ functo. Certis coniecturis
      compertum est, diem suae mortis eum praescisse, et locum sepulturae decreto Regio sibi datum
      iri. Eius effigiem Romae Valerianus Regnartius Superiorum permissu, in aes incîdit anno MDCXV.
      cum illustri hypographe, quâ narrat illum in vltima Sinarum fidem Christi primum inuexisse, et
      quinque fundatis Ecclesiis, magnâ sanctimoniae atque eruditionis famâ diem obiisse: hinc illia
      Scriptoribus passim attributa sanctitatis laus est, et Apostolicae titulus virtutis. Scripsit
      sanctus hic vir Linguâ Sinicâ</p>
     <p>
      <hi rend="italic">Cosmographicas et Astrologicas praeceptiones.</hi>
     </p>
     <p>
      <hi rend="italic">Geographicam orbis descriptionem, semel, iterumque recensitam, et
       Commentariis locupletatam.</hi>
     </p>
     <p>
      <hi rend="italic">Sex priores Libros Elementorum Euclidis, cum Notis Christophori Clauij.</hi>
     </p>
     <p>
      <hi rend="italic">Arithmeticam Practicam Christophori Clauij.</hi>
     </p>
     <p>
      <hi rend="italic">De Horologiis, Astrolabio, Sphaerâ, ex eodem Clauio.</hi>
     </p>
     <p><hi rend="italic">Commentarium de Elementis,</hi> quo vanitatem quinque Elementorum
      confutat; nostrorum quatuor veritatem stabilit; loca sua singulis assignat; et figuris
      illustrat.</p>
     <p><hi rend="italic">Catechismum,</hi> secundis curis auctum.</p>
     <p><hi rend="italic">Explicationem Doctrinae Christianae ampliorem.</hi> Ethnicis potissimum
      accommodatam, saepius recusam.</p>
     <p><hi rend="italic">Breuem de Amicitiâ Tractatum,</hi> quo congessit ea, quae Philosophi,
      Sacri Doctores, aliique probati Scriptores de eo argumento tradiderunt; Opus apprime acceptum,
      et saepius recusum.</p>
     <p>
      <hi rend="italic">Commentariolum de Memoriâ, quae locis et imaginibus iuuatur.</hi>
     </p>
     <p><hi rend="italic">Octo Scriptiones de materiis Ethicis ad virtutem et bonos mores
      inuitantibus,</hi> quae ad Clauicordium Regi canerentur, vnde etiam <hi rend="italic"
      >Clauicordij Cantilenas</hi> appellauit. Impressum fuit hoc Opusculum Carminum charactere tum
      Europaeo, tum Sinensi.</p>
     <p><hi rend="italic">Paradoxa,</hi> seu, <hi rend="italic">Morum praecepta Sinis antea
      inaudita,</hi> per collocutiones cum grauissimis Magistratibus inducta. Opus longe
      laudatissimum, et vtilissimum.</p>
     <p><hi rend="italic">Tractatus XXV. de rebus Ethicis, deque prauarum animi affectionum
      moderatione.</hi> Hos Sinae, <hi rend="italic">Sententias,</hi> appellant.</p>
     <p><hi rend="italic">Capita XXII. de variis rebus, de Beatitudine; de Morte,</hi> etc.</p>
     <p>
      <hi rend="italic">Sacros Fastos.</hi>
     </p>
     <p><hi rend="italic">Tetrabiblion Sinense de Moribus,</hi> Latinâ Paraphrasi, et <hi
      rend="italic">Commentariolis</hi> illustrauit.</p>
     <p><hi rend="italic">Susciu, Librum e praecipuis Sinensium,</hi> Latine vertit.</p>
     <p>
      <hi rend="italic">Calepinum Europaeo-Sinicum.</hi>
     </p>
     <p><hi rend="italic">Annuas Litteras e Sinis Annorum</hi> MDLXXXIV. MDCVI. <hi rend="italic"
      >et</hi> MDCVII. quas binas posteriores Latine reddiderunt Rhetores Antuerpienses, typis
      Plantinianis MDCXI. in 8. Denique reliquit</p>
     <p><hi rend="italic">Commentarios,</hi> ex quibus Nicolaus Trigautius suam Expeditionem
      Christianam apud Sinas elaborauit.</p>
     <p><term>MATTHAEVS SCHRICK</term>, natione Germanus, patriâ Aquisgranensis, cum anno MDLXXXIX.
      aetatis XXII. Societatem ingressus esset, Philosophiam in eâ docuit magnâ commendatione, et
      Collegiis aliquot Rector praefuit, edidit tacito suo nomine</p>
     <p><hi rend="italic">Locos vsitatiores e Sacrâ Scripturâ, pro adstruendâ veritate
      Catholicâ.</hi> Moguntiae apud Hermannum Meresium.</p>
     <p>Molitur aliud opus auide exspectatum</p>
     <p><hi rend="italic">Pro reducendis ad ouile Christi Acatholicis,</hi> lib. III. <pb id="s337"
      n="337"/> quorum I. continet <hi rend="italic">Adynata et Asystata, quae e Nouatorum placitis
      sequuntur.</hi> II. explicat <hi rend="italic">Naturam, proprietates, et effecta
      Haereseos.</hi> III. dissoluit x. <hi rend="italic">praecipua conuersionis
      impedimenta.</hi></p>
     <p><term>MATTHIAS CASIMIRVS SARBIEVIVS</term>, natione Polonus, seu, Lithuanus, gente Mazouita,
      Vir omni scientiarum genere excellens; Philosophiam ac Theologiam Vilnae docuit cum laude,
      Doctorali Laureâ coram Serenissimo Poloniae Rege Vladislao IV. qui suo illum annulo inaugurari
      voluit, decoratus, ad Regias Conciones adscitus est; obiit Varsauiae die II. Aprilis, anno
      MDCXL. ab initâ Societate XXVIII. Edidit</p>
     <p><hi rend="italic">Lyricorum lib.</hi> III. Vilnae primum MDCXX VIII. mox Antuerpiae apud
      Ioannem Cnobbarum: deinde <hi rend="italic">auctiores Libro</hi> IV. <hi rend="italic">et
      Libro Epodon, atque vno Epigrammatum Libro:</hi> cum <hi rend="italic">Epicitharismate
      Poetarum Belgarum in laudem Auctoris,</hi> recudit Antuerpiae typis Plantinianis Balthasar
      Moretus MDCXXXIV. in 12.</p>
     <p><hi rend="italic">Orationem de S. Casimiro.</hi> MDCXXXV.</p>
     <p>
      <hi rend="italic">Concionem in funere Ioannis Stanislai Sapichae Marscalci Lithuaniae.</hi>
     </p>
     <p>Reliquit post se</p>
     <p><hi rend="italic">Concionum pro Dominicis et Festis,</hi> quas habuit coram Vladissao IV.
      Rege, Tomos IV.</p>
     <p>Exspectantur ab eiusdem calamo</p>
     <p><hi rend="italic">De Diis Gentium,</hi> lib. IV. solutâ oratione.</p>
     <p><hi rend="italic">De Perfectâ Poesi,</hi> lib. IV. prosâ.</p>
     <p><hi rend="italic">Orationum,</hi> lib. I.</p>
     <p><hi rend="italic">Lechiados,</hi> lib. XII. Heroico Carmine.</p>
     <p><hi rend="italic">De Physico Continuo,</hi> lib. VI.</p>
     <p><hi rend="italic">De Deo Vno et Trino, et De Angelis,</hi> ad I. Part. S. Thomae Aquin.</p>
     <p><term>MATTHIAS FABER</term>, natione Germanus, ex Parocho in Neumarckt, Palatinatus
      Superioris per Dioecesim Aichstadianam Visitatore, Pastor ad D. Mauritij Ingolstadij, et
      Professor simul, ac Procancellarius Vniuersitatis, De Catholicâ Religione in Palatinatu optime
      meritus; nuper grandis natu, et famâ longe lateque notus, nuncio rebus humanis remisso,
      Societatem nostram Viennae complexus est anno MDCXXXVI. Ediderat vero iam prius</p>
     <p><hi rend="italic">Concionum opus tripartitum,</hi> seu, in III. Tomos distributum.
      Ingolstadij typis Gregorij Haenlini MDCXXXI. in fol.</p>
     <p>
      <hi rend="italic">Controuersias contra Altorfienses Professores.</hi>
     </p>
     <p><term>MATTHIAS HAINAL</term>, natione Hungarus, patriâ Tyrnauiensis, edidit Hungarice tacito
      suo nomine</p>
     <p><hi rend="italic">Cor Iesu sacrum, Imaginibus, Rhythmis, Orationibus expressum.</hi> Viennae
      MDCXXIX.</p>
     <p><term>MATTHIAS MAYRHOVIVS</term>, siue, MAYRHOFFER, natione Germanus, patriâ Monachiensis,
      Societatem in Germaniâ complexus est annos XIX. natus, sed Romae Tirocinium posuit, et
      Philosophicas ac Theologicas Scientias didicit, et feliciter Ingolstadij docuit. Rector
      praefuit Academiae Dilinganae; et annis plusquam XX. Collegio Monachiensi. Quatuor vota iam
      inde vsque ab anno MDLXXXVIII. professus est, agitque iam in grandi senio Praefectum spiritus
      in primariis Collegiis, honestissimâ semper lectione et scriptione occupatus, otij osor
      acerrimus. Edidit in lucem</p>
     <p><hi rend="italic">Disputationes Theologicas, De tribus peccatorum generibus, Mortali,
      Veniali, Originali;</hi> aduersus huius seculi Sectarios. Ingolstadij apud Dauidem Sartorium
      MDLXXXVII.</p>
     <p><hi rend="italic">De rerum dominio, et iustis possessionibus.</hi> Ibidem MDLXXXVIII.</p>
     <p><hi rend="italic">De Voto et Iuramento.</hi> Ibidem MDLXXXIX.</p>
     <p><hi rend="italic">De Restitutione.</hi> Ibidem eodem anno.</p>
     <p><hi rend="italic">De Sacramento Eucharistiae; et Incarnationis Mysterio;</hi> vbi etiam
      Doctrina Vbiquetariorum refellitur. Ibidem MDXC.</p>
     <p><hi rend="italic">Quatuor flumina Paradisi,</hi> siue, <hi rend="italic">Praecipuos fontes
      Scientiae de Deo, qui sunt Theologicus, Physicus, Ethicus, Historicus.</hi> Coloniae.</p>
     <p>
      <hi rend="italic">Piscinam natatoriam, ad quam manuducuntur illuminandi.</hi>
     </p>
     <p>Germanice vero scripsit</p>
     <p><hi rend="italic">Speculum Praedicantium.</hi> Ingolstadij apud Adamum Sartorium. MDC. in
      4.</p>
     <p><hi rend="italic">Apologiam pro Speculo Praedicantium, aduersus Speculum lesuitarum.</hi>
      Ingolstadij typis Ederianis MDCI. in 4.</p>
     <p>Reddidit vero Germanice ex Italico Lucae Pinelli nostri</p>
     <p><hi rend="italic">Vitam B. Virginis.</hi> Augustae apud Christophorum Mang in 8. Ex Gallico
      Petri Cotoni</p>
     <p><hi rend="italic">Deuotionem Caluinistarum.</hi> Ingolst. typis Sartorij MDCX. in 4.</p>
     <p><term>MATTHIAS PVTZIVS</term>, natione Belga, patriâ Marcoduro Menapiorum Oppido ortus: anno
      salutis MDLXXXVI. die IV. Martij Societati nomen dedit; et die XXII. Februarij, anno MDXCV.
      Moguntiae obiit phthisi. Iuuenis fuit ingenio eximio; de quo sufficiant, quae supra in Henrico
      Putzio eius germano fratre dicta sunt. Ex Italico Latinum fecit librum</p>
     <p>
      <hi rend="italic">Vincentij Bruni, de B. Virgine.</hi>
     </p>
     <p><hi rend="italic">Eiusdem Meditationes de Passione Domini;</hi> quas tacito nomine posthumas
      edidit Henricus Matthiae frater.</p>
     <p><hi rend="italic">Altare Templi Moguntini, Carmine</hi> descripsit.</p>
     <p><term>MATTHIAS DE SA</term>, natione Lusitanus, patriâ Bracharensis, Societatem anno
      MDLXXXII. aetatis XVII. complexus, in eâ Philosophiam docuit, rexitque Collegium Angrense,
      Syluense, Scalabitanum, Conimbricense; praefuit etiam Villauiçosae, et Insulis. Scripsit</p>
     <p><hi rend="italic">Rerum spiritualium,</hi> Tom. II.</p>
     <p><term>MAXIMILIANVS HABBEOVIVS</term>, natione Belga, patriâ Bruxellensis, natus anno MDLXXX.
      admodum iuuenis in Societatem ingressus, celeberrimus in eâ Concionator euasit, munere illo
      primis in vrbibus, Antuerpiâ, Bruxellâ, <pb id="s338" n="338"/> Brugis, plus annis XXX. cum
      summâ commendatione perfunctus. Insigni fuit eruditione in Controuersiis fidei, atque
      intelligentiâ Scripturarum Sanctarum: excelluit in Poesi, praesertim Lyricâ. Acer fuit in
      Haereticos; quorum odia ab infantia sustinuit, actus in exilium cum parentibus. Enituit in eo
      castimonia, pietas, animi demissio, studium in Societatem; in quam adeo fuit beneficus, vt
      suffragia Fundatoribus exhiberi solita fuerit consecutus. Obiit Antuerpiae die VIII.
      Februarij, anno Christi MDCXXXVII. cum vixisset annos omnino LVIII. in Societate XLI.
      professus olim quatuor vota postridie Calendas Iulias, anno MDCXIV. Edidit non apposito nomine
      suo</p>
     <p>
      <hi rend="italic">Vae Victis; et omnes in eo Libello Odas Horatianas.</hi>
     </p>
     <p><hi rend="italic">Odas omnes Lyricas,</hi> quae visuntur in primâ editione <hi rend="italic"
      >Amphitheatri Honoris Clari Bonarscij.</hi></p>
     <p><hi rend="italic">Triumphum SS. Patribus Ignatio, et Francisco, cum in Sanctorum album
      inscripti essent, ab Vrbe Bruxellensi celebratum.</hi> Sub alieno nomine. Bruxellae apud
      Ioannem Peperman MDCXXII. in 8.</p>
     <p>Exstat etiam in Epicitharismate Matthiae Casimiri Sarbieuij, vna eius</p>
     <p>
      <hi rend="italic">Ode in laudem eiusdem Sarbieuij.</hi>
     </p>
     <p><hi rend="italic">Ode</hi> item altera, <hi rend="italic">in Gentilitias Vrbani VIII. Pont.
      Max. Apes,</hi> exstat praefixa Piis Desideriis Hermanni Hugonis. Reliquit denique</p>
     <p><hi rend="italic">Animaduersiones in Pseudo-Martyrologia Nouatorum,</hi> sub titulo, <hi
      rend="italic">De finibus Haereticorum et Catholicorum,</hi> seu, <hi rend="italic">Descensus
      Auerni, et Ascensus Olympi.</hi></p>
     <p><term>MAXIMILIANVS SANDAEVS</term>, natione Belga, patriâ Amsterodamensis in Batauis, natus
      est anno salutis MDLXXVIII. die XVIII. Aprilis. Studia tractauit Groningae, Coloniae,
      Mussiponti, Romae; Humanitatis, Philosophiae, Iurisprudentiae, Theologiae. In Societatem Romae
      adscriptus est die XX. Nouembris, anno MDXC VII. Post Philosophiae Cursum in Academiâ
      Herbipolensi confectum, ibidem Theologiae Doctor, Summam D. Thomae complures annos praeclare
      enucleauit. Tum Sacram Scripturam e Cathedrâ Moguntinâ cum exposuisset, regendae iuuentuti
      Seminarij Episcopi Herbipolensis praefectus est: vir acri iudicio, multae lectionis, et
      doctrinae variae. Eius hae sunt lucubrationes typis vulgatae:</p>
     <p><hi rend="italic">Opusculum Theologicum de Omnipraesentiâ essentiali</hi> DEI, <hi
      rend="italic">facta hoc tempore litigiosa inter Caluinistas Hollandiae.</hi> Herbipoli typis
      Conradi Schvvindlauff. An. 1616.</p>
     <p><hi rend="italic">Opus Thelogicum de Libro vitae, Mortis, Monumenti. Quorum quilibet
      celebratur in S. Scriptura.</hi> Herbipoli typis Conradi Schvvindlauff. Anno 1616.</p>
     <p><hi rend="italic">Epistola ad Amicum Italum, de dissidio Protestantium Hollandorum in
      negotio Religionis.</hi> Herbipoli apud Conradum Schvvindlauff. Anno 1617.</p>
     <p><hi rend="italic">Castigatio Conscientiae</hi> IESVITICAE <hi rend="italic">cauteriatae,
      confictae in Hollandia. Ad Principem Orangiae Mauritium, Comitem Nassouiae.</hi> Herbipoli
      apud Conradum Schvvindlauff. Anno 1617.</p>
     <p><hi rend="italic">Libellus de Iubilaeo Lutherano, continens</hi> Thema seculare, <hi
      rend="italic">in quo motiua explicantur, ob quae deserendam probatur Synagogam malignantium
      Sectariorum.</hi> Moguntiae apud Ioannem Albinum. Anno 1618.</p>
     <p><hi rend="italic">Demonstratio ad Controuersias Hollandicas prodroma. Quod in fide
      Protestantium Hollandorum non sit salus. Ad Ordines Hollandiae.</hi> Herbipoli apud Stephanum
      Fleismannum. Anno 1618.</p>
     <p><hi rend="italic">Libellus de Donario Cordis Episcopi Herbipolensis</hi> IVLII, <hi
      rend="italic">Franciae Orientalis Ducis. Titulo, Commentatio Academica, Latine et
      Germanice.</hi> Herbipoli apud Stephanum Fleismannum. An. 1618.</p>
     <p><hi rend="italic">Disceptatio Theologico-politica de Rege Romanorum.</hi> Herbipoli apud
      Stephanum Fleismannum. Anno 1618.</p>
     <p><hi rend="italic">Libri</hi> IV. <hi rend="italic">Controuersiarum Hollandicarum, Tituio,
      Hydrus Hollandicus.</hi> Herbipoli typis Stephani Fleismanni, et Ioannis Volmari. Anno 1618.
      et 1619.</p>
     <p><hi rend="italic">Admonitio de Cauteriata</hi> IESVITARVM <hi rend="italic">conscientia ad
      Examinatorem Castigationis</hi> SANDAEANAE <hi rend="italic">Hollandum Caluinistam.</hi>
      Herbipoli typis Ioannis Volmari. Anno 1619.</p>
     <p><hi rend="italic">Libri</hi> III. <hi rend="italic">de Hyperbole</hi> IESVITICA. <hi
      rend="italic">Et Castigatio prodigae</hi> IESVITARVM <hi rend="italic">liberalitatis in
      vocibus vniuersalibus, confictae in Hollandia a Caluinista Batauo.</hi> Moguntiae typis
      Ioannis Albini. Anno 1619.</p>
     <p><hi rend="italic">Liber vnus conuenientiae ac differentiae in doctrinae de Praedestinatione,
      Catholicorum, Gomaristarum, et Arminianorum, seu Caluinistarum Hollandiae. Titulo,
      Anacephalaeosis doctrinae de Praedestinatione. Latine et Germanice.</hi> Herbipoli typis
      Stephani Fleismanni. An. 1619.</p>
     <p><hi rend="italic">Liber Consider ationum</hi> XVII. <hi rend="italic">de Synodi
      Dordrechtanae in Hollandia celebratae emolumentis ad fidem Catholicam stabiliendam.</hi>
      Herbipoli typis Ioannis Volmari. Anno 1620.</p>
     <p><hi rend="italic">Volumen Commentationum Academicarum, in quo, quantum obfuerit sinceritati
      fidei, Litteratorum superbe sapientium profanitas, ostenditur in omnibus pene religionis
      controuersiis, contra Erasmum, Scaligerum, Drusium, Casaubonum, similesque nostri temporis
      Grammaticos. Titulo, Grammaticus profanus.</hi> Herbipolitypis Ioannis Volmari. Anno 1621.</p>
     <p><hi rend="italic">Libellus de Iubileo clericali Canonicorum in Germaniâ vsitato.</hi>
      Bambergae apud Augustinum Crinesium. Anno 1624.</p>
     <p><hi rend="italic">Libri</hi> III. <hi rend="italic">de Morte, in quibus Symbola Mortis</hi>
      CXLV. <hi rend="italic">Commentationibus Theologicis ad mores accommodatis illustrantur. Ad
      Clerum Moguntinensem. Titulo, Plato Christianus.</hi> Moguntiae sumptibus Hermanni Mylij typis
      Hermanni Meresij. Anno 1624.</p>
     <p><hi rend="italic">Libri</hi> IV. <hi rend="italic">Theologiae vaeriae, quibus Theologiae tum
      Profanae, tum Sacrae Ortus, Progressiones, Partitio</hi> <pb id="s339" n="339"/> <hi
      rend="italic">multiplex, Notiones, et vtriusque Arcana, ac Imagines disquiruntur, et
      repraesentantur. Titulo, Theologia varia.</hi> Moguntiae sumptibus Hermanni Mylij typis
      Hermanni Meresij. Anno 1624.</p>
     <p><hi rend="italic">Libri</hi> VI. <hi rend="italic">Theologiae Symbolicae, in quibus Doctrina
      de Deo Diuinisque Symbolo inuoluta, deindeque explicata traditur: et Symbolica disciplina ad
      Artis methodum reuocatur. Titulo, Theologica Symbolica.</hi> Moguntiae apud Ioan. Theobaldum
      Schonvvetter. Anno 1626.</p>
     <p><hi rend="italic">Libri</hi> III. <hi rend="italic">Theologiae Mysticae, in quibus Doctrina
      de Deo Diuinisque contemplatiuorum mystica, ad Artis normam ordine redigitur. Titulo,
      Theologia Mystica.</hi> Moguntiae adud Ioannem Theobaldum Schonvvetter. Anno 1627.</p>
     <p><hi rend="italic">Libellus de Vita, in quo Symbola vitae humanae</hi> CXXVII. <hi
      rend="italic">notulis Theologicis explicantur.</hi> Francofurti apud Ioannem Theobaldum
      Schonvvetter. Anno 1627.</p>
     <p><hi rend="italic">Libri</hi> VI. <hi rend="italic">Theologiae Iuridicae, in quibus materia
      omnis de contractibus humanis, ex Iure tum Pontisicio, tum Caesareo Euangeliis dominicalibus
      accommodatur: ex iisque similis obligatio inter</hi> DEVM <hi rend="italic">ac Hominem ad
      virtutem colendam stabilitur. Titulo, Theologia Iuridica. Iurisconsultus Christianus.</hi>
      Moguntiae apud Ioannem Theobaldum Shonvvetter. Anno 1629.</p>
     <p><hi rend="italic">Libellus de Mundo Fallaci, in quo</hi> X. <hi rend="italic"
      >Commentationibus Theologicis in varia materia Mundi fallacia detegitur; et quomodo cauenda
      sit, disseritur.</hi> Moguntiae impensis Ioannis Theobaldi Schonvvetteri. Anno 1631.</p>
     <p><hi rend="italic">Libri</hi> III. <hi rend="italic">Theologiae Medicae. In quibus Principis,
      qua Ecclesiastici, qua Politici officia, exemplo Medici declarantur: et de morbis a Christo
      humani generis Archiatro sanatis, eorumque remediis, ad mores accommodate disseritur. Titulo,
      Theologia Medica. Medicus Christianus.</hi> Coloniae apud Stephanum Breyelium. Anno 1635.</p>
     <p><hi rend="italic">Libellus de Constantiâ Coloniensi in asserendâ Religione Catholicâ a S.
      Materno ad praesentem diem. Titulo, Elogium Constantiae Coloniensis.</hi> Coloniae apud
      Stephanum Breyelium. Anno 1635.</p>
     <p><hi rend="italic">Libelli Thesium diuersarum ex Philosophiâ et Theologiâ.</hi> Herbipoli, et
      Moguntiae.</p>
     <p><hi rend="italic">Auiarium Marianum. Orationes</hi> VII. <hi rend="italic">ad Sodales B.
      Virg. in Festiuitatibus</hi> DEIPARAE <hi rend="italic">habitae, desumpta materia a</hi> VI.
      <hi rend="italic">Auibus Virginis Symbolis: nempe Columba, Luscinia, Cygno, Gallina, Phoenice,
      Pauo, et hac, tum in Purificatione, tum in Annunciatione.</hi> Francofurti typis Ioannis
      Theobaldi Shonvvetteri. Anno 1627.</p>
     <p>MARIA <hi rend="italic">Flos-Mysticus. Orationes</hi> VI. <hi rend="italic">ad Sodales in
      Festiuitatibus</hi> DEIPARAE <hi rend="italic">habitae, desumptâ materiâ a floribus et
      plantula, Virginis Symbolis: nimirum, Rosa, Lilio, Viola, Heliotropio, Hyacintho, Olea.</hi>
      Moguntiae apud Godefridum Schonvvetterum. Anno 1629.</p>
     <p>MARIA <hi rend="italic">Patrona. Orationes</hi> VI. <hi rend="italic">ad Sodales in
      Festiuitatibus</hi> DEIPARAE <hi rend="italic">habitae de Patrocinio</hi> MARIANO <hi
      rend="italic">in omni rerum genere. In quibus disseritur de Virgine, quatenus est Salus
      infirmorum, Idea Perfectionis, Vellus Gedeonis, Patrona Viatorum, Patrona Indulgentium,
      condens Testamentum omnibus proficuum. Aduocata vniuersalis.</hi> Moguntiae impensis Ioan.
      Theobald. Schonvvetteri. Anno 1630.</p>
     <p>MARIA <hi rend="italic">Gemma-mystica. Orationes</hi> VI. <hi rend="italic">ad Sodales in
      Festiuitatibus</hi> DEIPARAE <hi rend="italic">habitae, desumpta materia ex Gemmis, Virginis
      Symbolis: scilicet, Iaspide, Carbunculo, Smaragdo, Achate, Sapphiro, Margarita.</hi> Moguntiae
      impensis Ioannis Theobaldi Schonvvetteri. Anno 1631.</p>
     <p>MARIA <hi rend="italic">Luna-mystica. Orationes</hi> VI. <hi rend="italic">ad Sodales in
      Festiuitatibus</hi> DEIPARAE <hi rend="italic">habitae, desumptâ materiâ a Luna, quae varia
      Virginem, secundum diuersa mysteria repraesentat, nimirum, Luna Noua, Eclipsata, Plena,
      Festinans, ac Modulans, Dominatrix, Bellatrix.</hi> Coloniae apud Ioannem Kinckium. Anno
      1634.</p>
     <p><hi rend="italic">Libellus de modo dedicandi se</hi> DEIPARAE <hi rend="italic">in
      Mancipium, eamque Mancipij instar, colendi. Titulo,</hi> MARIAE <hi rend="italic">Creaturarum
      Dominae Mancipium. Latine et Germanice.</hi> Coloniae apud Ioannem Kinckium. Anno 1634.</p>
     <p><hi rend="italic">Libellus de Oratione Dominica pie et affectuose recitanda, et, circa illam
      quomodo multipliciter, meditandum, contemplandum, speculandum. Titulo, Oratio Dominica
      multiplici meditationum serto coronata. Latine et Germanice.</hi> Coloniae apud Ioannem
      Kinckium. Anno 1634.</p>
     <p>MARIA <hi rend="italic">Sol-mysticus. Orationes</hi> VI. <hi rend="italic">ad Sodales in
      Festiuitatibus</hi> DEIPARAE <hi rend="italic">habitae, desumptâ materiâ a Sole, qui varius
      Virginem, secundum diuersam materiam, repraesentat, nempe, Sol Oriens, Obscuratus, Foecundans,
      Gyrans, Meridianus, Exhilarans.</hi> Coloniae apud Ioannem Kinckium. Anno 1636.</p>
     <p>MARIA <hi rend="italic">Mundus mysticus. Sermones</hi> VII. <hi rend="italic">ad Sodales in
      Festiuitatibus</hi> DEIPARAE <hi rend="italic">habiti, desumptâ materiâ a Mundo, eiusque
      partibus, varie Virginem repraesentantibus. Sunt autem Abyssus, Coelum, Ignis, Aer, Aqua,
      Terra, Mundus.</hi> Coloniae apud Ioannem Kinckium. Anno 1639.</p>
     <p>MARIA <hi rend="italic">Pacificatrix Mundi, ad Card.</hi> MARTIVM GINETTVM, VRBANI VIII. <hi
      rend="italic">et Sedis Apostolicae Legatum Pacificatoriae Legationis Principem.</hi> Coloniae
      apud Ioannem Kinckium. An. 1639.</p>
     <p><hi rend="italic">Epistola ad amicum veterem in Saxoniâ de fictitiis litteris</hi> IESVITAE
      <hi rend="italic">Coloniensis sparsis per Belgium et Germaniam. Latine et Belgice.</hi>
      Antuerpiae Anno 1636.</p>
     <p><hi rend="italic">Libellus de Salutatione Angelicâ fructuose recitandâ, et circa illam
      quomodo multipliciter meditandum, speculandum, contemplandum. Titulo, Salutatio Angelica,
      multiplici precularum, hymnorum, endologiarum serto coronata.</hi> Coloniae apud Ioannem
      Kinckium. Anno 1637.</p>
     <p><hi rend="italic">Commentationes paraeneticae de Litterato Christiano, inscripta, Paedia
      Academici Christiani: Palaestra Pietatis eruditae: Grammaticus Christianus: eo quod</hi> <pb
      id="s340" n="340"/> <hi rend="italic">materia desumatur ex argumento Grammatico ad mores
      accommodato. Ad Sereniss. et Reuerendiss.</hi> MAXIMILIANVM HENRICVM <hi rend="italic"
      >vtriusque Bauariae Ducem Principem iuuentutis.</hi> Coloniae apud Ioannem Kinckium. An.
      1638.</p>
     <p>CLAVIS <hi rend="italic">Theologiae Mysticae, siue Onomasticum vocabulorum, et Elucidarium
      loquutionum obscurarum, quibus Doctores Mystici tum veteres, tum recentiores vtuntur ad
      proprium suae disciplinae sensum paucis manifestum. Cui adiunctum est</hi></p>
     <p>IVBILVM SOCIETATIS IESV SECVLARE, <hi rend="italic">ob Theologiam Mysticam a Fundatore</hi>
      IGNATIO, <hi rend="italic">eiusque Sociis, primo conditae Religionis seculo excultam et
      illustratam.</hi> Coloniae apud Gualterianos. Anno 1640.</p>
     <p>ARTIFEX EVANGELICVS. <hi rend="italic">In quo sunt</hi> SYMBOLA <hi rend="italic">ab
      Artificibus omnis generis desumpta, ac delineata ingenio Auctorum, tum sacrorum, tum
      profanorum.</hi> Item, <hi rend="italic">Similitudines ad vsum Concionatorum, et litteraturae
      politioris Professorum. Cui adnectitur</hi></p>
     <p>IVBILVM SOCIETATIS IESV SECVLARE, <hi rend="italic">ob Artifices Euangelicos, a
      Fundatore</hi> IGNATIO, <hi rend="italic">eiusque Sociis, Ecclesiae Catholicae, ad animarum
      subsidium aptatos, et submissos.</hi> Coloniae apud Ioannem Kinckium. An. 1640.</p>
     <p><term>MECHLINIENSE COLLEGIVM</term> in Flandro-Belgicâ Prouinciâ, edidit</p>
     <p><hi rend="italic">Emblematicam gratulationem Serenissimo Principi Cardinali Ferdinando
      Hispaniarum Infanti exhibitam cum in eam Vrbem inueheretur.</hi> Antuerpiae typis Plantinianis
      Moreti MDCXXXV. in 4.</p>
     <p><term>MELCHIOR DE CASTRO</term>, natione Hispanus, patriâ Hispalensis, vir singulari animi
      demissione, insigni prudentiâ mirae simplicitati coniuncta, admirabili doctrinâ. Theologiam
      Scholasticam totos XX. et amplius annos professus est: ex quo labore cum Hecticam febrim
      contraxisset, magno omnium dolore extinctus est Cordubae anno MDXCIX. Funus frequente Senatu
      Ecclesiastico, succollantibus aliorum Ordinum Religiosis elatum est. Reliquit post se
      absolutum</p>
     <p>
      <hi rend="italic">Tractatum de Beatitudine.</hi>
     </p>
     <p><hi rend="italic">Logicas et Physicas ipsius Commentationes</hi> alius quispiam suo nomine
      publicauit.</p>
     <p><term>MELCHIOR DELA CERDA</term>, natione Hispanus, patriâ ex Oppido Cifuentes, Dioecesis
      Siguntinae, adolescens XX. annum agens, Iurisprudentiae studiis, quibus per quinquennium
      operam dederat, reiectis, ac seculi vanitatibus abdicatis, sic Societatem nostram suscepit, vt
      se puerorum instituendorum vtilitati penitus dicasse videatur. Itaque XXX. ipsos annos
      Hispali, et Cordubae, in erudiendâ, et ad Eloquentiam formandâ iuuentute consumpsit. Obrit
      Hispalianno salutis MDCXV. Scripsit</p>
     <p><hi rend="italic">Apparatum Latini Sermonis,</hi> Part. II. Hispali apud Rodericum Cabreram
      MDXCVIII. in 4.</p>
     <p><hi rend="italic">Vsum et exercitationem Demonstrationis.</hi> Ibidem eodem anno in 4.</p>
     <p><hi rend="italic">Campos Eloquentiae, in causis, enumeratione partium, genere, coniugatis,
      adiunctis, longe lateque patentis,</hi> Volumen I. <hi rend="italic">In similibus, comparatis,
      exemplis, longe lateque patentis,</hi> Volumen II. Lugduni per Horatium Cardon MDCXIV. in
      8.</p>
     <p><term>MELCHIOR FIGVEREDVS</term>, natione Lusitanus, obiit Goae anno MDXCVII. Scripsit</p>
     <p><hi rend="italic">Epistolas</hi> IV. <hi rend="italic">ex Iaponiâ ab anno</hi> MDLXV. <hi
      rend="italic">ad</hi> MD. LXX.</p>
     <p><term>MELCHIOR INCHOFER</term>, natione Germanus, patriâ Viennensis, Vir multiplici doctrinâ
      clarus, Iurisprudentiae dedit operam non poenitendam priusquam in Societatem veniret; in eâ
      Philosophiam, Mathesim ac Theologiam tum Moralem, tum Scholasticam diu Messanae cum laude
      professus est: nunc Romae multis in rebus vtilem operam nauat. Edidit in lucem Opus doctum hoc
      titulo,</p>
     <p><hi rend="italic">Epistolae B. Mariae Virginis ad Messanenses veritas vindicata.</hi>
      Messanae apud Petrum Bream MDC. XXX. in folio. Ob hoc opus cum ad S. Congregationem Indicis a
      quibusdam fuisset delatus, et Messanâ vocatus coram S. Congregatione comparuisset, eâ se
      moderatione gessit, eamque facti sui rationem reddidit, vt beneuolentiam omnium promeritus
      sit, et eam de se existimationem apud omnes pepererit, quâ merito videri possit, hanc eius ad
      S. Congregationem vocationem, ipsi occasionem fuisse maioris opinionis et laudis in luce
      comparandae. Quare S. Congregatio non solum permisit eidem dictum opus de nouo edere, mutato
      tamen iustis de causis titulo in hunc modum, <hi rend="italic">Coniectatio ad Epistolam B.
      Mariae Virginis ad Messanenses,</hi> et quibusdam magis explicatis; vti reipsâ edidit Viterbij
      apud Ludouicum Grignanum MDC. XXXIII. in folio; sed etiam demendi, addendi, si quae
      viderentur, liberam et amplam facultatem dedit. Id quod decreto, nomine et auctoritate S.
      Congregationis, adiunctis luculentis eiusdem encomiis suo chirographo, quod ego vidi, testatus
      est verbis totidem, ipse S. Congregationis Secretarius Fr. Ioannes Baptista Marinus Ordinis
      Praedicatorum I. Maij MDC. XXXIV.</p>
     <p>Alia eius opera sunt,</p>
     <p><hi rend="italic">Tractatus Syllepticus, in quo, quid de terrae, Solisque motu, vel
      statione, secundum Sacram Scripturam, et SS. Fatres sentiendum: quâue certitudine alterutra
      sententia tenenda sit, ostenditur.</hi> Romae apud Grignanum MDCXXXIII. in 4. Hoc opusculum
      auctius exspectamus.</p>
     <p><hi rend="italic">De Sacrâ Latinitate,</hi> hoc est, <hi rend="italic">De variis Latinae
      Linguae mysteriis, ex origine, progressu, fine, ceterâquo instituti sui ratione, ad Euangelij
      praedicationem, Latinae Ecclesiae exalt ationem, Romanique Imperij maiestatem
      spectantibus,</hi> lib. VI. Messanae per Placidum Reynum MDCXXXV. in 4. et Monachij
      MDCXXXVIII. in 8.</p>
     <p><hi rend="italic">Oratio funsbris Reuerendissimo P. F. Nicolao Riccardio</hi> <pb id="s341"
      n="341"/> <hi rend="italic">Ordinis Praedicatorum S. P. A. Magistro.</hi> Romae apud Grignanum
      MDCXXXIX. in 4.</p>
     <p><hi rend="italic">Historia trium Magorum.</hi> Romae apud Grignanum MDCXXXIX.</p>
     <p>Alia quaedam ipsius prodierunt sub alienis nominibus R. P. E. L. etc. et sub nomine
      Academici Vertumnij, adiectum Praelectionibus Io: Baptistae Cortesij</p>
     <p>
      <hi rend="italic">Poema in laudem Medicinae, et contra malos Medicos.</hi>
     </p>
     <p>Praelum exspectant sequentia,</p>
     <p><hi rend="italic">Martyrologium nouis Notis illustratum,</hi> tomis aliquot.</p>
     <p>
      <hi rend="italic">Eiusdem Martyrologij Compendium.</hi>
     </p>
     <p>
      <hi rend="italic">Demonstrationes Chronologicae, Historicae, Euangelicae.</hi>
     </p>
     <p>
      <hi rend="italic">Examen Thematum caelestium, variorum Astronomorum, Veterum et Recentiorum,
       vsque ad Tychonem: et facillima ratio supputandarum Eclipsium.</hi>
     </p>
     <p>
      <hi rend="italic">Theorica Planetarum.</hi>
     </p>
     <p>
      <hi rend="italic">Achior Christianus.</hi>
     </p>
     <p>
      <hi rend="italic">Expositiones in omnes Regulas Iuris in Sexto.</hi>
     </p>
     <p><hi rend="italic">Idea Historiae Ecclesiasticae Hungariae,</hi> aliquot tomis
      comprehendendae.</p>
     <p><hi rend="italic">Tractatus de Legibus, ad normam vtriusque Iuris,</hi> aliquot Opusculis
      comprehensus.</p>
     <p>
      <hi rend="italic">De Persecutionibus Martyrum.</hi>
     </p>
     <p>Parat insuper haec alia.</p>
     <p>
      <hi rend="italic">Libros Stromatum, de peregrinis et curiosis doctrinis.</hi>
     </p>
     <p>
      <hi rend="italic">De Defensionibus Martyrum.</hi>
     </p>
     <p>
      <hi rend="italic">De more Dei in praemiando, et castigando.</hi>
     </p>
     <p><term>MELCHIOR KNAB</term>, natione Germanus, patriâ Ratolpzellensis, maturus venit ad
      Societatem, sed diligentiâ suâ pensauit temporis damnum, impiger ad salutem animarum:
      professus est quatuor vota solemnia. Scripsit</p>
     <p><hi rend="italic">Conscientiae Amussim.</hi> Monachij MDCXXII.</p>
     <p><hi rend="italic">Arcam auream.</hi> Ibidem MDCXXVIII.</p>
     <p><term>MELCHIOR NVNNIVS BARRETVS</term>, quem NONIVM, et NVNEZ alij appellant, natione
      Lusitanus, domo Portuensis, Ioannis Nunnij Barreti, qui decessit Aethiopiae Patriarcha,
      germanus frater, parentes habuit locupletes, et familiae nobilitate per Lusitaniam claros, qui
      praeter hos duos, tertium etiam Alphonsum Barretum Societati dederunt, virum etiam ipsum
      robustissimâ virtute nobilem. Melchior ab ineunte aetate coluerat studia Litterarum
      Conimbricae, iamque in Iuris Pontificij disciplinâ eos processus fecerat, vt doctoratui
      capessendo proximus esset; cum per insignia Sociorum exempla, et intimas animi a Deo motiones
      incitatus, Societatem a Simone Rodericio expetiuit; a quo cum iussus esset Lauream prius
      Doctoralem accipere, anno salutis MDXLIII. in numerum Sociorum, primus Scholasticorum
      Conimbricensium admissus est; cum excelsam suam virtutem egregio facinore palam fecisset. Nam
      quo die Doctoris insignibus ornatus est, grauissimo septus Academicorum comitatu cum ad
      Collegium venisset, iussus est a Simone pallium deponere, vilem attritamque lacernam assumere,
      et mediam per vrbem, sublatum humeris veruecem dono ferre Theologiae Professori, cuius
      patrocinio fuerat in Doctoratus actu vsus. Paruit ille promptissimâ constantiâ, et Professorem
      attonitum spectaculi nouitate, docuit sui tentandi, fastusque deprimendi gratiâ, more maiorum,
      id a se institutum; quod proinde vellet boni consulere. His fundamentis Melchior altissimum
      imposuit sanctitatis aedificium. Primum quidem toto conatu incubuit ad Ioannem fratrem suum
      Societati lucrandum, haud infelici successu. Mox cum distincta in suos omnes gradus Societas
      esset, et ab Simone Rodericio propositum Conimbricensibus Sociis, vt quem quisque gradum
      adamaret, scripto ederet, Melchior aequata in lance ad omnia se esse, respondit: Si tamen
      Professio plus aliquid dignitatis, aut gratiae apud homines, aut commoditatis ferat, malle se
      Adiutorum Temporalium esse coquum; si plus afferat perfectae virtutis, plus crucis, plus
      tolerantiae dedecorum, et iniuriarum, plus aerumnarum atque periculorum ad excolendam Domini
      Vineam, et propagandam; se quidem talia cupere. Anno MDLI. multis maximisque defunctus in mari
      periculis, Goam Orientalis Indiae Metropolim Septembri mense peruenit; vbi concionibus ad
      populum habendis operam continuo suam explicuit. Anno vertente profecturus in Iaponiam S.
      Franciscus Xauerius destinauit Bazainum, designauitque Gaspari Barzaeo, quem Prouinciae
      vniuersae praefecerat, si quid illi contingeret humanitus, successorem. Ex eâ designatione
      accitus Bazaino est, Gaspare sublato anno MDLIII. et quamuis vota nondum Professorum
      conceperat, S. Ignatius tamen, vt ea conciperet, per litteras admonuerat. Sed Melchior cum ex
      Societate nullus esset, qui se profitentem exciperet, et Goanus decessisset Antistes,
      caeremoniam illam distulit non inuitus, eamque moram maximo in lucro posuit, quod diceret
      Sacrificium suae Professionis, Poenitentiae sibi lacrymis interim expiandum. Incredibilem vero
      coepit animo voluptatem, cum ad eum Societatis gradum silens ipse lectus est ab Ignatio, non
      quod id quasi honoris vocabulum ambitiosius expeteret, sed quod aiebat eâ Beati Viri lectione,
      iudicioque auctam sibi spem esse Diuinae lectionis, praedestinationisqueue. Anno insequente ne
      per mortem Xauerij conuertendorum ad Christum Iaponum studia Sociorum relanguescerent, statuit
      ipse in-Iaponiam, Indiâ tantisper Prouinciâ alteri commissâ, proficisci. Post multa pelagi
      incommoda, tempestatesqueue, cum peruenisset Malacam, coactus est opinione diutius ibi
      persisistere, <pb id="s342" n="342"/> nullam nactus in Iaponiam nauigandi opportunitatem. Ergo
      ad salutem Malacensium conuersus, quotidie semel et iterum, Veteri ex Instrumento, Nouoqueue,
      Sacras Litteras instituit explanare; diebus sacris ante postque meridiem conciones habere;
      quartâ quâque feriâ ad Aedem misericordiae dicere; sextâ Dauidicos Psalmos de Poenitentiâ
      explicare. Suus quoque erat emendicandae stipi dies; suus valetudinario interuisendo. Demum
      Aprili mense, anni MDLV. Malacâ progressus, defunctusque praedonum ac maris periculis,
      Sancianum primum appulit, et locum, qui Xauerium morientem viderat, pie veneratus est. Inde in
      vrbem Sinarum bis excurrit, tentaturus num quem posset caecis illis Gentibus radium
      Euangelicae lucis inferre. Verum promulgandae nouae legis potestate nondum factâ, non tulit
      laboris fructum. Ceterum cum fluxisset iam illi biennium, irrito Iaponicae nauigationis
      consilio, decreuit in Indiam remeare. Sed litteris a Firandensi Rege inuitatus, ne propagandae
      religionis occasionem apud lapones, tanto quaesitam impendio, dimitteret, vela in Iaponiam
      conuertit. Verum vbi Burigum appulsus, omnia bellorum tumultu inuenit afflicta, et Euangelicae
      inidonea sementi, nullo tanti laboris pretio facto renauigauit in Indiam. Ibi cum successione
      sibi designatum ab Ignatio Consaluum Silueriam deprehendit, solemni professione emissâ, ad
      extremum annum MDLVII. Cocinum abiit, ei Domicilio praefuturus; ac post paulo Aethiopiae, si
      forte in eam iter expediretur, designatus est Prouincialis. Haec sunt quae de Melchiore adhuc
      comperi. Scripsit autem</p>
     <p><hi rend="italic">Epistolas ex Indiis, Sinâ, Iapone,</hi> IV. quas, qui collegerunt
      Epistolas Indicas, recitant. Digessit etiam</p>
     <p>
      <hi rend="italic">Catechismum.</hi>
     </p>
     <p><term>MELCHIOR TREVINNIVS</term>, natione Hispanus, gente Nauarrus, Brunam Morauiae ex
      Hispania Sacerdos venit ad Tirocinium, vix annos natus Sacerdotio pares. Humanioribus Litteris
      leuiter tinctus fuit; sed seuerioribus probe instructus. Docuit publice Philosophiam, et
      Moralem Theologiam. Pragense Collegium sexennio cum laude rexit. Regum Hispaniae ad Caesares
      Oratoribus plerumque a Confessionibus fuit, vir candidissimi moris, et priscae probitatis,
      quique ad omnem virtutem cunctis praeibat exemplo. Cum tibiam calcari leuiter sauciasset,
      humoribus eo prouocatis, post trimestrem aegrotationem, perceptis rite Sacramentis, pie
      defunctus est Pragae die XX VIII. Septembris, anno MDCXXVIII. aetatis LXXV. primus in Templum
      Domus Professae Pragensis illatus e Sociis, biennio supra quinquagenarium Sacerdos. Transtulit
      Latine ex Hispanico</p>
     <p>
      <hi rend="italic">Ludouici de Ponte Opera prope omnia.</hi>
     </p>
     <p><hi rend="italic">Historiam de Cruce Carauacensi,</hi> ex Hispanico Ioannis de Robles <hi
      rend="italic">redegit in compendium Latinum.</hi> Augustae MDCXIX.</p>
     <p><term>MELCHIOR DE VILLANVEVA</term>, natione Hispanus, patriâ Malagonensis, cum magno
      pietatis studio in Societate vixit, vtilis ad salutem proximorum. Scripsit Hispanice librum
      insignem,</p>
     <p><hi rend="italic">De Oratione Mentali.</hi> Toleti apud Petrum Rodriguez MDCVIII. in 4.</p>
     <p><term>METELLVS CARACCIOLVS</term>, natione Italus, patriâ Neapolitanus, clarissimo sanguine
      ortus; Vir doctissimae simplicitatis, summus sui, rerumque fluxarum contemptor, Societatem
      anno MDXCIII. aetatis XVII. ingressus, Sacras Litteras interpretatus est. Scripsit, iamque in
      promptu habet</p>
     <p><hi rend="italic">Commentarios in Isaiam Prophetam,</hi> Tom. III.</p>
     <p><term>MICHAEL ALFORDVS</term>, natione Anglus, patriâ Londinensis, olim Poenitentiarius
      Summi Pontificis ad S. Petri; nunc Rector Collegij in Anglia, habet sub praelo librum, hoc
      titulo,</p>
     <p><hi rend="italic">Lucij, Helenae, Constantini, primorum Regum Augustorum Christianorum
      patria, et fides;</hi> cum</p>
     <p>
      <hi rend="italic">Appendice, De Antiquorum Britannorum fide circa tria Capita Controuersiarum,
       Ritum Paschatis, Caelibatum Sacerdotum, Primatum Romanae Ecclesiae.</hi>
     </p>
     <p>Parat praeterea</p>
     <p>
      <hi rend="italic">Historiam Britanniae Ecclesiasticam aliquot seculorum.</hi>
     </p>
     <p><term>MICHAEL CARDANEVS</term>, natione Germanus, gente Saxo, Vir Apostolici zeli et
      feruoris, et conuincendis, conuertendisque Haereticis singularem a Deo gratiam consecutus. Is
      aliquando datis ad Praepositum Generalem ardentissimis litteris facultatem expressit tendendi
      in Saxoniam, ipsum Ducem cum coniuge conueniendi, dispiciendiqueue, num qua pateret ad
      Catholicam Religionem in eas terras reuocandam via. Instructus est idoneis ad rem litteris ab
      Serenissimo Bauariae Duce Guilielmo, eiusque auspiciis in eam Prouinciam, velut Bauari
      Principis Ecclesiastes ingressus est. Ceterum cum ludi videret operam, primum reuertit in
      Bauariam, vbi rem Catholicam passim, sed Ratisbonae inprimis, egregie promouit. Mox in Styriam
      transgressus, Serenissimo Principe Carolo Archiduce flagitante, magnis laboribus, atque
      incommodis, nec sine capitis periculo, Ciuitates aliquot in sinceram Religionem restituit;
      buccinatores Haereticos vndique exegit; Senatores Orthodoxos instituit: bonos Pastores
      imposuit. Purgatis Furstenfeldia, et Hartperga, dum paria molitur Petouij, in febrim incidit,
      quae reuectum Graecium paucis diebus extinxit Cal. Iulij, anno MDXC. Scripsit</p>
     <p>
      <hi rend="italic">Opuscula varia contra Haereticos.</hi>
     </p>
     <p><term>MICHAEL COYSSARDVS</term>, natione Gallus. <pb id="s343" n="343"/> gente Aruernus,
      patriâ Bessanus, in Dioecesi Claromontanâ, natus est die XXVII. Septembris, anno MDXLVII.
      annum aetatis agens XV. in Societatem admissus est die VIII. Septembris a P. Paschasio Broeto
      vno e primis Societatis decemuiris, et primo per Gallias Prouinciali, suffragante etiam
      Hieronymo Natali Commissario Generali. Vir fuit ad Humaniores Litteras docendas, nec minus ad
      gubernandum peraptus. Artem dicendi perdiu professus est Parisiis; vbi et studiorum Praefectus
      fuit. Rexit non paucos annos Collegia, Lugdunense, et Turnonium; primusque Rector fuit
      Aniciensis, Bisuntini, et Viennensis in Delphinatu. Denique Vice-Prouincialis Praepositi
      officio sapientissime functus est anno MDXCIV. difficillimis temporibus, et saeuissimâ per
      Gallias in Societatem excitatâ tempestate. Fuit magnâ morum comitate et humanitate praeditus;
      indefessi laboris, vtpote qui effoetâ etiam aetate octonas saepe horas continenter ieiunus
      Confessiones exciperet; Ecclesiae ieiunia religiose seruaret; excitatoris matutini diligentiam
      vel mediâ hyeme praeuerteret; cibos peculiares a Superiore appositos prae communibus
      repudiaret. Cum ex purulentâ lue circa eas partes enatâ, quas oculis pudor subducit, acerrimos
      dolores cum praesenti vitae periculo pateretur, maluit vitam perdere, quam pudorem prodere.
      Sed Diuina benignitas eam seruauit, nam voto B. Virgini nuncupato valetudini restitutus est.
      Quidquid otij nanciscebatur, id piis libellis scribendis, aegrotis inuisendis, carceribus et
      nosocomiis adeundis tribuebat. Dicere solitus erat, nullâ se ita cogitatione refici, ac mortis
      memoriâ: nolle sibi porro in extremo agone importunius obtrudi Dei seueritatem, quando Domino
      benignissimo a primâ aetate sine fuco seruierit. Obiit plenus dierum ac meritorum Lugduni die
      X. Iunij, anno salutis MDC. XXIII. aetatis LXXVI. religionis LXII. Prohiberi non potuit, quin
      ipsius capillos ac vestes permulti carperent ad venerationem. Certe fuerunt, qui dicerent,
      grauissimis se et inueteratis animi molestiis et tentationibus, interpositâ P. Michaelis apud
      Deum gratiâ, esse liberatos. Edidit, vt rem Litterariam amplificaret,</p>
     <p><hi rend="italic">Thesaurum Virgilij in Locos communes digestum,</hi> Poetices studiosis
      perutilem. Lugduni et Turnoni saepius.</p>
     <p><hi rend="italic">Tabulas figurarum, et vitiorum orationis, Virgilianis exemplis
      illustratas.</hi> Parisiis, Turnoni, et Lugduni.</p>
     <p><hi rend="italic">Commentarios in M. Tullij Partitiones,</hi> Auditoribus suis olim Lutetiae
      MDLXXVI. dictatos iussus est recognoscere; an tamen eos emiserit typis in lucem, nondum
      comperi.</p>
     <p><hi rend="italic">Litanias Lauretanas, aliasque in singulos hebdomadae dies, ad B. Virginis
      laudem,</hi> ex Sacrâ Scripturâ, Sanctisque Patribus conflatas, cum <hi rend="italic">Notis
      Musicis,</hi> in lucem emisit Parisiis per Thomam Brumennium.</p>
     <p>Praeterea vt turpibus cantilenis abrogatis honestae succederent, complexus est Versibus
      Gallicis facilibus, leniter fluentibus, et ad modulos aptis</p>
     <p><hi rend="italic">Catechismum, totamque Doctrinam Christianam,</hi> lib. II. adiunctis <hi
      rend="italic">Ecclesiae Hymnis, et Canticis spiritualibus</hi> a se Gallice redditis; quae cum
      Musicae Notis primum Lugduni Ioannes Pilehotte MDXCI. deinde Antuerpiae Ioachimus Trognaesius
      MDC. rursumque Pilehotte MDCVIII. excudit: absque Notis vero alij Tolosae, Turnoni, Bruntruti,
      Dolae, Rhotomagi MDCIX. Edidit quoque</p>
     <p>
      <hi rend="italic">Epistolam de vtilitate et fructu canendi res pias.</hi>
     </p>
     <p><hi rend="italic">Nicotij Dictionarium Gallico-Latinum,</hi> infinitis prope Dictionibus
      locupletauit. Lugduni apud Ioannem Pilehotte MDCIX.</p>
     <p>Reddidit Gallice ex Italico multos</p>
     <p><hi rend="italic">Gasparis Loartis libellos pios cum Annotationibus,</hi> excusos Parisiis
      et Lugduni.</p>
     <p>Ex Scotico</p>
     <p>
      <hi rend="italic">Interrogationes ad Sectarios Praedicantes, Ioannis Haij Scoti nostri.</hi>
     </p>
     <p>Ex Latino</p>
     <p><hi rend="italic">Summarium Constitutionum; Regulas Communes Societatis Iesu; et Epistolam
      S.P.N. Ignatij De Obedientiâ.</hi> Item</p>
     <p>
      <hi rend="italic">Permulta Iaponica.</hi>
     </p>
     <p><term>MICHAEL DARAIO</term>, natione Lusitanus, dedit</p>
     <p><hi rend="italic">Annuas Litteras e Brasiliâ anni</hi> MDCXXI.</p>
     <p><term>MICHAEL EISELNVS</term>, natione Germanus, obiit Constantiae die XVI. Nouembris, anno
      MDCXIII. Edidit</p>
     <p>
      <hi rend="italic">Disputationes Theologicas, De Diuinâ Gratiâ.</hi>
     </p>
     <p><term>MICHAEL DE ESPINOSA</term>, natione Hispanus, ex Dioecesi Guadixiensi, seu Accitanâ,
      Hispali Aristotelem, Granatae S. Thomam Aquinatem interpretatus est; et Sanctae Inquisitioni a
      Censuris, seu, vt vocant, Qualificator fuit. Vir omnino humilis, et Religiosâ puritate non
      minus quam Litteris conspicuus. Spes magnas, quae de ipsius ingenij foetibus conceptae erant,
      mors intempestiua abrupit, Granatae anno MDCXXIX.</p>
     <p>Reliquit</p>
     <p><hi rend="italic">In Primam Partem Summae S. Thomae, Voluminae</hi> II. quae propediem
      exspectantur.</p>
     <p><term>MICHAEL FERNANDEZ</term>, natione Hispanus, patriâ Toletanus, ex Oppido Mora,
      ingressus est in Societatem anno aetatis XIX. salutis vero MDLXI. Is Sanctissimae Virginis
      Leocadiae ossa ex Inferioris Germaniae Laetiensi Abbatiâ, iussu Gregorij XIII. Pont. Max. et
      Philippi II Hispamarum Regis Catholici in Hispaniam transtulit, ipsique Philippo Regi, et
      Gaspari Quirogae Cardinali Archiepiscopo Toletano in manus Toleti tradidit. Conscripsit
      maternâ linguâ</p>
     <p><hi rend="italic">Vitam, Martyrium, et Historiam Translationis</hi> <pb id="s344" n="344"/>
      <hi rend="italic">S. Leocadiae Virginis et Martyris, e Belgio in Hispaniam.</hi> Toleti apud
      Petrum Rodriguez MDXCI. in 8.</p>
     <p><term>MICHAEL GOMEZ</term>, natione Hispanus, gente Aragonius, ex Oppido Villalonga, haud
      Bilbili procul, Compluti ad Societatem accessit. A Tirocinio missus in Boeticam, Philosophicis
      ibi studiis, ac Theologicis imbutus est. Inde in Aragoniam redux, Gandiae explicuit
      Philosophiam. Verum cum se ad Philippinas sentiret a Deo trahi, profectionem eam petiit, et
      impetrauit. Ibi Pictorum Insulas per multa lustrauit incommoda, et fidei lumine illustrauit.
      Manilae subinde Aristotelem, et S. Thomam per annos XX. explanauit, ab hominum consuetudine
      prope semotus. Eluxit in eo Paupertatis, et Obedientiae studium; sed eximium prae omnibus
      Castitatis, cuius assertor et custos fuit oculatissimus. Obiit magnâ probitatis et doctrinae
      opinione collectâ Manilae die XXVIII. Decembris, anno salutis MDCXXII. aetatis LX. religionis
      initae XL. Scripsit</p>
     <p><hi rend="italic">Commentarios in Vniuersam Summam Theologiae S. Thomae,</hi> Tom. IV.
      quorum cum Secundus Romam fuisset allatus ad censuram, iudicatus est luce dignissimus: et
      iussi quoque sunt examinari ceteri, vt in lucem ederentur.</p>
     <p><term>MICHAEL GRISIVS</term>, natione Belga, patriâ Antuerpiensis, edidit tacito suo nomine
      Libellum hoc titulo,</p>
     <p><hi rend="italic">Honor S. Ignatio de Loiola Societatis Iesu Fundatori, et S. Francisco
      Xauerio Indiarum Apostolo, per Gregorium XV. inter Diuos relatis, habitus a Patribus Domus
      Professae, et Collegij Societatis Iesu Antuerpiae, die XXIV. Iulij</hi> MDCXXII. Antuerpiae ex
      Officinâ Plantinianâ, illo ipso anno in 8.</p>
     <p><term>MICHAEL HIERONYMVS</term>, natione Hispanus, diu Romae non sine fructu concionatus,
      vbi senex obiit XXIV. Decembris MDCXXIX. Edidit Italice</p>
     <p><hi rend="italic">Epistolam spiritualem, De modo consequendi perfectionem religiosam,</hi>
      ad Virginem Monialem. Florentiae apud Bartholomaeum Sermartellum. MDCXIV. in 8. Item
      alteram</p>
     <p><hi rend="italic">Epistolam, De modo parandi se ad perfectionem religiosam,</hi> ad
      Nouitiam. Romae typis Zannetti MDCXXV. in 8.</p>
     <p><hi rend="italic">Discursum de Excellentiis et Praerogatiuis S. Iosephi.</hi> Ibidem
      MDCXXVII. in 8.</p>
     <p><hi rend="italic">Considerationes idoneae ad ingener andum affectum erga B. Virginem
      Mariam.</hi> Romae apud Franciscum Caballum MDCXXVII. in 8.</p>
     <p><term>MICHAEL IVLIANVS</term>, natione Hispanus, patriâ Valentinus, nobili loco natus, ad
      Societatem venit adolescens annorum XXII. In eâ sexennio gubernauit Collegium Gandiense,
      triennio Ilerdense, ac triennio Balearicum, magno sui post se relicto desiderio apud omnes;
      erat enim placidissimis moribus, et indole suauissimâ. Vixit semper cum magno virtutum
      exemplo, et obseruantiae religiosae. Concionibus operam dedit magno fructu audientium, et
      Missionibus. Obedientiae, humilitatis, reuerentiae in Superiores, et candoris in conscientiâ
      suâ illis exponendâ laudem tulit. Beatissimam Virginem, eiusque inprimis Immaculatam
      Conceptionem peculiari studio coluit; eam praeuenire solitus ieiunio, pane et frigidâ
      definito; et obseruare quidquid ab aliis scriptum ad eius cultum inueniebat. Omnes Magnae
      Virginis festiuitates peculiaribus pietatis et mortificationis exercitiis celebrabat. In se
      fuit apprime rigidus; dolebatque vnice, corporis imbecillitare impediri se, ne poenarum, quod
      conceperat, desiderio satisfaceret. Pluribus annis ter hebdomadatim ieiunauit. Demum
      Sacramentis rite perceptis, diem suum obiit Valentiae III. Octobris, anno salutis MDCXXI.
      aetatis LXIV. Religionis XLII. ab emissâ quatuor votorum professione XXIII. Scripsit
      compendio, cum Maioricae Rector Collegij esset,</p>
     <p>
      <hi rend="italic">Narrationem Vitae et Mortis Alphonsi Rodriguez Coadiutoris Temporalis
       Societatis Iesu.</hi>
     </p>
     <p><term>MICHAEL LOSCHER</term>, natione Germanus, patriâ Salisburgensis, in Societatem
      ingressus anno MDLXXXII. aetatis XVIII. Spiritualis Coadiutoris gradum occupauit inde vsque ab
      anno MDCI. Edidit tacito suo nomine translata Germanice</p>
     <p>
      <hi rend="italic">Instructionem pro iis, qui Sacramenta Consessionis et Communionis saepius
       frequentant.</hi>
     </p>
     <p><hi rend="italic">Lucae Pinelli, De Persectione Religiosâ,</hi> lib. IV.</p>
     <p><hi rend="italic">Alphonsi Rodriguez, Tractatus</hi> IV.</p>
     <p>
      <hi rend="italic">Francisci Arias, De Mortificatione.</hi>
     </p>
     <p><hi rend="italic">De Summo Bono,</hi> seu, <hi rend="italic">felicitate aeternâ Compendiolum
      ex Leonardo Lessio desumptum.</hi></p>
     <p>Scripsit vero suo ingenio, ediditque Germanice, tacito item nomine suo,</p>
     <p><hi rend="italic">Stimulum Peccatoris,</hi> seu, <hi rend="italic">Motiua</hi> XII. <hi
      rend="italic">quibus ostenditur, quâ curâ et studio quiuis Christianus peccatum vitare, et ab
      eo se expedire debeat.</hi></p>
     <p>
      <hi rend="italic">Tractatum, De Integritate Confessionis.</hi>
     </p>
     <p>
      <hi rend="italic">Tractatum, De indignâ Communione.</hi>
     </p>
     <p>Latine autem edidit, tacito etiam suo nomine</p>
     <p><hi rend="italic">Instructionem Confessariorum,</hi> desumptam ex Ludouico de Ponte.</p>
     <p>Denique expresso suo nomine vulgauit</p>
     <p><hi rend="italic">Christianum Pelicanum,</hi> hoc est, <hi rend="italic">Meditationes de
      Passione Christi Domini.</hi></p>
     <p><term>MICHAEL DE PACE</term>, scripsit</p>
     <p><hi rend="italic">Annuas Litteras ex Aethiopiâ, anni</hi> MDCXIX.</p>
     <p><term>MICHAEL RVGGERIVS</term>, natione Italus, patriâ Grauinensis, in Regno Neapolitano;
      cum esset Iuris Doctor, et multis grauibusque in rebus, etiam gerendâ Republ. Principi suo
      operam praestitisset; quippe qui valebat experientiâ, prudentiâ, ac singulari iudicio; rebus
      humanis valere iussis, Societati se nostrae addixit; et animarum lucrandarum studio, ad
      Orientis Solis Indos, anno MDLXXVII. vna cum Apostolicis <pb id="s345" n="345"/> illis
      operariis, Rodolpho Aquauiua, Matthaeo Riccio, Nicolao Spinola, Francisco Pasio, nauigauit. Eo
      cum primum appulit, quietis et otij impatiens, in Oram Piscariam, rei Christianae procurandae
      festinauit: vnde anno vertente ab Alexandro Valignano Visitatore Macaum accitus, vt in
      Sinicarum litterarum, sermonisque studium se totum impenderet, irrepturus, si qua posset, in
      illius Regni Continentem; mense Iulio peruenit, et animose designatum laborem aggressus est;
      tantumque improbo labore, quamuis aetate prouectior, perfecit, vt breui tempore non incommode
      vteretur commercio gentis. Bis exinde quotannis ad nundinas cum Lusitanis negotiatoribus
      subnauigabat in Cantoniensis Prouinciae Metropolim, explorabatque sedulus, num ab aliquo
      fortasse Magistratuum sedem in Regni parte quâpiam poslet eblandiri. Coepit initio cum
      nonnullis illorum agere, et quandam aperuit illi necessitudinem solertia, et in agendo
      comitas, quâ praestabat: cui cum accederot opinio virtutis et doctrinae, studiumque Sinensium
      Litterarum, quod euoluendis ipsorum libris praeseserebat; tantam illi quorundam gratiam
      conciliauit, vt attributis in aedibus, quibus Legatos Siamenses consueuerunt accipere, rei
      faciendae Diuinae obtinuerit commoditatem. Saepe tandem eundo, redeundoqueue, et delinitis per
      Europaea munuscula magistratibus, aream AEdi Sacrae, ac prophanae excitandae in vrbe
      Sciauquino, primus Sociorum obtinuit, anno MDLXXXIII. quam anno mox vertente exstructam
      instruxit opportunâ suppellectile; quae cum nouitatis Europaeae quidpiam haberet, multos ad
      spectandum ciebat; quibus per eam occasionem semper aliquid de Diuinis rebus Ruggerius
      ingerebat. Dum autem aliam aliubi atque aliam sedem figendi aucupatur modum, multa coactus est
      subire incommoda; verbis etiam nonnullibi male acceptus vinculorum minas intentatas euasit. A
      Neophyto impostore coram Magistratibus adulterij postulatus est, eo ipso nimirum tempore, vt
      aiebant, admissi, quo scilicet eum longo abfuisse itinere constabat: ideo retectâ calumniâ,
      pronunciatus est Ruggerius innocens; at impostor verberibus, aliisque suppliciis dire
      mulctatus. Iam quo firmiores ageret radices Sinica statio, Alexandro Valignano Visitatori
      consilium fuit, ab Summo Pontifice Legationem ad Sinarum Regem procurare. In eam rem missus in
      Europam Ruggerius, qui posset prae omnibus eam explicare, ceu primus expeditionis auctor et
      explorator, anno salutis MDLXXX VIII. difficili vsus nauigatione, et facto pene ad Insulas
      Tertias naufragio, Olysippone tandem saluus exscendit; et Madritum ad Philippum II. Hispaniae
      Regem visendum se contulit; a quo exceptus est inusitatis tanto Principi humanitatis officiis.
      Posteaquam vero Romam venit, negotium interitu duorum, triumue Pontificum impeditum primum,
      mox etiam ita tractatum fuit, vt nullum deinceps operae tantae atque laboris pretium
      exstiterit. Ruggerius vero fractus incommodis praesertim cum aetas etiam deuexa quietis
      exposceret aliquid, Salernum concessit, ibique quod vitae fuit reliquum, cum documento
      virtutis exegit, defunctus die XI. Maij, anno salutis MDCVII. Edidit Sinice</p>
     <p><hi rend="italic">Catechismum,</hi> seu, <hi rend="italic">Doctrinam Christianam,</hi>
      collatis cum Matthaeo Riccio operis digestam; in quâ per Dialogum Gentilis cum Patre Europaeo,
      <hi rend="italic">explicat mysteria fidei, et refutat Sectas Sinicas.</hi> Eius Catechismi
      Capita, si quis videre desiderat, refert Antonius Posseuinus noster in Biblioth. Sacra Lib. 9.
      Cap. 28.</p>
     <p><hi rend="italic">Decalogum</hi> quoque et <hi rend="italic">Vitas Sanctorum,</hi> Sinice
      publicauit.</p>
     <p><hi rend="italic">Epistolas demum aliquot e Sinis ab anno</hi> MDL XXXIII. ad Socios
      scripsit, quae a Collectoribus Indicarum Litterarum referuntur.</p>
     <p><term>MICHAEL SALIN</term>, natione Lotharingus, reddidit e Latino Gallice</p>
     <p><hi rend="italic">Antonij Gaudier</hi> nostri librum, <hi rend="italic">De perfectâ Christi
      imitatione.</hi> Parisiis apud Sebastianum Cramoisy MDCXXX.</p>
     <p><term>MICHAEL DE SAN ROMAN</term>, natione Hispanus, edidit Hispanice</p>
     <p><hi rend="italic">Orationem Panegyricam,</hi> quam habuit <hi rend="italic">in funere P.
      Ludouici de Ponte Societatis Iesu</hi> Vallisoleti. Item</p>
     <p>
      <hi rend="italic">De Missionibus Tractatum.</hi>
     </p>
     <p><term>MICHAEL SPEER</term>, natione Germanus, obiit Ratisbonae die XXII. Augusti, anno
      MDCXXXIV. Edidit Germanice, suppresso suo nomine</p>
     <p>
      <hi rend="italic">Libellum de Sanctis ex omni hominum genere selectis.</hi>
     </p>
     <p><term>MICHAEL TVRBAVI</term>, natione Hispanus, patriâ Ilerdensis, Philosophiam Gerundae, et
      Nostros ibi Humaniora docuit, Sacras Litteras Valentiae explicuit; gubernauit Collegium
      Ilerdense, et Tarraconensem Probationis Domum. Edidit sub nomine Francisci Ruyz</p>
     <p>
      <hi rend="italic">Certamen Gerundae habitum in Canonizatione SS. Ignatij, et Francisci
       Xauerij.</hi>
     </p>
     <p><term>MICHAEL VAZOVEZ DE PADILLA</term>, natione Hispanus, patriâ Hispalensis, a teneris
      annis ad portum Societatis appulsus, tantum in doctrinâ profecit, vt magister euaserit.
      Theologiam Scholasticam Cordubae, nondum Sacerdos, ob ingenij praestantiam, iussus profiteri,
      satisfecit exspectationi. Quamobrem Romam accitus, eandem ibi cathedram cum commendatione
      moderatus est; magnâ quoque Purpuratorum Patrum, aliorumque Virorum Principum gratiâ et
      beneuolentiâ vsus. Regressus in Hispaniam, doctrinae suae fulgore Salmanticam quoque et
      Granatam illustrauit, in S. Thomam propensissime pius. S. P. N. Ignatium, vt parentem filius
      tenerrime coluit; et B. Virgini <pb id="s346" n="346"/> Deiparae impensissime deuotus fuit,
      eique creberrime supplicabat. Inter virtutes praecipuam habuit Obedientiam, cum magnâ
      humilitate coniunctam. Scriptioni intentum mors occupauit Hispali die XXV. Iulij, anno salutis
      MDC. XXIV. aetatis LXV. religionis L. a susceptâ solemni quatuor votorum professione XXXIII.
      Edidit</p>
     <p><hi rend="italic">Sermonem,</hi> seu potius, <hi rend="italic">Tractatum de Augustissimo
      Sacrosanctae Trinitatis Mysterio.</hi> Lugduni per Horatium Cardon MDCXVII. in 8.</p>
     <p>Reliquit praeterea praelo idoneos</p>
     <p><hi rend="italic">Commentarios in Primam Partem S. Thomae,</hi> Tom. II. eruditione plenos,
      qui fere Prologomena Theologiae dumtaxat complectuntur: spes est eos lucem visuros.</p>
     <p><term>MICHAEL WALPOLVS</term>, natione Anglus, patriâ Norfolciensis, frater P. Henrici
      Walpoli qui Christi Testis fuit, aliorumque in Societate duorum, Romae ex Anglorum Collegio ad
      Societatem accessit anno salutis MDXCIII. Vir fuit prudens et doctus. Sociorum per totam
      Angliam Superior exstitit; subinde Vice-Praefectus eiusdem Missionis in Hispaniâ; vbi demum
      Hispali in Anglicano Seminario diem suum obiit sub annum MDCXX. Scripsit Anglice</p>
     <p><hi rend="italic">Tractatum de Subiectione Principum Deo et Ecclesiae.</hi> Audomari
      MDCVIII. in 4.</p>
     <p><hi rend="italic">Admonitionem ad Catholicos Angliae, circa edictum Iacobi Regis contra
      ipsos editum.</hi> Audomari MDCX. in 4.</p>
     <p><hi rend="italic">De Antichristo,</hi> contra Georgium Dounaeum Ministrum Caluinisticum,
      Tom. II. Ibidem MDCXIII.</p>
     <p>Transtulit praeterea ex Latino Anglice</p>
     <p><hi rend="italic">Boetij Libros de Consolatione Philosophiae.</hi> Londini MDCIX. in 8.</p>
     <p>Ex Hispanico autem</p>
     <p><hi rend="italic">Vitam S. Ignatij de Loiola, Fundatoris Societatis Iesu.</hi> Audomari
      MDCXVII. MDCXXII. et MDC. XXIII.</p>
     <p><term>MOGVNTINVM COLLEGIVM</term>, in Germaniâ Rheno impolitum, ad confluentem Moeni, in
      Prouinciâ Rhenanâ Superiore, edidit</p>
     <p><hi rend="italic">Munus Augustale Ferdinando II. Imp. Caes. cum Regni Romanorum corona
      inauguraretur, consecratum.</hi> Moguntiae typis Ioannis Albini MDCXIX. in 4.</p>
     <p><hi rend="italic">Theatrum gloriae Moguntinae, D. Anselmo Casimiro Electori et Archiepiscopo
      Moguntino exstructum.</hi> Moguntiae.</p>
     <p><term>MOLSHEMENSIS ACADEMIA</term>, in Alsatiâ Germaniae Prouinciâ constituta, ad Rhenanam
      Superiorem Societatis nostrae Prouinciam pertinens, emisit in lucem</p>
     <p><hi rend="italic">Panegyricum Serenissimo Leopoldo Archiduci Austriae, fundatori suo,</hi>
      lib. IV. Item</p>
     <p>
      <hi rend="italic">Inauguralia celebrata in Templi et Academiae Encaniis.</hi>
     </p>
     <p><term>MONACHIENSE COLLEGIVM</term>, ad Isaram amnem Bauariae in Germaniae Superioris
      Prouinciâ situm, edidit</p>
     <p><hi rend="italic">Trophaea Bauarica S. Michaeli Archangelo, in Templo, et Gymnasio
      Societatis Iesu dicata anno</hi> MDXCVII. cum scilicet dedicaretur nobilissimum Templum a
      Guilielmo V. Bauariae Duce exaedificatum.</p>
     <p><hi rend="italic">Funebria Serenissimo ac Reuerendissimo Principi Philippo Bauaro S.R.E.
      Cardinali, Episcopo Ratisbonensi.</hi> Monachij MDXCVIII. in 4.</p>
     <p><hi rend="italic">Trophaea parallela priscorum Boiorum Principum et Maximiliani
      Electoris.</hi> Monachij formis Nicolai Henrici MDCXXIII. in 4.</p>
     <p><hi rend="italic">Mausolaeum Virtutis et Honoris, piis Manibus Serenissimi Guilielmi V.
      Boiariae Ducis.</hi> Ibidem MDC. XXVI. in 4.</p>
     <p><hi rend="italic">Epithalamium Serenissimis Maximiliano Bauariae Septemuiro, et Mariae Annae
      Austriacae, Ferdinandi II. Imperatoris filiae.</hi> MDCXXXV.</p>
     <p><hi rend="italic">Nabuchodonosorem in Theatrum productum;</hi> in corundem Serenissimorum
      Principum Nuptiis. MDCXXXV.</p>
     <p><term>MVTIVS DE ANGELIS</term>, natione Italus, patriâ Spoletinus, Philosophiae, ac Sacrae
      Theologiae ad XVI. annos publicus Professor, in quem tanquam in absolutum doctrinae et
      religiosae vitae exemplum, omnium erant oculi coniecti. Erat ipse, dum viueret, moestorum
      solatium, et commune consilio indigentium perfugium. Acre in eo fuit ingenium, et ad arguendum
      subtile ac vehemens; et ad probandum promptum ac dilucidum. Porro eos habuit processus in
      doctrinâ, vt omnes profunditatem, firmitatem, perspicuitatem mirarentur. Pari probitate
      parique vitae sanctimoniâ tantae tamque admirabiles laudes compensabantur; quam etiam ipsam a
      primâ aetate in Scholarum nostrarum hauserat disciplinâ. Accedebat ad egregiam illius
      pietatem, vna cum summâ lenitate comitas tanta, et tam grata humanitas, vt omnium animos,
      quibuscum ageret, arctissimis sibi beneuolentiae vinculis adstringeret; neque fere esset, qui
      non suo illum nomine dignum iudicaret. Abundauit, praeter excellentes animi dotes, hic vir
      omnium iudicio probatissimus, dono consilij; vt ad eum non doctrinae causâ tantum audi[?]ores,
      magistriqueue; sed omnium etiam Ordinum Patres, Fratresqueue, consilij causâ, et pietatis
      hauriendae confluaerent. Frequens illi erat in ore, cum consultoribus responderet, liberales
      essent erga Deum; Deum haud dubie futurum in ipsos liberaliorem. His, aliisque animi
      ornamentis carus omnibus, communis omnium pater, frater, magister, amicus, patronus, Nouembri
      mense, repentino vehementique tridui morbo extinctus est Romae anno salutis MDXCVII. aetatis
      XXXIX. Societatis XX. quo maior tam florentis, tamque frugiferae aetatis iactura visa est.
      Certe nemo fere fuit, qui in <pb id="s347" n="347"/> eius funere non proprio se doloris sensu
      percussum ingemisceret. Reliquit</p>
     <p><hi rend="italic">Commentarios in omnes fere Libros Philosophicos Aristotelis.</hi> Item</p>
     <p>
      <hi rend="italic">In Summam S. Thomae.</hi>
     </p>
     <p>
      <hi rend="italic">Notas in Epistolas D. Pauli. et</hi>
     </p>
     <p>
      <hi rend="italic">In Euangelium D. Matthaei. et</hi>
     </p>
     <p>
      <hi rend="italic">In Tomos Conciliorum.</hi>
     </p>
     <p><term>MVTIVS VITELLESCVS</term>, natione Italus, patriâ Romanus, illustri familiâ oriundus,
      natus die II. Decembris, anno MDLXIII. adolescens adeo morum innocentiâ et summâ ad omnem
      doctrinam ingenij felicitate floruit, vt iam tum ad omnia summa destinaretur. Quo tempore
      dabat operam Philosophiae, sub P. Antonio Maria Menu, Diuinis ad studium perfectionis
      incitatus stimulis, voto se castimoniae primum; tum Societatis Iesu ingrediendae; demum
      paupertati voluntariae, quamprimum fuisset paternarum compos facultatum, obligauit. Capiebatur
      mirifice Nostrorum hominum compositissimâ modestiâ, quos ideo procedentes in publicum procul
      oculis sequebatur. Ingressus est in Societatem annos natus XX. die XV. Augusti, anno salutis
      MDLXXXIII. ac decursu studiorum, Diuinae in eo dotes, prudentiae praesertim, ac vitae
      integritatis ad cumulum auctae sunt, magno Societatis bono. Philosophiam Romae, ac Theologiam
      cum laude docuit; et mox praecellentissimum Professorem exceperunt grauissima munia.
      Neapolitanum Collegium, atque Anglicanum in Vrbe Rector; tum Neapolitanam Prouinciam, et
      Romanam administrauit Praepositus Prouincialis: quibus in muneribus amabatur vnice ab omnibus,
      ob eximias virtutes, benignissimamque affabilitatem; qui cum nihil, quod saluo posset
      Instituto concedi, postulantibus negaret, et discernebat sagaciter in suis motus animorum, et
      omnium necessitatibus medebatur in tempore. Assistens deinde pro Italiâ penes Claudium
      Generalem factus, diligentissime munus illud exercuit. Sic omnium votis iampridem Claudio
      designatus successor, atque a Iulio Mancinello, Sacerdote nostro sanctitatis eximiae,
      praenunciatus, legitimis demum suffragatorum sententiis delectus est Praepositus Generalis VI.
      Societatis Iesu, die XV. Nouembris, anno salutis MDCXV. magnâ Societatis, ac totius etiam
      Vrbis gratulatione. Andreas Victorellus haec de illo verba iustae plena laudis scribit: <hi
      rend="italic">In hoc placidissimi ingenij Viro, mores candidos, vitam laudabiliter actam,
      humanitatem, pietatem, prudentiam, doctrinam, eloquentiam, variam multarum rerum cognitionem,
      et in rebus agendis solertiam agnoscas. Si in Templis Diuina Mysteria perorantem, hominesque a
      flagitiis reuocantem, et ad rerum caelestium amorem inflammantem audiueris, alterum quasi
      Cyprianum, aut Bernardum, aut Chrysostomum te audire, praestantissimae Societati Iesu iure
      Praepositum, existimabis.</hi> Haec ille.</p>
     <p>Totos iam XXV. annos Societatem tranquillissime gubernauit, prudentiâ sagacissimâ,
      mansuetissimâ efficacitate, summâ ad rem publicam attentione, sed animo in difficultatibus
      mire imperturbato. Abstineo de virtutibus ipsius plura dicere, ne veritate offendam. Erit cum
      pleniore calamo liceat in veras eius laudes excurrere. Scripsit</p>
     <p><hi rend="italic">Epistolas IV. paraeneticas ad Societatem Iesu; I. ad Patres et Fratres
      Societatis. II. Ad Superiores Societatis,</hi> MDCXVII. III. <hi rend="italic">ad Prouinciales
      et Patres Congregationum Prouincialium Societatis Iesu,</hi> MDC. XIX. in 8. IV. <hi
      rend="italic">ad Patres et Fratres Anno Seculari Societatis,</hi> MDCXXXIX. in 8. quam
      Ignatius Victor Hispanice, Ludouicus Ianninus Latine transtulit.</p>
     <p>Edita est nuper cum aliis aliorum eiusdem argumenti</p>
     <p><hi rend="italic">Oratio de Passione Domini,</hi> habita ad Gregorium XIV. anno MDXC.</p>
    </div2>
    <div2 id="AlBA.01.04" n="4" type="section">
     <head>N</head>
     <p><term>NEAPOLITANVM COLLEGIVM</term>, in Italiâ, dedit in lucem</p>
     <p><hi rend="italic">Carminum, quibus excepit Excellentissimos Principes fratres, Lemensium, et
      Castri Comites, vtriusque Siciliae Proreges,</hi> lib. IV. Neapoli apud Tarquinium Longum
      MDCXVI. in 4.</p>
     <p><term>NEOBVRGENSE COLLEGIVM</term>, situm in Palatinatu Bauariae ad Danubium, in Germaniae
      Superioris Prouinciâ, edidit</p>
     <p><hi rend="italic">Rugitum Leonis, in funere Serenissimae Magdalenae Bauarae, Ducissae
      Neoburgicae.</hi> Neoburgi MDC. XXIX.</p>
     <p><term>NICOLAVS ABRAMVS</term>, natione Lotharingus, patriâ Xaronuillaeus, in Dioecesi
      Tullensi, natus anno salutis MDLXXXIX. Societatem ingressus MDCVI. quatuor vota nuncupauit MD
      CXXIII. post tractatas cum laude Humaniores disciplinas; obitasque insigniores aliquot
      Missiones ad Haereticorum conuersionem; Sacras Litteras nunc in Mussipontanâ Academiâ
      interpretatur. Scripsit</p>
     <p><hi rend="italic">Notas in Nonni Panopolitani Paraphrasin Euangelij S. Ioannis.</hi>
      Parisiis apud Sebastianum Cramoisy MDCXXII. in 8.</p>
     <p><hi rend="italic">Commentarium in Volumen III. Orationum M. Tullij Ciceronis,</hi> Tom. II.
      Ibidem MDCXXXI. in fol.</p>
     <p><hi rend="italic">Commentarium faciliorem in P. Virgilij Aeneidem.</hi> Mussiponti apud
      Gasparem Bernardum MDCXXXII. in 8. et Rhotomagi apud Richardum L'Allemant MDCXXXIII. in 8.</p>
     <p><term>NICOLAVS ALBERTI</term>, natione Germanus, patriâ Veitshocheimensis, annos natus
      XVIII. venit ad Societatem, in eâque Philosophiam Herbipoli docuit, vbi etiam, post gestum
      Molshemij tum Rectoris, tum Cancellarij munus, et actas cum celebritate Concionatoris partes,
      calculi doloribus exanimatus est, cum illi Collegio <pb id="s348" n="348"/> Rector praeesset
      XVIII. Ianuarij MDCXLI. aetatis suae L. Edidit</p>
     <p>
      <hi rend="italic">Exercitium quotidianum studiosi Adolescentis.</hi>
     </p>
     <p><hi rend="italic">Libellos aliquot Carminum.</hi> Reddidit Germanice</p>
     <p>
      <hi rend="italic">Manuale Controuersiarum Martini Becani.</hi>
     </p>
     <p><term>NICOLAVS ARNAYA</term>, natione Hispanus, Vir fuit, qui nostrâ aetate inter prima
      Societatis decora merito numeretur, et qui omnium Septentrionalis Americae regionum Pater
      appellari possit. Haud facile reperias, cui praeter insignem sapientiam, tot virtutum
      ornamenta Diuina bonitas contulerit: eâ enim fuit vitae sanctimoniâ, vt vniuersam illam
      Prouinciam illustrarit. Totos XXX. annos variis regendi muneribus fuit occupatus; Rector,
      Missionum Indicarum Visitator, Tironum Magister, Prouincialis; quae quemadmodum multa per
      incommoda atque aerumnas, ita cum summâ prudentiae et religionis laude gessit; quam ipsa
      quoque Roma suspexit, quando Procurator a Prouinciâ missus, Congregationi VII. Generali
      interfuit. Fuit in hoc viro rerum Diuinarum, et secretae cum Deo consuetudinis studium
      exaggeratum; mente quidem semper, sed per noctem praecipue in caelo defixâ, cuius multas
      horas, ac non raro ipsam totam somno subducebat, vt oraret, altissime sese in bonorum omnium
      fontem immergens: et tantâ perfundebatur spiritûs dulcedine, vt ea ex oculis atque totius
      corporis, orisque habitu promicaret, praecipue cum Canonicis precibus, et Sacrificio vacaret;
      quo tempore frequenter obseruatus est erumpentes prae gaudio lacrymas coercere non posse.
      Piacularia grana, cereos Agnos, Sanctorum imagines magno in pretio habebat. Sanctorum Patrum
      lectione mirifice recreabatur: ex eâ caelestis in se vitae documenta exprimebat, quae deinde
      aliorum commodo, in libros, quos conscripsit, transfundebat. Singularis illi erat in sermone
      lenitas, morum modestia, linguae moderatio, oculorum custodia, quos humi defixos semper
      habebat. Animus ingens et vere magnus, in religiosâ humilitate, quâ sibi omnia infima
      deposcebat, firmatus: nihil reformidabat arduum, aut difficile, quod esset cum Dei gloriâ
      coniunctum. Ardebat flagrantissimâ caritate, et Diuini Nominis inter Barbaros amplificandi
      immensâ cupiditate. Hinc mira eius in Catechesi explicandâ alacritas; ad miserorum atque
      aegrotantium casas frequens accessio; in eorum Confessionibus excipiendis diligentia; in
      ferendis incommodis patientia; in subleuandis miseriis sollicita caritas; ac denique cum
      Indigenis consuetudo gratissima. In omnes erat placidus ac lenis; in se vnum, atque in corpus
      suum seuerus et implacabilis. Legum nostrarum fuit obseruantissimus; zeli ardentissimi; parcus
      verborum; cibi etiam parcior; modestiâ venerandus; vitiorum insectator acerrimus; et, quod cum
      his opus erat, patientiae, constantiaeque infractae. Illustre fuit, quod huius exhibuit
      specimen, quando a Guadianensi quodam Magistratu, vbi tunc ipse Collegium regebat, nescio quâ
      ducto maleuolentiâ, eius nomine deformato, malorum etiam facinorum apud Proregem delatus est:
      et tam late pertinuit infamia, vt grauium conuictus scelerum teneri, apud exteras etiam
      Prouincias diceretur. Ille, praeter conscientiae testimonium, nihil opposuit, nisi firmam in
      Deo constantiam, et ad Deum preces pro calumniatore. Sed enim causam hominis sic egit Deus, vt
      et in vulgus constaret eius innocentia, et Magistratus ille coram multis arbitris recantaret:
      sicque fieret bonae opinionis accessio, vnde fuerat pessima procurata. Tandem maturus caelo,
      Sacramentis supremis instructus, pie decessit Mexici, die XXI. Martij, anno salutis MDCXXII.
      aetatis LXV. Religionis XLVI. Scripsit Hispanice</p>
     <p><hi rend="italic">Compendium Meditationum Ludouici de Ponte;</hi> quod Italice redditum a
      Tiberio Pusignano prodiit Romae MDCXX. Latine a M. M.</p>
     <p><hi rend="italic">Conferentias,</hi> seu, <hi rend="italic">Collationes Spirituales,</hi>
      Tom. III. Hispali apud Franciscum de Lyra MDCX VII. et MDCXVIII. in 4.</p>
     <p><hi rend="italic">Praxim Exercitiorum spiritualium S. P. N. Ignatij.</hi> Coloniae.</p>
     <p>Transtulit ex Latino Hispanice</p>
     <p><hi rend="italic">Thomae de Kempis, De Contemptu mundi,</hi> seu, <hi rend="italic">De
      Imitatione Christi,</hi> lib. IV. Madridij MDCXV.</p>
     <p><term>NICOLAVS BALDELLVS</term>, natione Italus, patriâ Cortonensis, Magister meus, Vir
      egregie doctus, Romae Philosophiam, et Scholasticam Theologiam profeslus, Rector fuit Collegij
      Perusini, et Domus Professorum Romanae Vice-Praepositus. Edidit</p>
     <p><hi rend="italic">Disputationum ex Morali Theologiâ,</hi> lib. V. quibus materiam Primae
      Secundae S. Thomae pertractat. Lugduni per Gabrielem Boissard MDC. XXXVII. in fol. Habetque
      plura prae manibus.</p>
     <p><term>NICOLAVS BERZETTVS</term>, natione Italus, patriâ Vercellensis; Vir regendi arte
      praestans. Magister fuit Romae Tironum, Neapoli ac Romae Collegij Rector; Romanae Prouinciae
      nuper, post etiam Siculae, nunc Neapolitanae Praepositus Prouincialis. Edidit Italice sub
      nomine Albertini Buronzi</p>
     <p><hi rend="italic">Praxim recte meditandi.</hi> Romae apud Bartholomaeum Zannettum MDCIX. in
      16. et tacito nomine</p>
     <p><hi rend="italic">Breuem Instructionem ab bene meditandum,</hi> Latine. Romae typis Zannetti
      MDCIX. et Italice typis Corbelletti MDCXXVIII. in 16.</p>
     <p>Et sub nomine anagrammatico Cleontis Torbizi Italice</p>
     <p><hi rend="italic">Vitam S. Patriciae Virginis.</hi> Romae typis Corbelletti MDCXXXIII. in
      4.</p>
     <p>Transtulit ctiam Italice</p>
     <pb id="s349" n="349"/>
     <p>
      <hi rend="italic">Ludouici de Ponte, Ducem Spiritualem.</hi>
     </p>
     <p><term>NICOLAVS BOBADILLA</term>, natione Hispanus, patria ex Oppido Bobadilla, Palentinae
      Dioeceseos, vnde nomen accepit, dictus alioqui Nicolaus Alphonsus; vnus fuit e x. primis
      Societatis nostrae Patriarchis. Parentes habuit tenues, sed pios, Franciscum Alphonsum, et
      Catharinam Perez, ab iisque ad probitatem educatus est. Annos IX. natus studio se Grammaticae
      impendit: subinde patre vitâ functo, Vallisoletum concessit ad Rhetoricam, Logicamque
      hauriendam. Complutum inde anno aetatis XIII. abiit; et in S. Liberatae, seu Catharinae
      Collegio confecto Philosophiae Cursu, Gradum ex eâ Litterarium accepit. In Theologicis
      deinceps Medinam audiuit, qui Gabrielis Bieli doctrinam publice proponebat. Vallisoletum
      reuersus, studiis ibi colophonem imposuit; et exinde Philosophiam vespertinis horis publice
      docuit. Verum incensus cupiditate discendi, doctas praesertim linguas, Lutetiam Parisiorum
      profectus est; et delatam sibi Philosophiae Cathedram in Collegio Caluiaco occupauit. Verum
      cum ipsius conatibus aduersaretur egestas, confugit ad S. Ignatium, qui multis in eâ Academiâ
      adolescentibus re domesticâ destitutis, honeste, et cum dignitate consulebat. Adiutus S.
      Patris auxilio Nicolaus, non dubitauit, cuius erat expertus benignitatem, eius instituta
      complecti; cui se proinde, quintus Sociorum adiunxit. Exinde fuerunt illi communia, quae
      Sociis omnibus, donec Venetias, Romamque venerunt, accidêre. Hoc singulare, quod cum reliqui
      Patres decreuissent, institutum Christianae Doctrinae pueris rudibusque explicandae, in eandem
      cum peculiari erga Summum Pontificem Obedientiâ, Voti formulam concludendum, ipsi non placuit
      huic decreto assentiri; atque eam ob causam moderatio, quae hodieque vsurpatur a Professis,
      adhibita est. Anno MDXXXVIII. per Septembrem a Pontifice Paulo III. in Aenariam ab Vrbe missus
      est, Regni Neapolitani Insulam, quae Ischia dicitur hodie, ad conciliandam pacem inter Ioannam
      Aragoniam, eiusque coniugem Ascanium Columnam, Tagliacotij Duces; cuius profectionis fructus
      fuerunt vberrimi. Cum enim vir ardens vno loco se continere non posset, late se fundebat eius
      industria. Caietae pro concione Dominicales per annum Epistolas explicuit, in Xenodochio
      victitans e corrogatâ stipe. Cum vero grauis eum febris incessisset, Neapolim ad commune
      nosodochium Annunciatae se recepit. His laboribus adeo confectus rediit ad Vrbem, vt quae a
      Sociis reliquis destinata illi erat in Indiam profectio, eam S. Francisco Xauerio permittere
      compulsus fuerit. Nec ipse tamen ab opere diu vacauit: nam anno MDXL. rursum a Paulo Pontifice
      Bitinianum in Regnum Neapolitanum ablegatus est, vt vicariam praestaret operam eius vrbis
      Episcopo, quem suum Neapoli Nuncium esse iusserat. Anno sequente reuocatus, Reginaldo Polo
      Cardinali Viterbij Legato tantisper datus est, dum Moronus Nuncius expeditur in Germaniam,
      quem erat vna cum Claudio laio secuturus; editâ prius in Vrbe professione solemni, quam nondum
      ediderat. Oeniponti morbo imbecillus subsistere coactus, cum Ferdinando Romanorum Rege, qui
      cum Liberis suis tunc ibi agebat, de rebus salutaribus, multa contulit, intentissimus in
      causam animarum. Viennae, quo Regem secutus est, publicas conciones, Italice Latinequeue, et
      sacras lectiones habuit; Confessionibus audiendis operam nauauit; ex ludaeorum et Turcarum
      impietate Catechumenos instituit; denique nihil quod sui muneris videri posset, praetermisit.
      Nobilem victoriam de Lutherano Viro Nobili, a quo fuerat in certamen vocatus, coram Rege,
      plurimisque Proceribus retulit; vnde eius doctrinae fama longe lateque peruasit. Instabat per
      id tempus Norimbergae Conuentus Imperij; vbi ne quid contra Religionem decerneretur, Episcopus
      Casertanus Nuncius Apostolicus erat adfuturus. Is Bobadillam sibi comitem adiunxit; cuius sane
      opera fuit multis breui tempore salutaris. Soluto Conuentu Viennam remigrauit; vbi et a Rege,
      et a Curiâ cum honore exceptus, ad animorum defensionem auidus rediit. Non diu Viennae
      substitetat, cum Spiram ad Conuentum alterum, cum Passauiensi Episcopo, quem eo Rex mittebar,
      migrandum fuit. Ibi cum suâ industriâ rem praeclare gessisset, reducem Praesul ille ad res
      Ecclesiae suae constituendas, Rege annuente, abduxit. Hic cum Regis litteras accepisset,
      quibus suam de inspiciendis Austriae Coenobiis voluntatem significabat, libere rescripsit ad
      Regem, caueret prorsus, ne quid in eâ re sine Praesulum auctoritate tentaret, ne videlicet
      Monachorum disciplina vulgo despectui, et imperitissimo cuique ludibrio esset. Postea vero cum
      ad Vormatiae Conuentum ab eodem Rege velut Doctor vnus inuitaretur e suis, is Sedis
      Apostolicae auctoritatem non dubitauit opponere, sine quâ sibi non liceret iis se coetibus
      admiscere: mox tamen ad vnius Apostolici Nuncij nutum eo repente cucurrit, ad fuitque ingenti
      Christianae rei bono. Eâdem libertate animi oblatam ab eodem Rege Episcopi cathedram
      constantissime recusauit. Post haec rursum anno MDXLVI. Conuentus Ratisbonam indictus est: nec
      permissus est Bobadilla deesse; nec ipse suam passus est operam, vbi vbi se dedit occasio,
      desiderari. Iam Caesar frangendae Sectariorum contumaciae, apud quos nihil proderat lenitas et
      mansuetudo, copias militares cogebat; quibus ne quid deforet spiritualis auxilij, Bobadilla
      sine cessatione contendebat: intendebaturque eo amplius illi labor <pb id="s350" n="350"/> et
      cura, quod illum Cardinalis Farnesius Italorum nosocomio praefecit, et quotidianis praeliis
      multi eo saucij indies inferebantur. Ipse hic quoque tentari coeptus morbo est, et in capite
      vulnus ab hostili manu accepit, haud dubie, nisi plagae impetum petasi crassitudo retunderet,
      lethale. Pari Dei Prouidentiâ pestilentiae vulnere saucius breui conualuit. Quamquam autem
      aeger et imbecillus, cum vix haereret vestigio, et genua succiderent, nihil propemodum de
      laboris contentione detraxit, ne quid aegris de expectatâ caritate detraheret. Accedebat
      nocturnae quietis asperitas, quam in ipsâ soli duritiâ, cum diurnâ veste carpebat. Porro cum
      integris et valentibus nihil illi minus laboris erat, aut sollicitudinis. Ita eius praecordia
      caritas occupabat. E Castris cum Ratisbonam se referret, repente grassatores occurrunt,
      hominem spoliant, et acerbis plagis afficiunt; inhumanius forsitan tractaturi, nisi tribus
      Italis apparentibus, dum ad eos se conuertunt, ille nudus cum solo aufugisset indusio.
      Confecto bello, nequaquam quieuit Bobadilla, sed modo hanc, modo illam curaturus Ecclesiae
      partem, nunquam eodem loco consistens, sed tanquam verus Apostolus (vt de eo Viennensis
      scripsit Antistes) cuncta pererrans, anno etiam MDXLVII. nimiis ex laboribus aegrotauit. Sane
      magni ponderis apud Germaniae Proceres et Antistites vox eius erat; sed apud Romanorum Regem
      longe maximi. Anno insequente cum in Augustanis Comitiis libellus vulgaretur de Catholicae
      fidei doctrinâ et ritibus, quae Germania tantisper, dum Concilium Tridenti coactum statueret,
      sequeretur, vnde nomen libello factum est, <hi rend="italic">Interim;</hi> Bobadilla et dictis
      pariter, et scriptis sese constanter opposuit, cum nec Catholicis ea moribus congruere
      viderentur, nec Caesaris possent auctoritate constitui: eoque est aduersando progressus, vt
      quamuis esset in Curiâ Principum plerisque percarus, a Ministris tamen Imperatoriis iussus
      sit, ipsius Caesaris nomine, e Germaniâ facessere: quod ille sane numerauit in lucris, cum pro
      se staret, et gloriosum sibi duceret, magis Deo placere, quam hominibus. Ergo in Italiam
      regressus est, et Iacobo Lainio in Siciliam profecto, eius ipse partes Neapoli suscepit
      implendas. Minorensem quoque Dioecesim vicinosque Episcopatus, Policastrum item, Bisinianum,
      Rossanum, semper strenuus, semper sui similis, biennio lustrauit. Et Rossani quidem venenum ei
      a perditis hominibus datum est, vt prodigij sit instar habitum, quod extremam perniciem
      effugerit. Verum vt emersit e morbo, eâdem alacritate atque constantiâ ad castigandos improbos
      rediit. An. MDLI. Neapolim missu S. Ignatij rediit, et primam eo Sociorum coloniam ad
      Collegium fundandum deduxit. Anno MDLIII. Phaliscum Episcopatum, Episcopo ipso rogante,
      lustrauit. Inde in Picenum, Commissarij nomine, ab Orthodoxae fidei Iudicibus destinatur, vt
      cunctos Haereticorum, Iudaeorumque libros collectos infami concremaret incendio: et Cardinali
      auctore Carpenti Lauretanum quoque Clerum inspexit: quae omnia haud exiguâ ab eo cum laude
      sunt gesta. Tot, tantaque decora magnis laboribus parta, haud leuiter visus est corrupisse
      Bobadilla, quando vitâ functo S. Ignatio, et ad Vicariam potestatem assumpto tantisper Iacobo
      Lainio, aegre se ferre declarauit, quod in partem eius gubernationis non accerseretur; et e
      primoribus Societatis qui conuenerant ad Comitia Patribus nonnullos in suam pertraxit
      sententiam, non leuibus turbis excitatis. Verum vbi lux illi rediit, agnouitque quantum in
      discrimen per suam imprudentiam adduxisset Societatem, nouis errorem benefactis correxit,
      Fulginium primum, mox in Vallem-Tellinam ad Apostolicos labores missus. Ibi cum fame et siti,
      cum frigore et nuditate, omnibusque incommodis; cum Haeresi quoque, et morum corruptelâ
      pugnandum illi fuit: et ab Haeretico Praetore citatus aliquando, interrogatusque ecquid pro
      concione fuisset ausus de Eucharistiâ docere, quamquam dissuadentibus plurimis, prompte se
      stitit, nec minore coram illo spiritu, quam publice fecerat, omnia repetiuit, animumque
      Praetoris suâ constantiâ fregit. Post annum in Illyriam Epidaurio rogante Antistite concessit,
      et rupes illas incultas biennio circumcursauit, si quid ex iis posset bonae frugis exprimere.
      Incredibile dictu est, quam indefesse ad opus incumberet per assiduas conciones, lectiones,
      aliaque munia; vt hic etiam sit ipsius valetudo magnitudine fatigationis tentata per febrim
      quartanam; quam cum diu non posset excutere, in Italiam redire compulsus est. Interea non
      licuit homini esse otioso, qui totus ardebat studio laborandi. A Guidone Sfortia Cardinali S.
      Florae in Calabriam missus est, vt quaedam ibi Siluestrinorum Monasteria viseret; quâ factâ
      opportunitate, Mellitum et Catanzarium quoque percoluit. In summâ, sequentibus annis totam
      propemodum Italiam atque Siciliam crebris excursionibus peruagatus, vbique reliquit ardoris
      sui luculenta impressa vestigia, ab omnibus passim cultus, vt Pater, propter sanctitatis et
      eruditionis existimationem, ac venerandam caniciem; donec fatiscentibus per aetatem,
      crebrosque morbos corporis viribus, Lauretanam sibi quietis, mortisque sedem, amore atque
      obseruantiâ in Deiparam Virginem, elegit. Ibi postremus Sociorum S. P. N. Ignatij die XXIII.
      Septembris, anno salutis MDXC. a confirmata Societate L. prope octogenarius decessit.
      Scripsit</p>
     <p><hi rend="italic">Librum de Christianâ Conscientiâ;</hi> et</p>
     <pb id="s351" n="351"/>
     <p><hi rend="italic">Libellos complures de restituendâ in Germaniâ Religione;</hi> quos tamen
      editos in lucem fuisse non puto.</p>
     <p><term>NICOLAVS BOONARTIVS</term>, natione Belga, patriâ Bruxellensis, Philosophiam Duaci,
      Theologiam Louanij docuit, acumine, iudicio, memoriâ pari; rarâ dote in tantâ ingenij
      sublimitate, vt nesciam an vlli aetate suâ cesserit. Cessit e vitâ, vir non doctrinâ magis,
      quam pietate magnus, Pinciae, dum in patriam rediret, et pararet in vniuersam D. Thomae Summam
      Commentarium, anno salutis MDCX. Edi permisit</p>
     <p><hi rend="italic">Orationem funebrem in Exequiis Serenissimae Gregoriae Maximilianae Caroli
      Archiducis Austriae filiae, Philippo III. Hispaniarum Regi desponsae,</hi> quam Bruxellis
      habuit coram Archiducibus Alberto et Isabellâ.</p>
     <p>Gallice vero, et Flandrice, suppresso vtrobique suo nomine</p>
     <p>
      <hi rend="italic">Apologiam breuem pro B. Virgine Aspricollis.</hi>
     </p>
     <p>Scripsit, dum in Hispania versatur, elegans et doctum opus, in duas partes diuisum, nondum
      tamen typis traditum, in quo se non minus Iurisconsultum, quam Theologum, et in omni Historiâ,
      et Litteraturâ varium ostendit. Inscripsit</p>
     <p><hi rend="italic">Mare non liberum,</hi> siue, <hi rend="italic">Demonstratio Iuris
      Lusitanici ad Oceanum, et Commercium Indicum;</hi> contra Batauicam H. Grotij assertionem.</p>
     <p><term>NICOLAVS BVRENVS</term>, natione Belga, Coadiutor formatus Spiritualis. Anno salutis
      MD CXIX. aetatis suae LIV. Brugis aerumnoso morbo, eoque diuturno absolutus est. Annos quippe
      XII. vitae suae postremos tanto dexteri lateris dolore vexatus est, vt singulas pene noctes
      insomnes duceret; ciborum nauseam pateretur, torminibusque distringeretur: quibus tamen haud
      se passus est impediri ab audiendis assidue Confessionibus, inuisendis aegris, atque apud eos,
      cum opus esset, nocte ducendâ. Cumque iam morbo fractus, neque concionibus, neque Catechesi
      sufficeret, quod superfuit otij a Confessionibus, impendit in vertendos Flandrice pios
      libellos. Vertit ergo</p>
     <p><hi rend="italic">Francisci Arias, Tractatum, de Confessione et Communione.</hi> Antuerpiae
      apud Ioachimum Trognaesium MDCIII.</p>
     <p><hi rend="italic">Eiusdem Tractatum de Praesentiâ Dei.</hi> Antuerpiae apud Guilielmum
      Lesteens MDCXIX.</p>
     <p><hi rend="italic">Roberti Cardinalis Bellarmini, De Ascensione mentis in Deum.</hi> Ibidem
      MDCXVII.</p>
     <p><hi rend="italic">Fuluij Androtij, De frequenti Communione.</hi> Ibidem MDCXVIII.</p>
     <p><hi rend="italic">Lucae Pinelli, De Sacrificij Missae Mysterio.</hi> Ibidem MDCXX.</p>
     <p><hi rend="italic">Martini Becani, Titulos Caluinistarum.</hi> Ibidem MDCXVIII.</p>
     <p><term>NICOLAVS CABEVS</term>, natione Italus, patriâ Ferrariensis, olim Philosophiae in
      Academiâ Parmensi Professor, vitam concionando iam ducit; Edidit</p>
     <p><hi rend="italic">Philosophiam Magneticam, in quâ Magnetis natura penitus explicatur, et
      omnium, quae in hoc lapide cernuntur, causae propriae adferuntur. Noua etiam Pyxis
      construitur, quae propriam Poli eleuationem cum suo Meridiano vbique demonstrat.</hi>
      Ferrartae, apud Franciscum Succium MDCXXIX. in fol.</p>
     <p>Exspectamus ab eodem calamo</p>
     <p><hi rend="italic">Meteorae nouo modo curiose tractata, cum explicatione Textus
      Aristotelicis.</hi> Item</p>
     <p>
      <hi rend="italic">Flores Mathematicarum mixtarum.</hi>
     </p>
     <p><term>NICOLAVS CAVSSINVS</term>, natione Gallus, patriâ Trecensis, Societatem anno MDCVI.
      aetatis XXVI. ingressus est; Vir singulari eruditione ac eloquentiâ; eximiâ morum probitate,
      et innocentiâ. Rhetoricam permultos annos Rhotomagi, Flexiae, et Parisiis magna cum laude
      docuit: nunc partes exercet Concionatoris. Scripsit</p>
     <p><hi rend="italic">Thesaurum Graecae Poeseos,</hi> ex omnibus Graecis Poetis collectum.
      Parisiis apud Romanum de Beauuais MDCXII. Moguntiae MDCXIV. in 8.</p>
     <p><hi rend="italic">Electorum Symbolorum, et Parabolarum Historicarum Syntagma,</hi> seu, <hi
      rend="italic">De Symbolica Aegyptiorum Sapientia; et Polyhistoris Symbolici,</hi> lib. XII.
      Parisiis typis iisdem MDCXVIII. in 4. et Coloniae apud Kinckium MDCXXIII.</p>
     <p><hi rend="italic">Eloquentiae Sacrae et Humanae Parallela,</hi> lib. XVI. Flexiae apud
      Sebastianum Chappelet MDCXIX. in fol. et auctius Coloniae apud Ioannem Kinckium MDCXXVI. in
      4.</p>
     <p><hi rend="italic">Tragoedias Sacras</hi> V. his titulis:</p>
     <p>
      <hi rend="italic">Solyma.</hi>
     </p>
     <p>
      <hi rend="italic">Nabuchodonosor.</hi>
     </p>
     <p>
      <hi rend="italic">Felicitas.</hi>
     </p>
     <p>
      <hi rend="italic">Theodoricus.</hi>
     </p>
     <p><hi rend="italic">Hermenegildus, actione oratoriâ scriptus.</hi> Parisiis apud Sebast.
      Cramoisy et Seb. Chappelet MDCXX. et Coloniae apud Kinckium MD CXXI. in 12.</p>
     <p><hi rend="italic">Ephebiam,</hi> seu, <hi rend="italic">De Rege pubere, et Porticu
      Lodoicaea,</hi> quae est Pompae Regiae Flexiensis Pars II.</p>
     <p>Vertit e Gallico Latine</p>
     <p><hi rend="italic">Iusta funebria Henrico Magno Galliarum Regi, a Ludouico Richeomo
      scripta.</hi> Antuerpiae typis Hieronymi Verdussij MDCXIII. in 4.</p>
     <p>Gallice vero scripsit</p>
     <p><hi rend="italic">Aulam Sanctam,</hi> Tom. III. saepissime recusam; et ab Henrico Lamormaini
      nostro Latine redditam.</p>
     <p><hi rend="italic">Diarium Christianum,</hi> seu, <hi rend="italic">Exercitia quotidiana
      Christianorum.</hi> Parisiis apud Chappelet MDC. XXVIII. et MDCXXXVI. in 12. auctum Flandrice
      versum a Ludouico Iacobi.</p>
     <p><hi rend="italic">Sapientiam Euangelicam,</hi> seu, <hi rend="italic">Expositionem
      Euangeliorum Quadragesimae.</hi> Ibidem editione 2. auctam MDCXXXVI. in 12.</p>
     <p><hi rend="italic">Triumphum pietatis, et gloriam armorum Ludouici XIII. Regis
      Christianissimi.</hi> Ibid. MDCXXIX. in 8.</p>
     <pb id="s352" n="352"/>
     <p><hi rend="italic">Impietatem domitam sub Liliis,</hi> seu, <hi rend="italic">Historiam
      Saxoniae a Carolo Magno domitae.</hi></p>
     <p><term>NICOLAVS CVSANVS</term>, natione Germanus, natus Cusae in agro Treuirensi, die VI.
      Nouembris, anno MDLXXIV. Societatem ingressus est anno MDCI. iam excultus Theologicis
      disciplinis, quas etiam Baccalaureus creatus, in Imperiali S. Maximini Monasterio Religiosis
      explicuerat: professionem quatuor votorum emisit anno MDCXIV. Vir plane egregius, et
      Societatis nostrae genuinus alumnus. Absoluto Tirocinij biennio missus Luxemburgum, infimam
      Grammaticam primus docuit anno non plus vno; nam mox foras ad oppida missus et pagos,
      instituendis rudibus totum se constantissime impendit; etiam tum, cum mediam Grammaticam
      alterius vice docuit, et ante meridiem conciones in vrbe obtinuit; nam pomeridianis horis in
      agrum suburbanum, animas Deo lucraturus, strenue excurrebat. Ab hoc proposito nulla vnquam
      pluuij caeli, frigorisque incommoda, nulla praedonum, aliaue id generis a sceleratis hominibus
      quantumuis magna pericula, nullae molestiae, quae se in dies plurimae obtulerunt, illum
      deterrere potuerunt. Fassus est ille quidem Superiori, se quoties exeundum esset, toto corpore
      contremiscere; sed animi robore premens horrorem, tanquam ad epulas, promptissimus
      egrediebatur. Pridie vero, vt se compararet ad opus, etratorum suorum veniam a Sociis in
      triclinio poscebat, tergebat ollas, et flagello in se priuatim animaduertebat. Prodibat autem
      iusta Libellorum, rosariorum, aliarumque huiusmodi piarum rerum sarcinâ grauis, quae pro re
      nata diuideret. Itinera condiebat continuâ oratione; nisi cum de viâ bubulcus aliquis, vel
      opilio esset instruendus, quâ morâ simul etiam socium longius sequentem opperiebatur. Temporis
      erat parcissimus; cui redimendo iumentum saepius admittebat pro socio, vt sequi se posset; nam
      ipse fere pedes ambulabat, nisi cum diuersis locis esset vnâ die concio habenda, caelo
      praesertim pluuio. Si quandoque apud Nobiles, vbi diuertebat, mensa longius protraheretur,
      ille vbi vilioribus se cibis refecerat, ad sacros labores ante secundas mensas exsurgebat.
      Saepe contentione festinandi ab vno in alium locum, deficientibus viribus medio in luto
      collapsus est. Totos crebro menses solâ frigidâ, et pulte auenaceâ, aut atri panis offulâ, vel
      insulsi frusto casei vitam duxit. Somnium in stramine capiebat, solo tectus pallio, per hyemem
      quidem tepidiore quodam loco, reliquo anno in horreo. Chirothecis nunquam, totis XXXIII.
      annis, est vsus aduersus hyemes, vt fit, nisi anno vitae postremo, cum ex morbo grauiore
      respirasset. Haec cum ageret, toleraretque mortalium bono, haudquaquam tamen vitare potuit
      calumnias; nam et admissae fornicationis, adeoque et Haereseos, vit innocentissimus postulatus
      est ab improbis hominibus; quae quamuis ipsi grauiora ceteris malis fuerunt; ardentem tamen
      eius zelum minime potuerunt exstinguere; qui finibus eius Prouinciae contineri impatiens, in
      Lotharingiam Germanicam, vicinasque ditiones se extendit, tam felici prouentu, vt vno in
      Oppido affirmarit vir perhonestus, plus eum commodi attulisse octiduo, quam ab omni retro
      memoriâ quotquot eo Parochi, quotquot Religiosi venissent. Decanus ruralis, qui aditum ei ad
      suam Paroeciam negabat, cum sancta victus importunitate, concionem ei permisisset, dicentemque
      audisset, adeo suspexit hominem, vt primus ei supplex acciderit ad Confessionem, magno suis
      omnibus exemplo praelucens. Lites optimo successu passim dirimebat: iurandi et male precandi
      morem pessimum castigabat acerrime, et multis in locis haud improspere penitus excîdit. Cultum
      Deiparae Virginis vehementer amplificauit, duabus rebus vel maxime, reuocato Rosarij recitandi
      vsu, et eius Litanias ante cubitum simul orandi, in iis familiis, vbi diuersabatur, instituto.
      Haec cum foris praestaret, domi nihilo secius omnium dabat exempla virtutum. Orare vix aliter,
      quam flexis genibus, visus, nulli vnquam fulcro nixus; sensu autem et affectu pietatis tanto,
      vt saepe in vberes lacrymas colliquesceret: id quod ad mensam quoque non raro, cum sacrae
      lectioni intenderet, eueniebat. Sanctissimi Nominis Iesu honori sic fuit affectus, vt non
      tantum cum illud pronunciaret, sed cum scriberet etiam, caput interim aperiret. Nunquam passus
      est aliorum quidquam existimationi apud se detrahi, solitus omnia excusare, vel in partem
      optimam interpretari. Nunquam ille cuiquam irasci, nunquam stomachari, qui alioqui ad
      concionem acerrimus ignem spirare videbatur. Omnibus suam operam, quaqua posset in re, semper
      habuit promptam. Sacras Missae caeremonias ad stuporem vsque accurate obseruauit. Impiger ad
      imperia Superiorum. In omni rerum vsu prorsus pauper, detritas semper vestes vsurpabat; nouas
      vt admitteret, haud facilis persuaderi. Demissionis et humilitatis studio consulebat in
      ambiguis etiam eos, quos non nesciebat se esse doctrinâ inferiores. Fuit denique religiosae
      disciplinae custos sedulus, et in vitâ suâ perfectissimam eius formam expressit, externis
      iuxta ac domesticis hoc nomine venerabilis et carus: vt nemo dubitaret eum cum sanctissimis
      viris conferre, Nostrisque omnibus, qui in Apostolicis Missionibus exercentur, tanquam
      perfectum eius vitae exemplar proponere. Intentum caritatis officiis, iuuandisque per pagos
      inter cadauera moribundis morbus et mors occupauit, instructum prius tamen Ecclesiae
      Sacramentis, Luxemburgi <pb id="s353" n="353"/> die XX. Aprilis, anno salutis MDCXXXVI. Edidit
      Gallice, et Germanice</p>
     <p><hi rend="italic">Scholam Christianam, in qua et quaestiones omnes Catecheticae, et
      controuersi fidei articuli explicantur.</hi> Placuit hoc Opus vehementer omnibus, saepiusque
      recusum est. Reuerendissimus Madaurensis Antistes Suffraganeus Metensis cum legisset, tota ea
      Dioecesi praecepit loco concionum populo a Parochis recitari. Eam transtulit Gallice loannes
      le Veneur noster.</p>
     <p><hi rend="italic">Sapientiam Christianam,</hi> quae Scholae quasi compendium est.</p>
     <p><hi rend="italic">Ducem viae;</hi> quo confutantur errotes Haereticorum, et fidei Catholicae
      veritas probatur.</p>
     <p><term>NICOLAVS CYROWSKI</term>, natione Polonus, nobilibus in Masouiâ parentibus natus,
      annum agens XVII. ad Societatem venit; et confecto studiorum Cursu, traditisque sexennio
      Humanioribus disciplinis, in Moscouiam secutus est militares copias Demetrij Ducis Moscorum,
      quibus operam perutilem impendit. Collegia difficillimis temporibus Leopoliense,
      Iaroslauiense, Posnaniense, annos XIII. rexit. Hic eum phthisis toto anno exercuit; et tandem
      confecit die XXIII. Maij, anno salutis MDCXXV. aetatis LVI. Religionis XXXIX. et post XVI.
      quam vota quatuor conceperat. Singularis de illius sanctitate opinio frequentem populum ad
      eius funus exciuit; creditumque vulgo est, exspectatam diu votis omnibus pluuiam, quae quo die
      elatus est copiosa cecidit, ipsius meritis fuisse datam. Enimuero fuit in eo spectata
      humilitas, obedientia, mortificationis externae internaeque studium, zelus animarum, et perpes
      cum Deo per orationem familiaritas. Confessionibus audiendis strenuam, vtilemque nauauit
      operam. Eos, quibus praefuit, lenitate multâ, sed iustâ seueritate temperatâ, ad officium
      excitabat. Missus a Superiore ad Daemonem ab Energumeno exturbandum, id oratione, et ducto
      Crucis signo perfecit. Ter minimum salutem in morbis, supra naturae vires, ope SS. Ignatij,
      Xauerij, Barbarae, ac Bibianae imploratâ, recepit. In supremâ aegrotatione, cum illi Medicus
      orationis exercitio interdixisset; voce, oculis, lacrymis consuetus pietatis sensus erumpebat:
      imo sub illud composuit eos, qui lucem postea aspexerunt,</p>
     <p><hi rend="italic">Rhythmos Polonicos, Diuino amori, veraeque contritioni eliciendae
      accommodatissimes.</hi> Edidit praeterea Polonice</p>
     <p>
      <hi rend="italic">Methodum Confessionum rite peragendarum.</hi>
     </p>
     <p><term>NICOLAVS DVRAN</term>, vide, Nicolaus Mastrillus.</p>
     <p><term>NICOLAVS FOREST</term>, natione Gallus, patriâ Rhemensis, Societatem anno MDCXII.
      ingressus, post amoeniores litteras traditas, Philosophiam et Mathesim septennio docuit;
      postea Sacras Litteras interpretatus est Rhemis, hodieque in viuis est. Edidit tacito
      nomine</p>
     <p><hi rend="italic">De Circine proportionis,</hi> Opuscula Mathematica.</p>
     <p><term>NICOLAVS GOPIGNVS</term>, natione Lusitanus ad Societatem accessit Conimbricae annos
      XIV. natus; in eaque ad magnam doctrinam euasit, non Humanioribus modo, sed Philosophicis
      etiam, atque Theologicis disciplinis egregie ornatus; quas etiam publice professus est. Obiit
      Romae die VII. Decembris, anno salutis MDC. XVI. Scripsit</p>
     <p><hi rend="italic">Vitam Gonzali Sylueriae Societatis Iesu Sacerdotis, in vrbe Monomotapa
      Martyrium passi die XV. Martij, anno</hi> MDLXI. Lugduni apud Horatium Cardon MDCXII. in
      8.</p>
     <p><hi rend="italic">De Abassinorum rebus; deque Aethiopiae Patriarchis Ioanne Nonio Barreto,
      et Andrea Ouiedo,</hi> lib. III. Ibidem MDCXV. in 8.</p>
     <p><term>NICOLAVS HERARDVS</term>, natione Lotharingus, patriâ Tullensis, cum multos annos
      morbis grauiter conflictaretur, iis commodius curandis, volens lubensque a Societate dimissus
      est: quem cum eo tempore Henricus Lotharingus Virdunensis Antistes Vicarium suum esse
      iussisset, perpetuis pene concionibus dedit operam, et praeclare libertatem Ecclesiasticam
      propugnauit, nihil veritus, cum plurimorum odio, Nobiles quosdam turbulentos graui anathemate
      percellere. Obtinuit deinde a Praeposito Generali Societatis nostrae, vti rursum ad Ordinem
      admitteretur; vbi et Theologiam Moralem docuit, et cum laude concionatus est, et quatuor vota
      professus; et Collegio tandem Augensi Rector datus, hydrope extinctus est anno salutis
      MDCXVIII. Edidit Gallice, priusquam ad Societatem rediret,</p>
     <p>
      <hi rend="italic">Conciones Sacras in omnes Dominicas Aduentus, et Festos dies.</hi>
     </p>
     <p><term>NICOLAVS IAVSLLVS</term>, natione Burgundo-Sequanus, patriâ Dolanus, natus anno
      salutis MDLXXXIX. Societati aggregatus MDCVI. in qua XVII. post anno solemnem edidit
      professionem. Philosophiam docuit quinquennio, Theologiam Moralem biennio, altero quinquennio
      Scholasticam, Doctorali titulo decoratus. Nouitiis formandis ad nostrum Institutum nauat nunc
      operam. Edidit tacito nomine redditum Gallice</p>
     <p>
      <hi rend="italic">Guilielmi Baldesani, Stimulum virtutum.</hi>
     </p>
     <p><term>NICOLAVS KMICIC</term>, natione Roxolanus, edidit subalieno nomine</p>
     <p><hi rend="italic">Iosaphatidos</hi> lib. III. seu, <hi rend="italic">Martyrium B. Iosaphati
      Kuncevvicz Archiepiscopi Polocensis,</hi> Carmine Heroico MDCXXVII.</p>
     <p><hi rend="italic">Panegyricum Domino Georgio Tyszkievvicz Episcopo Samogitiae, cum in
      Episcopum Methonensem et Suffraganeum Vilnensem inauguraretur.</hi> MDC. XXVIII.</p>
     <p><hi rend="italic">Dithyrambum,</hi> qui exstat in Epicitharismate ad Lyram Sarbieuij.</p>
     <p><term>NICOLAVS LANCITIVS</term>, natione Ruthenus, <pb id="s354" n="354"/> Vir sapientiâ et
      virtute clarus. Docuit Sacram Linguam, Controuersias, Theologiam Moralem, et Scholasticam, et
      Diuinas Litteras interpretatus est. Rector fuit Collegij Cracouiensis, et Praepositus
      Prouincialis in Lithuania; vnde in Bohemicam Prouinciam translatus, formandis in tertia
      Probatione Patribus vtilem operam exhibet. Edidit suppresso suo nomine</p>
     <p><hi rend="italic">Gloriam S. Ignatij Societatis Iesu Fundatoris.</hi> Cracouiae apud Andream
      Petricouium MDC. XXII. in 8. Vilnae typis Academicis MDCXXIV. in 12. Antuerpiae apud Henricum
      Aertsens MD CXXVIII. in 24. Translatum est a quopiam in Linguam Belgicam; et <hi rend="italic"
      >Ioanni Eusebio Nierenberg</hi> materiam suggessit et modum simili titulo cum multa accessione
      scribendi Vitam S. Ignatij Hispanice.</p>
     <p>Scripsit praeterea sub suo nomine</p>
     <p><hi rend="italic">De Indiciis, et gradibus profectus in Virtutibus.</hi> Antuerpiae apud
      Ioannem Meursium MDCXLI. in 8. Plura praelo parata habet, aut parat.</p>
     <p><term>NICOLAVS LONGOBARDVS</term>, natione Siculus, magnus in Sinensi Christi Vineâ
      operarius, eiusque totius Missionis post P. Matthaeum Riccium Superior. Anno primum MDXCVII.
      designatus est a P. Alexandro Valignano Visitatore, qui ad Xauceanam Sedem in Regni eius
      continente sese conferret, socius P. Lazaro Cataneo ibi futurus. In eâ Domo per annos deinceps
      aliquot solus Sacerdos substitit, vno cum fratre; et nouus tamen ac solus magnam Christianae
      rei messem in Ecclesiae horrea intulit, non vrbanis solum, paganisque permultis, sed
      Principibus etiam ac Matronis aliquot Christo aggregatis; quâ in re nec periculis caruit, nec
      laboribus, molestiisqueue. Anno MDC. VI. sedatâ paulo ante procellâ grauissimâ, quam nefarij
      quidam concitarant in P. Cataneum, calumniati Regnum ab eo Sinicum affectari, deriuabantque in
      omnium Sociorum inuidiam, propriâ petitus calumniâ Nicolaus, per submissum libellum adulterij
      accusatus est. Monitus hac se de causâ euocandum a Praeside in tribunal, occupauit ipse prior,
      rogauitque ipse Praesidem, vt in illud crimen suum diligenter inquireret, et pro veritate, vti
      comperisset, pronunciaret. Praeses, qui totam hanc ipse actionem credebatur clam adornasse, vt
      pro declarandâ innocentiâ largitionis aliquid exprimeret, interrogauit eos seuere, quorum
      libellus nomina praeferebat; ipsamque adeo mulierem, quae consors criminis accersebatur; nec
      interrogasse contentus, etiam tormentis subiecit. Verum nihil ab illis potuit de P. Longobardo
      exprimere: atque ad Patrem cupidus homo saepe submittebat, qui numos exigeret pro innocentiae
      suae declaratione. Sed ille ne obolum quidem vnum pendere voluit, ne quam e simili largitione
      criminis labem, haud alias facile diluendam, admitteret. Quae res Neophytis, Ethnicisque
      permultis cum innotuisset, constantiam vehementer admirati sunt. Ergo vbi spes largitionis
      euanuit, de aliis aliter, de Nicolao Praeses pronunciauit, eum et hâc calumniâ liberum, et
      quolibet alio crimine, magnâ integritatis famâ semper vixisse. Anno MDCIX. Australibus in eo
      Regno Nostrorum Domiciliis praefectus est; et mox anno sequente P. Matthaeus Riccius,
      priusquam diem suum obiret, chirographo illum suo sibi successorem in Sociorum omnium eius
      Expeditionis moderatione constituit, quod munus hodieque sustmet. Scripsit Longobardus</p>
     <p><hi rend="italic">Annuas Litteras e Sinis anni</hi> MDXCVIII. quae Moguntiae typis Ioannis
      Albini MDCI. Latine prodierunt. Item</p>
     <p><hi rend="italic">Libellum precum, cum Officio funebri, ac sepulturae,</hi> Latino quidem
      sermone, sed Sinico charactere expressum.</p>
     <p>Sinico vero idiomate edidit</p>
     <p>
      <hi rend="italic">Formulam examinandi conscientiam, et confitendi.</hi>
     </p>
     <p>
      <hi rend="italic">Vitam B. Virginis, et nonnullorum Sanctorum.</hi>
     </p>
     <p><hi rend="italic">Tractatum de Causis Terraemotus Pechinensis anni</hi> MDCXXIV. quo libro
      magnam Nostris doctrinae opinionem comparauit.</p>
     <p><term>NICOLAVS MALAVALETTE</term>, natione Gallus, patriâ Aramonensis in Ouitaniâ; scripsit
      idiomate vernaculo,</p>
     <p><hi rend="italic">Manuale veritatis Catholicae Religionis, ex ipsis aduersariorum scriptis
      ac libris contextum,</hi> quod in Germanicam et Belgicam linguam etiam exstat translatum.</p>
     <p><term>NICOLAVS MASTRILLVS</term>, natione Italus, patriâ Nolanus, ingressus est in
      Societatem anno MDLXXXV. aetatis XV. cum in Peruanam Prouinciam nauigasset, pro Mastrillo
      Duran appellatus, gentes illas barbaras Apostolico spiritu excoluit, bis ibi Praepositus
      Prouincialis fuit; et semel Romam a Prouinciâ Procurator missus. Edidit Linguâ Hispanicâ</p>
     <p><hi rend="italic">Conciones,</hi> in Regno Peruano excusas. Seorsim vero exstat eius</p>
     <p><hi rend="italic">Concio habita Limae in Canonizatione,</hi> (sic ipse inscripsit) <hi
      rend="italic">S. Petri Nolasci Fundatoris Ordinis S. Mariae de Mercede, Redemptionis
      captiuorum.</hi> Limae MDCXXXII. Edidit praeterea</p>
     <p><hi rend="italic">Litteras Annuas Prouinciae Paraquariae annorum</hi> MDCXXVI. <hi
      rend="italic">et</hi> MDCXXVII. quas Iacobus Rançonier noster Latine scripsit; et Antuerpiae
      edidit Ioannes Meursius MDCXXXVI. in 8.</p>
     <p><term>NICOLAVS OBORSKI</term>, natione Polonus, nobilibus parentibus in Masouiâ natus, in
      Societatem nostram ingressus est circa annum Domini MDCIII. Gubernauit Collegia Gedanense,
      Lublinense, et Leopoliense: Domui etiam Probationis, et Conuictorum Collegio praefuit. Cum
      autem S.P.N. Vrbanus VIII. post Paulum V. postulante Sigismundo III. Serenissimo Poloniae
      Rege, et Statu Ecclesiastico Regni, <pb id="s355" n="355"/> in tribus Synodis Prouincialibus
      congregato, iussisset per omnes Dioeceses auctoritate suâ inquiri, examinarique miracula a Deo
      per intercessionem B. Stanislai Kostka patrata, huic negotio P. Nicolaus, quae ipsius erat
      perspecta fides et diligentia, a Moderatoribus par iudicatus est. Is toto Regno conquisita,
      probataque non pauca, legitime consiguata Romam misit. Edidit autem Polonice</p>
     <p><hi rend="italic">Librum de selectis quibusdam miraculis a Deo per inuocationem B. Stanislai
      Kostka Societatis Iesu patratis.</hi> Cracouiae MDCXXX.</p>
     <p><term>NICOLAVS ORLANDINYS</term>, natione Italus, patriâ Horentinus; ortus stirpe nobili, et
      indole bonâ, in Societatem venit adolescens anno salutis MDLXXII. Multum in Litteris ac
      pietate profecit; vt in vtroque postea Magisterium cum laude gesserit. Moribus suauibus;
      ingenio candido; compositus ad modestiam; religiosae disciplinae custos perdiligens fuit; et
      vt in vitâ, sic accuratus in stylo. In Litterarum laude apprime floruit cultu Latinae,
      limataeque orationis. Cum vero exigua valetudo studiorum labores non ferret, regendo Collegio
      Nolano primum, tum Neapoli Nouitiorum institutioni praeficitur. Ex eo munere, post annum
      septimum, ad scribendam Societatis Historiam euocatus in Vrbem anno MDXCVIII. quamuis
      valetudini diffideret, et longa styli intercapedo terreret, arduam tamen Prouinciam libens
      accepit. Tantum ex obediendi studio sumebat animi ad conandum. Medio in cursu, grauissimo
      implicitus morbo succubuit. Iamque vitam eius omnes desperauerant, praeter ipsum; qui cum
      tantum vsurae lucis expeteret, dum Generalatum S. P. N. Ignatij, quem singulari pietate ob
      primorum memoriam Patrum scribebat, exequeretur, visus est voti compos effectus. Valetudinem
      enim recuperauit; opus intermissum repetiit, et proxime ad metam perduxit: tum rursus languore
      prostratus, necessitati religiose concessit Romae anno Domim MDCVI. Scripsit</p>
     <p><hi rend="italic">Annuas Litteras Societatis Iesu, annorum</hi> MDL XXXIII. <hi
      rend="italic">duorumque sequentium.</hi> Romae in Collegio Societatis Iesu MDLXXXV. et
      sequentibusin 8.</p>
     <p><hi rend="italic">Historiae Societatis Iesu Partem Primam,</hi> cui titulum inscripsit, <hi
      rend="italic">Ignatius.</hi> Romae typis Zannetti MDCXV. in fol. Antuerpiae typis Nutij MDCXX.
      in fol. Coloniae per Antonium Hieratum MD CXXI. in 4.</p>
     <p><hi rend="italic">Vitam Petri Fabri Societatis Iesu, qui primus fuit e X. Sociis S. P. N.
      Ignatij.</hi> Lugduni apud Petrum Rigaud MDCXVII. in 8. Eam Italice reddidit, sub Erminij
      Taciti nomine Terentius Alciatus noster.</p>
     <p><term>NICOLAVS PIMENTA</term>, natione Lusitanus, Visitator Sociorum in Indiâ Orientali; vbi
      Goae decessit VI. Martij MDCXIV. Scripsit</p>
     <p><hi rend="italic">Epistolas 11. ad R. P. Claudium Aquauiuam Praepositum Generalem, quibus
      describit visitationem, quam instituit annis</hi> MDXCIX. et MDC. Editae sunt Romae primum
      Italice ab Aloysio Zannetto MDCI. et MDCII. in 8. et mox ibidem, atque alibi Latine.</p>
     <p><term>NICOLAVS RACOVIVS</term>, natione Polonus, edidit</p>
     <p><hi rend="italic">Orationem in funere Illustrissimi Domini Guilielmi Vrsini Rosembergici,
      dictam Pragae anno</hi> MDXCII. ibique eodem anno impressam typis Georgij Nigrini in 4.</p>
     <p><term>NICOLAVS ROMAEVS</term>, natione Belga, patriâ Brugensis, natus die XX. Octobris, anno
      salutis MDLXIII. Societati se adiunxit XXVIII. Martij, anno MDXCIV. Vir acri ingenio, et
      tenaci memoriâ. In patria Humanitatis cursum confecit. Parisiis Logicam, reliquam Philosophiam
      Herbipoli, Iuris Legumque peritiam Biturigibus ac Pictauij, condidicit. Theologiam
      Scholasticam apud nos Louanij audiuit; eam quae de Moribus et Conscientiâ disputat, variis in
      Collegiis, nempe Leodij, Audomari, Syluaeducis, Ipris, et Antuerpiae per annos XIV. docuit.
      Traiecti ad Mosam et Ipris Rector Nostris praefuit. Hollandicum agrum multos annos excoluit.
      Patres nostros pro tertia Probatione in spiritu instruxit. Calculi dolores, deinde et atrocem
      sectionem mirâ constantiâ pertulit, cum diceret, se nolle suum calculum cum omnibus Orientis
      adamantibus commutate. Tandem Brugis ad caelestem patriam abiit die XX. Decembris, anno
      Christi MDCXXXII. Edidit opus insigne sic inscriptum,</p>
     <p><hi rend="italic">Ioannis Caluini Nouiodunensis noua effigies centum coloribus ad viuum
      expressa: qua S. Thomae Theologia tota strictim attingitur; Caluini tota fere fuse
      refutatur.</hi> Accedit</p>
     <p><hi rend="italic">Digressio de Praedestinatione, et Iustificatione.</hi> Item</p>
     <p><hi rend="italic">Caluini confessio ex equuleo.</hi> Antuerpiae typis Hieronymi Verdussij
      MDCXXII. in fol.</p>
     <p><term>NICOLAVS SALIVS</term>, natione Bohemus, patriâ Pragensis, Coadiutor Spiritualis, diu
      cum laude concionatus, obiit Crumlouij anno MD. XCVI. Scripsit</p>
     <p><hi rend="italic">Vitam S. Procopij Abbatis;</hi> et</p>
     <p><hi rend="italic">Vitam S. Ludmillae;</hi> quas suis Tomis inseruit Surius.</p>
     <p>
      <hi rend="italic">Vitam S. VVenceslai Martyris.</hi>
     </p>
     <p><term>NICOLAVS SARTORIVS</term>, natione Illyricus, seu Slauus, patriâ Scisciensis, natus
      anno MDL XXXII. in Societatem MDCXV. ingressus, in eâ Rectorem aliquamdiu egit. Edidit
      translatum a se Croatice,</p>
     <p><hi rend="italic">Manuale Sodalitatis.</hi> Posonij MDCXXXIX.</p>
     <p><hi rend="italic">Libellum precum, et Christianarum exercitationum:</hi> vtrumque suppresso
      suo nomine. Agit nunc Poenitentiarium Romae in Vaticano.</p>
     <p><term>NICOLAVS SERARIVS</term>, natione Lotharingus, patria Ramberuillanus, quod oppidum <pb
      id="s356" n="356"/> in Metensis Episcopi ditione est. Natus est honestis parentibus anno MDLV.
      qui eum idcirco Nicolaum nominauerunt, quod Baptismus ipsius in diem S. Nicolao Myrensi
      Episcopo sacram incideret. Trimulum Deus e patriae vastitate, flammisqueue, quas bellicus
      furor iniecerat, ereptum, ac mox e curru, quo in fuga vectabatur, excussum, seruauit
      incolumem, sororculâ eodem extinctâ casu. Deletâ patriâ primam aetatem egit ad Montem D.
      Romarici. Primas Litteras Dummartini hausit, magistro vsus homine inprimis diligente, apud
      quem biennium transegit. Inde Coloniam ad altiores disciplinas missus, spatiis Philosophiae
      permensis Societati nomen dedit anno MDLXXII. Posito Tirocinio, Herbipoli ad Theologiam
      incubuit: quâ absolutâ, per omnes fere Humanarum Diuinarumque facultatum gradus tantâ
      felicitate paulatim docendo ascendit, nulla vt esset earum doctrinarum, in quâ non laudem
      ferret. Primus in Academiâ Herbipolensi, aliquot probatae conditionis iuuenes, Artium et
      Philosophiae Magistros renunciauit. Post Theologiam Scholasticam, ad Sacras Litteras, quarum
      incredibili ardebat amore, totum se contulit; in quibus tradendis tum Herbipoli, tum Moguntiae
      XX. prope annos, cum mirifico plurimorum fructu, nominisque sui, apud exteras etiam gentes,
      gloriâ collocauit. In suo studio Litterarum, Dei O. M. gloriam tantâ contentione quaesiuit,
      quantâ nemo facile alius honores, opesue sectetur: atque vt ad id se, aliosque excitaret,
      incredibile memoratu est, quo sensu pietatis illud identidem verbum doxologicum, quo Psalmos
      claudimus, sit solitus vsurpare. Haec illi priuatim, publiceque operum omnium principium erat
      et finis: hanc nunquam sine praecipuo quodam ardore, qui in vultu quoque emicaret
      pronunciabat: hanc si a Symphoniacis cani audiret ornatius, gestire scilicet gaudio, ac
      triumphare quodammodo videbatur. Quam vero vberes illi ex eâ caelestesque sententiae de
      adoranda illa Diuinitate affluerent, quamque ea voluenda inflammatum indies Diuinae gloriae
      studium in pectore glisceret, non modo frequentibus, vbi se dabat occasio, sermonibus, sed
      publicis etiam monumentis prodere olim studuit. Iam vero cum Germaniam iis pestibus
      conflictari intelligeret, quibus delendis, praeter eximiam pietatem, excellenti quoque
      doctrinâ sit opus, incredibili in vtrumque studio et labore incubuit, sic dictitans; Pro
      Haereticis non orandum modo esse, sed etiam studendum. Caput autemomnium studiorum, Sacras
      Litteras, vt vere sunt, faciebat. Ad has explicandas, tuendas, ornandas, non disputatricem
      modo illam Theologiam, verum etiam omnium Philosophorum, Oratorum, Historicorum, atque adeo
      Poetarum lectionem conferebat. Itaque aiebat se multorum hominum miserari vicem, qui cum hisce
      velut Aegypti spoliis, Dei Arcam exornare possent, aetatem in iis sine fructu contererent. Cum
      his eam Latinae, Graecae, Hebraicae, Syriacae Linguarum cognitionem copularat, quae ipsis
      quoque aduersariis eius commendationem expressit. His ille quidem armis vincere hostem
      poterat, qui vt se vinci quoque sineret, admirabili candore animi, morumque suauitate; quâ et
      sermones omnes temperabat, adnisus est. Id quod admirabilius inde quoque fit, quod feruidus
      naturâ, et, nisi longâ atque acri meditatione se fregisset, ad iram esset procliuior. Certe
      exstat publice hominis heterodoxi elogium, qui eum <hi rend="italic">eruditissimum ac
      bumanissimum Iesuitam</hi> appellat: nam Catholicorum de eo iudicia prolixum esset recensere.
      Erit instar omnium Caesar Cardinalis Baronius, qui eum Tom. 12. Annal. ad A. C. 1126. <hi
      rend="italic">Lucis iubar Ecclesiae Germanicae,</hi> dicere non dubitauit. Neque tamen haec
      illum eruditionis, vel ardor, vel fama, ab amore virtutum, quae Deo consecratum hominem
      decent, distrahebat. Erat in eo modestia virgineum in modum verecunda; studium paupertatis
      perreligiosum; facilitas quae nullius, non modo consuetudinem, sed ne disciplinam quidem
      aspernaretur. Ergo in aliorum congressionibus, eâ doctrinâ ac prudentiâ vir, secundas
      plerumque agebat; neque morabatur per quem proficeret, modo proficeret. Ad extremum consumptis
      nimiâ animi contentione spiritibus, debilitatoque stomacho, octo dierum spatio, vir cetera
      robustus, extinctus est, cum prius et Sacra omnia obiisset, et Socios consueta sua Doxologia
      conditionis humanae grauiter admonuisset, die XX. Maij, anno salutis MDCIX. aetatis suae LIV.
      in Collegio Moguntino. Elatus est prosequentibus funus, non sine lacrymis, Academiae
      Primoribus. Edidit Serarius varia subinde Opuscula, quae in Tomos III. collecta prodierunt
      Moguntiae typis Ioannis Albini MDCXI. in fol. Continentur autem</p>
     <p>TOMO I. Historica.</p>
     <p>
      <hi rend="italic">Iosuani Sacerdotes.</hi>
     </p>
     <p>
      <hi rend="italic">De Poenitentia Salomonis.</hi>
     </p>
     <p>
      <hi rend="italic">Naaman Syrus, iam sanus.</hi>
     </p>
     <p><hi rend="italic">Trihaeresium,</hi> seu, <hi rend="italic">De Sectis Iudaicis,</hi> lib.
      III.</p>
     <p><hi rend="italic">Minerual Ios: Scaligero et Io: Drusio,</hi> lib. v.</p>
     <p><hi rend="italic">Rabbini,</hi> lib. 11.</p>
     <p>
      <hi rend="italic">Herodes.</hi>
     </p>
     <p>
      <hi rend="italic">De Apostolis, Disputatio in C. Assertiones tributa.</hi>
     </p>
     <p>
      <hi rend="italic">De S. Paulo, et Iuda proditore.</hi>
     </p>
     <p>
      <hi rend="italic">S. Kilianus, cum Notationibus.</hi>
     </p>
     <p>
      <hi rend="italic">Par Sanctorum Comitum, Godefridus Vestphalus, et Romaricus Austrasius.</hi>
     </p>
     <p>TOMO II. Didactica.</p>
     <p>
      <hi rend="italic">Prothyron Paulinum.</hi>
     </p>
     <p><hi rend="italic">Symbolum Athanasianum, Disputationibus</hi> III.</p>
     <p>
      <hi rend="italic">Disputatio de Legibus.</hi>
     </p>
     <p>
      <hi rend="italic">De Extrema Vnctione.</hi>
     </p>
     <pb id="s357" n="357"/>
     <p>
      <hi rend="italic">De Catholicorum cum Haereticis Matrimonio.</hi>
     </p>
     <p>TOMO III. Polemica.</p>
     <p><hi rend="italic">Contra Franciscum Puccium Filidinum,</hi> lib. 11.</p>
     <p><hi rend="italic">Litaneutici,</hi> lib. 11.</p>
     <p><hi rend="italic">De Sacris Ecclesiae Catholicae Processionibus,</hi> lib. 11.</p>
     <p><hi rend="italic">Orationes Luthero-turcicae</hi> VI.</p>
     <p><hi rend="italic">De Lutheri Magistro,</hi> lib. 11.</p>
     <p>
      <hi rend="italic">Apologiae pro Lutheri Magistro Alogia.</hi>
     </p>
     <p>
      <hi rend="italic">Lutherus Theosdotos remissus.</hi>
     </p>
     <p>
      <hi rend="italic">De Magistro Caluini.</hi>
     </p>
     <p><hi rend="italic">Logi Apologetici, pro Luthero Diaboli discipulo.</hi> Edidit praeterea</p>
     <p><hi rend="italic">Commentaria in Sacros Libros,</hi> nempe</p>
     <p><hi rend="italic">In Iosue,</hi> To. 11. Moguntiae MDCIX.</p>
     <p><hi rend="italic">In Iudices et Ruth.</hi> Moguntiae typis Balthasaris Lippij MDCIX. in
      fol.</p>
     <p><hi rend="italic">In Tobiam, Iudith, Esther, Machabaeos,</hi> Ibidem MDCX. in fol.</p>
     <p><hi rend="italic">In omnes Epistolas Canonicas Sanctorum Apostolorum, Iacobi, Ioannis,
      Petri, Iudae.</hi> Ibidem MDCXII. in fol.</p>
     <p><hi rend="italic">Prolegomena Bibliaca.</hi> Ibidem codem anno, in fol.</p>
     <p><hi rend="italic">In Libros Regum</hi> Commentarium reliquit imperfectum.</p>
     <p><hi rend="italic">De rebus Moguntiacis.</hi> Lib. v. Ibidem MDCIV. in 4.</p>
     <p><hi rend="italic">Epistolas S. Bonifacij Martyris, primi Archiepiscopi Moguntim; Notis
      illustratas:</hi> quae exstant insertae Bibliothecae Magnae Patrum Tomo VIII.</p>
     <p>
      <hi rend="italic">Quaestiones de S. Nicolao.</hi>
     </p>
     <p>Scripsit etiam Germanice</p>
     <p>
      <hi rend="italic">Noctilucium Lutheri.</hi>
     </p>
     <p>Reliquit denique</p>
     <p><hi rend="italic">De Paradiso; et, Epistolas Didacticas,</hi> de rebus variis.</p>
     <p><term>NICOLAVS SVSIVS</term>, natione Belga, patriâ Brugensis; pluribus locis cum laude et
      fructu Rhetoricam docuit, et Theatra eruditis Declamationibus exornauit; fuit enim vir non
      vulgari inferiorum Litterarum cognitione praestantissimus, suoque merito quatuor votorum
      professus. Obseruantiâ vero in Superiores, atque obedientiâ fuit eximiâ. Vitam, labores,
      studia, Deiparae dicata semper voluit, totus in ea laudanda, visenda, precibus prosequenda.
      Tanto pietatis sensu quotidie sacrificabat, vt in adstantes ea redundaret. Obiit Cortraci die
      VIII. Iunij, anno MDCXIX. dum Romanarum rerum Historiam ab Vrbis exordio ad haec vsque
      tempora, continuâ narratione deducere esset aggressus. Edidit</p>
     <p><hi rend="italic">Limam Ciceronianam,</hi> siue, <hi rend="italic">De Stylo,</hi> librum
      singularem. Antuerpiae apud Nutium MDCXXI. in 8.</p>
     <p><hi rend="italic">Disceptaetionem Quodlibeticam, De pulchritudine B. Virginis Mariae.</hi>
      Ibidem MDCXX.</p>
     <p>
      <hi rend="italic">Elegias Marianas.</hi>
     </p>
     <p>
      <hi rend="italic">Anacreontaeos lusus:</hi>
     </p>
     <p><hi rend="italic">Pendularia, Drama Comicum.</hi> Ibidem MDCXX. in 8.</p>
     <p>Illi quoque tribuitur, quae Hermanni Langeueltij nomen praefert,</p>
     <p><hi rend="italic">Vita Martini Antonij Delrio, Soc. Iesu.</hi> Antuerpiae typis Plantinianis
      MDCIX. in 4.</p>
     <p><hi rend="italic">Commentarium in Florum</hi> parabat, qui videtur haesisse in
      membranis.</p>
     <p><term>NICOLAVS TALON</term>, natione Gallus, patriâ Molinensis, scripsit Gallice culto
      stylo</p>
     <p><hi rend="italic">Historiam Sanctam,</hi> eam nimirum quae Pentateucho continetur, libris v.
      Parisiis apud Sebastianum Cramoisy MDCXL. in 4.</p>
     <p><hi rend="italic">Vitam Francisci de Sales Episcopi Geneuensis.</hi> Parisiis apud Thomam
      Lozel MDCXL. in 4. edit 2.</p>
     <p><term>NICOLAVS TRIGAVLTIVS</term>, natione Belga, patriâ Duacensis; cum Oratoriam Gandaui
      docuisset, addisceretque linguas peregrinas, et Cosmographiam calleret, insigni propagandae
      Religionis studio, et multa pro Christo faciendi, patiendiqueue, profectionem in Orientis
      Solis Indiam, quamuis parum firmo, et laborum toleranti corpore esset, a Patre Nostro Generali
      Praeposito tandem obtinuit. Abiit e patriâ anno MDCVI. et quamuis multis iam annis aduersâ
      vsus esset valetudine, tantas tamen vires repente accepit, vt sacciperio onustus, pedes,
      alacerque viam confecerit. Tantus ardor iuuandi Gentiles eum rapiebat: et in eo munere
      sperabat se inuenturum corporis etiam firmitatem, quam non reperiebat in patriâ. In Lusitaniâ
      dum tempus nauigandi praestolatur, schedas excussit, e quibus Vitam Gasparis Barzaei
      contexuit. Nauim Olysippone conscendit die v. Februar. anno salutis MDCVII. quae die x.
      Octobris Goam inuecta est. Inde aliquanto post porro prouectus, Macaum peruenit MDCX. et mox
      in Sinense Regnum, quo destinabatur, immissus est. Operam ibi per annos aliquot nauauit
      egregiam in salutem illarum gentium; donec vrgentibus Christianae Expeditionis negotiis, in
      Europam Procurator ablegatus est, vt coactis vndique auxiliaribus copiis, reuerteretur
      instructior ad messem animarum. Igitur remenso in Indiam pelago, iustis ex causis decreuit
      terrestre deinceps iter arripere, ex Indiâ mari delatus in Persicum Sinum. Peragrauit
      Persidem, Arabiam desertam, Turcici partem Imperij: quo in itinere labores immensi, et
      praesentissima vitae pericula fuerunt adeunda; cum rapidissimi saepe amnes essent sine cymbâ
      superandi; et arentes atque infestae belluis, ferisque hominibus solitudines, multos saepe
      dies continuatis noctibus, exiguo comitatu transmittendae. Heliopoli internum mare conscendit,
      et praeteruectus Cyprum, Cretam, Zacy nthum, denique in extrema positam Italia Hydruntem
      peruenit. Contractis Principum Catholicorum liberalitate subsidiis, et Sociis lectissimis
      auctus, post triennium, quam in Europam <pb id="s358" n="358"/> venerat, anno MDCXVIII. e
      Lusitaniâ renauigauit in Orientem. Goam incolumis attigit, non paucis Sociorum sepultis in
      mari. Ibi dum praestolatur opportunitatem nauigandi, grauissimum morbum contraxit, quo fuerat
      propemodum ad extrema deductus, nisi benignus Deus suis eum Sinis seruatum voluisset. Soluit
      Goâ die XX. Maij, anno MDCXX. et Macaum bimestri nauigatione tenuit, superatis aliquoties
      praesentis naufragij periculis. Ibi annuâ morâ ductâ, septimo tandem post anno, quam in
      Europam abierat, in Sinense Regnum iterum penetrauit; et Nanciani studia de rebus Sinensibus
      intermissa resumpsit; Procuratoris simul partes in hoc Regno Sociorum administrans. Multas
      eius Regni Prouincias demceps peruagatus est, Neophytis inuisendis, augendisqueue, et nouis
      etiam expeditionibus tentandis. Sortitus est aliquando tres simul procurandas Prouincias, quae
      amplitudine ac frequentiâ nihil Hispaniae cedant, vel Galliae. In earum vnâ totos sex menses
      lecto decubuit, nec citra discrimen vitae solus et magnâ rerum necessariarum penuriâ pressus,
      in vastâ barbarie; donec bono Deo placuit, vt reualesceret. Saepe in iis itineribus subiit
      intentata sibi pericula; saepe proxime abfuit a naufragio. Sed vbique tutus incedit, quem Deus
      tuetur. Demum cum se totum ad res Sinicas conscribendas contulisset, et aliquot iam fecisset
      laboris sui pretium magno eius Missionis incommodo sublatus e viuis estdie XIV. Nouembris,
      anno MDCXXVIII. Scripsit Nicolaus Trigaultius</p>
     <p><hi rend="italic">Vitam Gasparis Barzaei Belgae e Societate Iesu, S. Xauerij in India
      Socij,</hi> lib. III. Antuerpiae typis Trognaesianis MDCX. in 8. et Coloniae per Bernardum
      Gualterum MDCXI. in 12.</p>
     <p><hi rend="italic">De Christianâ Expeditione apud Sinas suscepta ab Societate Iesu,</hi> lib.
      v. Augustae apud Christophorum Mangium MDCXV. in 4. et auctos ab Auctore ac recognitos
      Coloniae per Gualterum MDCXVII. in 8. Transtulit eos Gallice Franciscus de Richebourg-Trigaut
      MDCXVI. in 8. Hispanice Edoardus Fernandez MDCXXI. in 4.</p>
     <p><hi rend="italic">De Christianis apud Iaponios triumphis,</hi> siue, <hi rend="italic">De
      grauissimâ ibidem persecutione contra Christi sidem exorta anno</hi> MDCXII. <hi rend="italic"
      >vsque ad</hi> MDCXX. Lib. v. Accessit, <hi rend="italic">Auctarium Matthaei Raderi:</hi>
      Monachij apud Raphaelem Sadeler MDCXXIII. in 4.</p>
     <p><hi rend="italic">Epistolam de sua in Indiam nauigatione, datam Goae</hi> XXIV. <hi
      rend="italic">Decembris</hi> MDCVII. quam refert Petrus Iarricus in Thesauro rerum Indicar.
      To. 3. Lib. 1. Cap. 41. et Gallice prodiit Lugduni apud Rigaud MDCIX.</p>
     <p><hi rend="italic">Annuas Litteras e Regno Sinarum, annorum</hi> MD CX. et XI. Augustae apud
      Mangium MDCXV. in 8. <hi rend="italic">Et annorum</hi> MDCXX. et XXI.</p>
     <p><hi rend="italic">Rei Christianae apud Iaponios Commentarium, ex Annuis Litteris Societatis
      Iesu annorum</hi> MDCIX. <hi rend="italic">et trium sequentium, collectum.</hi> Augustae apud
      Mangium MDCXV. in 8.</p>
     <p><hi rend="italic">Vocabularium Sinicum,</hi> Tom. III. in quo Sinarum characteres ad
      nostrorum elementorum ordinem ita reuocat, vt triduo possit a Sinis totum artificium
      intelligi. Excusum in Sinis. Idem autem parabat recudere auctius aliquot Voluminum
      decadibus.</p>
     <p><hi rend="italic">Pentabiblion Sinense,</hi> quod primae, atque adeo sacrae apud illos
      auctoritatis est, <hi rend="italic">Latina Paraphrasi</hi> explicuit.</p>
     <p><hi rend="italic">Annales Regni Sinensis,</hi> Tom. IV. in folio iustae magnitudinis
      parabat; vno iam Tomo confecto: Item</p>
     <p><hi rend="italic">Expeditionis Christianae continuationem;</hi> quae vereor ne mors ipsius
      interceperit.</p>
     <p><term>NICOLAVS ZVCCHIVS</term>, natione Italus, Vir omni doctrinae genere praestans, et in
      salutem animarum prorsus impiger, Romae hodieque superstes. Edidit Italice</p>
     <p><hi rend="italic">Varias deuotiones, quibus anima incitetur ad Christiane viuendum.</hi>
      Romae apud Franciscum Caballum MDCXXX. in 24.</p>
     <p>Et sub nomine Horatij Vrbani,</p>
     <p><hi rend="italic">Directionem seruitutis Sanctissimo puero Iesu, et Beatissimae
      Virgini.</hi> Viterbij apud Augustinum Discipulum MDCXXX. in 16.</p>
    </div2>
    <div2 id="AlBA.01.05" n="5" type="section">
     <head>O</head>
     <p><term>OCTAVIANVS DE TVFO</term>, natione Italus, patriâ Neapolitanus, nobili loco natus; Vir
      ingenio, studio, eruditione, eloquentiâ ad concionem instructus. Is dum Marchionem S. Crucis,
      Trierarcham classis Hispanicae, per maria terrasque sequitur a Confessionibus, mortem Genuae
      febri, erysipelate, anginâ incurrit die XXIX. Decembris, anno Christi MDC. XXIX. aetatis suae
      LI. Religionis aditae XXXVII. dudum quatuor vota professus. Edidit</p>
     <p><hi rend="italic">Commentaria in Ecclesiasticum.</hi> Lugduni ex Officinâ Rouillianâ
      MDCXXVIII. in fol. et Coloniae MDCXXIX. in fol. <hi rend="italic">Explicat autem Capita
      dumtaxat</hi> XVIII. Tomum II. vsque ad Caput XXIV. mors intercepit, missum alioqui iam ad
      praelum.</p>
     <p><term>OCTAVIVS CAIETANVS</term>, natione Siculus, patriâ Syracusanus, nobilissima Comitum
      Sortini familia ortus, die XXII. Aprilis, anno MDL XVI. in lucem venit. Cum iuuenis oraret
      aliquando Syracusis in Templo nostro, Christum Dominum in altari crucifixum conspexit, qui,
      quo propius accedebat, eo grandior fieri videbatur. Eo viso commotus, Societatem expetiit:
      quam cum impetrasset Messanae ad diem XX. Maij, anno MDLXXXII. vt grati animi signum aliquod
      exhiberet, omnibus B. Virginis peruigiliis; Nascentis quoque et Circumcisi Domini, Principum
      Apostolorum Petri et Pauli, aliorumque suorum Tutelarium, ac denique sexta quaque hebdomadae
      per Martium mensem <pb id="s359" n="359"/> feriâ, longâ se flagellatione cruentabat. Dignum
      memoratu est, quod illi per annum MDC. Panormi contigit. Interrogabat subobscure feminam
      quandam de re arcanâ, vt nescio quid retegeret: illa de grauiore quodam scelere, et quod
      admiserat occultissime rata inquiri, cum nollet eius deponere consuetudinem, Patrem de medio
      tollere constituit, ne per illum a vitio retraheretur. Ergo sicâ clam instructa venit ad
      Templum, et post breuem cum Patre sermonem, abeunti parat vulnus imponere. Sed ecce
      minitabundus in proximo altari se obiicit illi S. Ignatius, cuius tum quidem aspectu deterrita
      est. Verum posteaquam inde abscessit, inertiam suam coepit incusare, et fidentior ad
      designatam caedem reuertit, certa Patrem inter colloquendum ferire. At cum iam in procinctu
      staret, ita viribus se sensit destitui, vt facinus aggredi haudquaquam posset. Ergo velut
      intemperiis quibusdam incitata, ne tertius illi conatus, vti priores, euanescat, Daemonem
      prouocat, et illi factâ sui corporis ad libidinem copiâ, ad inferendam Octauio necem, quam
      ipsa, cum maxime vellet, non posset, opem deposcit. Sed demum coactus est ipse quoque hostis
      infernus fateri imbecillitatem suam, cum diceret, Ignatium non permittere, vt suis filiis
      quidquam noxae infligat. Igitur mutato consilio mulier perdita, honorem tentat corrumpere, cui
      vitam non valebat eripere. Paciscitur cum Diabolo, vt formâ liberali puellam, quam ad sceleris
      consortium induxerat, addixeratque stygio mancipatui, intempestâ nocte in cubiculum Patris
      illatam, ibi relinquat. Vbi primum luxit, accurrit improba ad puellae domum, exploratura quo
      res euasisset. Sed ecce deprehendit reuectam a Daemone puellam, deformatam, atramque carbonis
      instar, membris etiam distortis, et furiis agitatam. Daemon interrogatus, aditum sibi vllum
      patuisse negauit, obiectis vndequaque obicibus; nec aliud puella respondit, quam, Ignatius,
      Ignatius, Ignatius impedimento est, et auctor infortunij mei; ac paucis diebus infelicem
      animam expuit. At femina tragoediae totius concitatrix, in se tandem reuersa, Diabolo
      renunciauit, et vitam vniuersim prius a P. Octauio expiatam correxit. Vir fuit Octauius magnâ
      morum innocentiâ, et vitae integritate; corporis afflictationi apprime deditus; nudis
      asseribus ad somnum incubare solitus, quando sui quodammodo iuris erat. In victu, et omni
      corporis cultu perparcus; modestiae et verecundiae singularis; obediens vsque ad admirationem.
      Bis praefuit Rector Mamertino et Panormitano Collegiis, vbi Nostrorum studia plurimum
      excitauit. Domum Professorum Panormi etiam gubernauit, magnâ integritatis et obseruantiae
      laude. Vbique spiritum deuotionis in Nostris hominibus mirum in modum promouit; eos etiam
      peculiari quâdam beneuolentiae significatione prosecutus, quos ad pietatem videbat proniores.
      In eos contra, qui religiosae seueritatis disciplinam auersa bantur, acrior insurgebat. In
      negotiis, quae cum Dei gloriâ coniuncta erant, exequendis, efficax erat, et animi virilis,
      nullius contra nitentis auctoritatem reueritus. Laborauit multos annos in eruendis in lucem
      rebus gestis Sanctorum Siciliae; cui Operi, cum iam esset affectum, immortuus est; tam exiguâ
      rerum creatarum curâ, vt huius ipsius Operis, post acceptum mortis nuncium, non meminisset, vt
      cuiquam commendaret, donec illi fuit imperatum. Et videtur gratus fuisse Deo hic eius labor,
      vel ex eo, quod quadriennio ante mortem, cum periculoso morbo decumberet, opere satis tum
      imperfecto, praeter spem et morbo simul, et Collegij, quod regebat, curâ liberatus est,
      viribusque ita auctus, vt illud potuerit ad vmbilicum adducere. Illud etiam argumentum
      accedit, quod cum anno MDCXI. pridie Cal. Nouemb. Votiuum de Sanctis Angelis Sacrum faceret,
      vt illis successum sui laboris commendaret, pia quae aderat Matrona, magnum vidit Angelorum
      numerum, qui Patrem dum formam Confessionis generalis pronunciabat, circumsistebant; aliosque
      atque alios se illis addere caelestes Spiritus, prout in Sacro magis, magisque procedebat:
      imminente Consecratione, accedere Reginam Angelorum pluribus etiam Angelis stipatam, quae sinu
      gerebat velut Templi cuiusdam, vel Tabernaculi speciem, ex quo sub Consecratione formosissimus
      prodibat infantulus. Sic adstitisse omnes Sacrificio, donec ad Communionem Dominus arcte visus
      est Octauij spiritum complecti. His ille auspiciis, inter gubernationis, aliasque non leues
      curas, opus grande atque impeditum perursit ad finem. In extremo morbo cum Sociorum nonnulli,
      praeter preces et vota, reliquias etiam S. P. N. Ignatij, atque aliorum Caelitum, ipsius
      incolumitati procurandae adhiberent, Superiori ad se accersito dixit, ea salutis quaerendae
      media suam conditionem excedere; praesertim cum sibi visus esset quiescenti primum, mox etiam
      vigilanti S. Ignatius B. Virgini supplicare, suorumque illi vota pro sua salute repraesentare:
      sed Deiparam nutu indicasse, haud oportere vitam sibi vltra prorogare; fortasse propterea,
      quod iam Opus absoluerat, cui maturando fuerat olim restitutus in vitam. Ergo inter pia
      colloquia, Sacramentis iam instructus, magnis in B. Virginem, et in Christi Domini Passionem
      exhibitis pietatis indiciis, suauissime obdormiuit, Panormi die VIII. Martij, anno salutis
      MDCXX. aetaris suae LIV. Religionis XXXVIII. Eius effigies Romae fuit Superiorum facultate in
      aere expressa, cum epigraphe, quâ genere, doctrinâ, ac sanctis moribus conspicuus <pb
      id="s360" n="360"/> perhibetur. Edidit Octauius Italice</p>
     <p><hi rend="italic">Orationem funebrem,</hi> quam Panormi habuit, <hi rend="italic">in
      Exequiis Philippi 11. Regis Catholici:</hi> excusam primum MDCI. et recusam Panormi per
      Ioannem Antonium de Franciscis MDCXIX. in 4.</p>
     <p>Latine vero dedit in vulgus ad virorum doctorum auxilia procuranda</p>
     <p><hi rend="italic">Ideam Operis, De Vitis Sanctorum Siculorum, famaue sanctitatis
      illustrium;</hi> quod dudum ipse moliebatur. Adiecit</p>
     <p><hi rend="italic">Martyrologium Siculum in singulos anni dies.</hi> Panormi apud Erasmum
      Simeonem MDCXVII. in 4. Opus vero ipsum ab aliâ manu iam dudum auide exspectamus.</p>
     <p><hi rend="italic">De die natali S. Nymphae Virg. et Mart. Panormitanae.</hi> Panormi apud
      Io. Anton. de Franciscis MD CX. in 4.</p>
     <p><term>OCTAVIVS LANZAVECCHIA</term>, natione Italus, edidit tacito nomine breuem, sed
      elegantem</p>
     <p><hi rend="italic">Narrationem de Vita et morte Federici Cardinalis Borromaei Archiepiscopi
      Mediolanensis.</hi> Mediolani MDCXXXII. in 12.</p>
     <p><term>ODDODE COMITIBVS</term>, natione Italus, patriâ Romanus, e primâ nobilitate, Ducis
      Polensis filius, in Humanioribus Disciplinis, seuerioribusque excellit; Philosophiam Romae cum
      approbatione docuit; nunc ibi Sacras Litteras interpretatur. Edidit</p>
     <p><hi rend="italic">Orationem</hi> inscriptam, <hi rend="italic">Christus patiens, Nouus Adam
      sepulchro cordis incisus,</hi> habitam in Parasceue coram S. D. N. Vrbano VIII. Anno Christi
      MDCXXXII. Romae typis Francisci Corbelletti in 4. et nuper cum aliis recusa est.</p>
     <p><hi rend="italic">Philosophiam</hi> Tomulis IV. distinctam in Quaestiones et Articulos
      methodo S. Thomae; inscripsit autem hoc modo, suo nomine non adiecto,</p>
     <p><hi rend="italic">Summa quadripartita Quaestionum Philosophicarum quas pro Laurea
      disputandas proposuit in Collegio Romano Societatis Iesu, Ioannes Ambrosius Spinola.</hi>
      Romae typis Francisci Corbelletti MDC. XXXIV. in 16.</p>
     <p><term>ODO DE GISSEY</term>, natione Gallus, gente Burgundus, ingressus in Societatem anno
      MD. XC. gradum in eâ sortitus est Coadiutoris Spiritualis. Docuit Moralem Theologiam; et
      Albenacensem Residentiam gubernauit. Scripsit Gallice</p>
     <p><hi rend="italic">De Vitâ et Martyrio P. Iacobi Salesij, et Socij ipsius Guilielmi
      Saltamochij, e Societate Iesu.</hi> Tolosae per Raim. Colomiez MDCXXVII. in 16.</p>
     <p>
      <hi rend="italic">Historiam B. Virginis Aniciensis, cum Catalogo Episcoporum Aniciensium.</hi>
     </p>
     <p><hi rend="italic">Historiam B. Virginiis Rupis Amatoris,</hi> vulgo, <hi rend="italic"
      >Roquemadour.</hi></p>
     <p>
      <hi rend="italic">Historiam S. Vrsulae et Sociarum.</hi>
     </p>
     <p>
      <hi rend="italic">Vitam S. Saturnini primi Episcopi Tolosani.</hi>
     </p>
     <p>
      <hi rend="italic">Vitam S. Rochi Confessoris.</hi>
     </p>
     <p>
      <hi rend="italic">Vitam S. Alpiniani Confessoris.</hi>
     </p>
     <p>Latine vero scripsit</p>
     <p>
      <hi rend="italic">Summam Vitae Sanctorum Ecclesiae Aniciensis.</hi>
     </p>
     <p><hi rend="italic">Historiam Tolosanam;</hi> quae tamen excusa nondum est.</p>
     <p><term>ODO MALCOTIVS</term>, natione Belga, patriâ Bruxellensis, Mathematicis Disciplinis,
      quas Romae docuit, vti et Linguam Sanctam probe instructus, edi permisit, suppresso tamen
      Auctoris nomine</p>
     <p><hi rend="italic">Astrolabiorum,</hi> seu, <hi rend="italic">Vtriusque Planisphaerij,
      vniuersalis et particularis vsum,</hi> per modum compendij traditum a Valeriano Regnartio.
      Romae apud Zannettum MDCX. in 4.</p>
     <p><hi rend="italic">Mathematicum Problema</hi> ipsius laudat Christophorus Clauius, libro VII.
      Geometriae Practicae, Probl. III. Propos. XX. Obiit Romae die XIV. Maij, anno salutis
      MDCXV.</p>
     <p><term>OLIVERIVS BONARTIVS</term>, natione Belga, patria Iprensis, natus anno salutis MDIXX.
      Edidit in lucem</p>
     <p><hi rend="italic">De Horis Canonicis,</hi> lib. III. Duaci typis Belleri MDCXXIV. in 8.</p>
     <p><hi rend="italic">Commentarium in Ecclesiasticum.</hi> Antuerpiae apud Ioannem Meursium
      MDCXXXIV. in fol. Paratum praelo habet</p>
     <p>
      <hi rend="italic">Commentarium in Ester.</hi>
     </p>
     <p><term>OLOMVCENSE COLLEGIVM</term>, in Morauiâ situm, ad Bohemicam spectans Prouinciam,
      edidit</p>
     <p><hi rend="italic">Epit halamium Illustrissimis VVenceslao, Guilielmo Poppelio, Baroni de
      Lobkouitz etc. et Franciscae Margaretae Comitissae a Dietrichstain.</hi> Olomucij MDCXVI.</p>
     <p><term>ORGANTINVS</term>, Nicolao Trigaultio, SOLDVS, Francisco Sacchino, GNECCVS, dictus,
      sibi vero BRIXIENSIS, ab vrbe Italiae, quam natalem habuit, Societatem in Italia superstite S.
      P. N. Ignatio amplexus est, anno salutis MDL VI. cum aetatis ageret ipse XXV. adduxitque duos
      ad eam secum germanos fratres Ioannem Antonium, et Ioannem Baptistam, matre Viduâ eos cum
      laetitia reddente; quae etiam solebat praedicare Organtinum olim pro Christo multa passurum.
      Et ipse quidem iam inde a primâ pueritiâ ad Martyrij cupiditatem tacitis instinctibus pulsus,
      cum de Indiis nihil dum audisset, et secum, et inter pueros aequales solebat frequenter cum
      suspirio dicere, O si daretur mihi aliquando pro Christo inter Turcas mori! B. Virgini
      Lauretanae Societarem debebat. Herniâ enim foedâ laborans, cum vouisset Lauretanam se Cellam
      aditurum, si sanaretur, et statim mire conualuisset, moxque voti soluendi causâ Lauretum
      adiisset, ita comiter, sancteque ibi est tractatus a Patre in quem incidit, vt decreuerit
      vitam eandem sequi; quod reuersus Ferrariam, cumulate praestuit. Studiis in Romano Collegio
      operam dedit: vnde Tusculum primus anno MDLIX. missus est, qui sedem ibi stabilem Societati
      collocaret. Subinde <pb id="s361" n="361"/> Ministrum Collegij Romani anno MDLXV. egit;
      agebatque Rectorem Lauretanum cum studio lucrandarum Christo animarum, expeditionem Indicam ab
      Praeposito Generali Lainio primum, tum ab B. Borgia tam ardenter expetiit, vt negari non
      potuerit. Ergo XVI. Cal. Apriles anno MDLXVII. Olysippone soluit; et v. Idus Septembris Goam
      appulit. Inde vltra prouectus in Iaponiam cum P. Francisco Caprali, post exspectatam in
      Macaensi portu (vbi trium votorum professionem die XXX. Nouembris, anno MDLXVIII. fecit) per
      sesquianni taedia transmissionem, anno MDLXX. peruenit. Mox Meacum missus, Sacaij aliquamdiu
      haesit, interclusus bellis; donec tandem ad Regiam Meacensem delatus, vitam ibi reliquam, quam
      longa fuit, per omnem temporum varietatem, perpetuus fere Sociorum Moderator exegit, praeter
      vltimos vitae tres annos; quibus illum aetas et valetudo iam grauior ad Nangasachiensis Domus
      quietem reuocauit; quod habuit ille tempus solidum ad vitam ita claudendam, vti sancte
      traduxerat. Dubium certe videri potest, vtrum ille Iaponios, an magis illum amarent Iaponij,
      atque obseruarent; nec Neophyti dumtaxat, sed Ethnici quoque Reguli, et quotquot eo tempore
      vixerunt Imperatores: quamuis, vt Gens illa, priusquam Christi doctrinam admittat, ferox est,
      et aurae mutabilis, ab iisdem illis Principibus, a quibus habebatur in pretio, nec leues
      sustinuit calamitates, nec vnum adiit vitae discrimen. Anno certe MDLXXXVIII. cum Faxiba
      Quabacondonus, qui Nobunanga interempto occupauit Imperium, saeuam in Christianos, ac
      praesertim in Patres fidei praecones tota Iaponia persecutionem moueret, occultum oportuit
      Organtinum delitescere ad opem fidelibus adferendam, quamuis benignissime fuisset initio ab
      eodem Tyranno habitus; noctes impendere sacris laboribus; ad auroram alio quam secretissime
      migrare: quo rerum atticulo solabatur se ipse Sanctorum priscorum, et suorum hodieque in
      Anglia Sociorum exemplo, quibus audierat esse familiares huiusmodi clandestinas expeditiones.
      Annis sic Meaci compluribus clam haesit, inter praesentissima semper pericula; atque animum
      quodammodo portans in manibus, afflictam illam Ecclesiam sustinebat. Taicosama postmodum
      furente, atque in Christi pusillum gregem bacchante, sub annum MDXCVI. exeuntem, rogante
      illustri Neophyto Organtinum, vt se abderet alicubi, dum desaeuislet procella, constanter
      reiecit consilium Pater, professus sibi fore gloriae, contumeliam et mortem pro Christi
      doctrinâ quam praedicauerat, proque salute fidelium sustinere; haec se tam longinquis
      itineribus quaesiuisse; nedum vt latebris redemptam cupiat vitam, quam possit tam honeste
      profundere. Vrgentibus inde aliis vt se furori subducerent praecones Euangelij, in quos maxime
      gliscebat Tyranni rabies, Quod ad alios quidem attinet, inquit Organtinus, sequantur quod
      cuique placet: ego quid affectae huic meae aetati conueniat, probe noui. Viginti et amplius
      annis Christianitatem Meacensem vtcunque foueo et sustento; et nunc cum tempus admonet vt in
      publicum prodeam, me tam viliter coniiciam in latebras? Absit hoc a me probrum: sic enim nec
      honori Diuino, nec vinculo quo Societati obstringor satis fecero. Quocirca, Deo propitio, cras
      primo diluculo me dabo in viam, vt in crucem agar, vel certe vt naribus mutiler atque auribus;
      aut vt mecum demum, quidquid collibitum fuerit, tanquam cum promulgatore Euangelij, exerceant.
      Sic postridie aliis moerentibus, mirantibus aliis, omnibus laudantibus, in media sese pericula
      intulit. Deus tamen, cui dies omnes nostri in numerato sunt, in alia illum tempora seruauit
      indemnem. Ad has publicas virtutes, priuata sui ipsius demissio et contemptus cum accessisset,
      eum domi, vulgoque carum et admirabilem exhibebant. Postremo triennio labores pro animarum
      salute susceptos continuae orationis suauitate leniebat; maximeque tenebatur Dominicorum
      tormentorum contemplatione. Obiit Nangasachij anno salutis MDCIX. aetatis LXXIX. Religionis
      LVI. Iaponicae expeditionis XLII. Mortem ac sepulturam eius Neophyti magno doloris sensu,
      frequentibusque lacrymis prosecuti sunt. Scripsit</p>
     <p><hi rend="italic">Epistolam ad fratres Romani Collegij datam Goae</hi> V. <hi rend="italic"
      >Cal. Ianuarij</hi> MDLXVIII. relatam a Collectoribus Indicarum Epistolarum.</p>
     <p><hi rend="italic">Epistolam e Iaponiâ anno</hi> MDLXXXVIII.</p>
     <p><hi rend="italic">Annuas Litter as e Iaponiâ annorum</hi> MDXCV. et XCVI.</p>
     <p><term>OSWALDVS COSCANVS</term>, natione Germanus, patriâ Halensis in Tiroli; Vir egregie
      doctus, et Ingolstadij Theologiam professus; vbi et obiit ineunte anno MDCXXXVII. Scripsit</p>
     <p>
      <hi rend="italic">Opusculum de Conscientiâ tractandâ.</hi>
     </p>
     <p><term>OSWALDVS KRVGER</term>, natione Prutenus in Societatem anno MDCXVIII. aetatis XX.
      adscitus, docuit in eâ Theologiam Moralem, Linguam Hebraicam, et Mathesim, quam hodieque in
      Academiâ Vilnensi profitetur. Edidit</p>
     <p><hi rend="italic">Theoremata et Problemata Mathematica, ex Opticis, Geometriâ, Astronomiâ,
      Sphaerâ Elementari, Computo Ecclesiastico.</hi> MDCXXXIII.</p>
     <p><hi rend="italic">Arithmeticam.</hi> MDCXXXV.</p>
     <p><hi rend="italic">Catoptrocaustica,</hi> siue, <hi rend="italic">Specula vstoria.</hi> MDC.
      XXXVI.</p>
     <p><hi rend="italic">Parallela Horoscopa,</hi> siue, <hi rend="italic">De directione
      tormentorum.</hi> MDCXXXVI.</p>
     <p><hi rend="italic">Calendarium Romanum.</hi> MDCXXXVII.</p>
     <p><hi rend="italic">Centuriam Astronomicam.</hi> MDCXXXIX.</p>
     <p><hi rend="italic">Horologiographiam practicam</hi> iam habet promptam.</p>
     <pb id="s362" n="362"/>
     <p><term>OTTO LADESOV</term>, natione Belga, patriâ Insulensis, natus anno MDLXXXVII.
      Societatem ingressus MDCX. Litteras Humaniores per quinquennium docuit, rexit Collegium
      Hesdinense, foris iuxta ac domi gratus, quo in munere obiit die VII. mensis Maij MDCXXX.
      Edidit</p>
     <p><hi rend="italic">Occupationem quotidianam adolescentis studiosi.</hi> Montibus apud
      Claudium Henon MDCXXIX. in 16.</p>
     <p><term>OTTO ZILIVS</term>, natione Belga, patriâ Vltraiectinus, natus die XXX. Augusti, anno
      MDLXXX VIII. Societatem ingressus est anno MDCVI. Rectorem egit Syluaeducis et Gandaui.
      Conscripsit</p>
     <p><hi rend="italic">Historiam miraculorum B. Virginis Mariae Syluaeducensis.</hi> Antuerpiae
      typis Plantinianis Balthasaris Moreti MDCXXXII. in 4.</p>
     <p>Sub nomine vero Rhetorum discipulorum suorum</p>
     <p><hi rend="italic">Ruraemondam illustratam.</hi> Louanij typis Ioannis Christophori Flauij
      MDCXIII.</p>
     <p>Ex Graeco Latine reddidit</p>
     <p>
      <hi rend="italic">Vitam SS. Xenophontis et Mariae coniugum, eorumque filiorum Ioannis et
       Arcadij.</hi>
     </p>
     <p><hi rend="italic">Vitam et mir acula SS. Cyri et Ioannis Martyrum,</hi> quorum haec XXXI.
      illa XXVI. Ianuarij reliquis Sanctorum Actis inserta prodeunt. Parat nunc</p>
     <p><hi rend="italic">Mardochaeum triplicem,</hi> seu, <hi rend="italic">De triplici Mardochaei
      fortuna, media, infima, summa,</hi> lib. III.</p>
    </div2>
    <div2 id="AlBA.01.06" n="6" type="section">
     <head>P</head>
     <p><term>PASSAVIENSE COLLEGIVM</term>, in Germaniâ situm ad confluentes Danubium et Oenum, in
      Austriae et Bauariae confinio, spectans ad Austriacam Societatis Prouinciam; edidit</p>
     <p><hi rend="italic">Templum Gratiarum piis Manibus Serenissimi Leopoldi Archiducis Austriae
      Fundatoris sui, ipso inferiarum die dicatum.</hi> Passauij apud Conradum Frosch MDCXXXIII. in
      4.</p>
     <p><term>PATRICIVS ANDERSONVS</term>, natione Scotus, ingressus in Societatem anno MDXCVII.
      Theologicis, Philosophicis, ac linguarum exactae cognitioni, Mathematicas Scientias ad
      stuporem vsque coniunxit. Circa annum MDCXX. in Scotiam profectus, carcerem, ludibria,
      fidicularum minas sustinuit. Ex illis liber, Londini pie obdormiuit. Scripsit Scotice librum,
      cui titulus est</p>
     <p><hi rend="italic">Quomodo vnusquisque inuenire possit viam se saluandi etc.</hi> Ita refert
      Dauid Camerarius extremo libro 2. de Statu hominis etc.</p>
     <p><term>PAVLVS ALBINIANVS RAIAS</term>, natione Hispanus, patria Valentinus, sedecim annos
      natus in Societatem adscitus est anno MDC. in eâ Theologiam Moralem Caesaraugustae Sacras
      Litteras Valentiae explicuit, Sacrae Inquisitionis Censor. Scripsit Hispanice</p>
     <p><hi rend="italic">Lacrymas Caesaraugustanae Ciuitatis in obitu Philippi III. Hispaniarum
      Regis Catholici:</hi> addiditque <hi rend="italic">Orationem funebrem suam Latine.</hi>
      Caesaraugustae apud Ioannem de Lanaja y Quartanet MDCXXI. in 4.</p>
     <p><hi rend="italic">Aragoniam Geographice</hi> delineauit.</p>
     <p><hi rend="italic">Vitam fratris nostri Venerabilis Alphonsi Rodriguez Societatis Iesu</hi>
      descriptam nondum vulgauit.</p>
     <p><term>PAVLVS DE BARRY</term>, natione Gallus; edidit Gallice</p>
     <p><hi rend="italic">Deuotiones erga S. Iosephum; et miraculosa subsidia quae suis deuotis
      praestat.</hi> Lugduni MDCXXXIX.</p>
     <p><term>PAVLVS BOMBINVS</term>, natione Italus, patriâ Consentinus, praelegit in Romano
      Collegio Philosophiam et S. Scripturam. Edidit</p>
     <p><hi rend="italic">Orationem in funere Margaretae Austriacae Hispaniarum Reginae,</hi> dictam
      Romae, ibique impressam apud Zannettum MDCXI. in 4.</p>
     <p><hi rend="italic">Orationem in Parasceue,</hi> habitam coram Paulo V. Pont. Max. Romae apud
      Mascardum, et apud Caballum MDCXII. in 4. post cum aliis recusam.</p>
     <p><hi rend="italic">Orationem in sunere Cosmi II. Hetruriae Ducis.</hi> Mantuae apud
      Franciscum Osannam MDCXXI. in 8.</p>
     <p><hi rend="italic">Orationem in funere Philippi III. Hispaniarum Regis.</hi> Ibidem in 4.</p>
     <p><hi rend="italic">Vestigium Gymnasij Romani,</hi> quali ornatu exceperit venientem ad se
      Scipionem Cardinalem Burghesium. Romae apud Iacobum Mascardum MDCXV. in 8.</p>
     <p><hi rend="italic">Vitam et Martyrium Edmundi Campiani e Societate Iesu.</hi> Primum in
      Belgio in 12. postea auctiorem Mantuae apud Osannas MDCXX. in 8. Sub nomine Pompei Muti</p>
     <p><hi rend="italic">Orationem in Diem Sanctum Pentecostes,</hi> habitam in Sacello Pontificis.
      Romae apud Mascardum, et rursus apud Caballum MDCXII. in 4. Presso vero Auctoris nomine,
      alteram</p>
     <p><hi rend="italic">Orationem de Aduentu Spiritus Saencti,</hi> habitam coram Summo Pontifice.
      Romae apud Mascardum in 4.</p>
     <p>Italice suppresso etiam nomine</p>
     <p><hi rend="italic">Vitam S. Ignatij Loiola.</hi> Neapoli apud Lazarum Scoriggium MDCXV. in 8.
      Auctam deinde ex processibus pro Canonizatione institutis, et ipsius Canonizationis
      narratione. Romae typis Zannetti MDCXXII. in 8. Rursum tertiâ editione correctam et auctam.
      Neapoli apud Secundinum Roncagliolum MDCXXVII. in 8. Plura de Bombino Leo Allatius in Apibus
      Vrbanis.</p>
     <p><term>PAVLVS COMITOLVS</term>, natione Italus, patriâ Perusinus, adolescens nostrae se
      Societati addixit, et cum aliis disciplinis omnibus, tum maxime Humanioribus, Latinis et
      Graecis eximie fuit perpolitus. Itaque Rhetoricam tradidit; Sacras Litteras est interpretatus;
      Quaestiones de Moribus publice et priuatim explicauit. <pb id="s363" n="363"/> Obiit Perusij
      die XVIII. Februarij, anno salutis MDCXXVI. aetatis LXXX. Religionis LX. Edidit translatam a
      se eleganter e Graeco in Latinum sermonem</p>
     <p><hi rend="italic">Catenam illustrium Auctorum in Librum Iob.</hi> Lugduni MDLXXXVI. auctam
      vero et recensitam Venetiis apud Iolitos MDLXXXVII. in 4.</p>
     <p>
      <hi rend="italic">Tractatum Apologeticum pro Monitorio Sedis Apostolicae ad Venetos.</hi>
     </p>
     <p>
      <hi rend="italic">Confutationem Libelli septem Theologorum Venetorum aduersus Interdictum
       Apostolicum.</hi>
     </p>
     <p><hi rend="italic">Consilia,</hi> seu, <hi rend="italic">Responsa Moralia,</hi> lib. VII.
      Lugduni apud Cardon MDCIX. in 4.</p>
     <p><hi rend="italic">Doctrinam de Contractu vninerso, in tres Partes distributam.</hi> Ibidem
      MDCXV. in 4.</p>
     <p>Italice vero tacito suo nomine edidit</p>
     <p><hi rend="italic">Centum et triginta Priuilegia B. Virginis.</hi> Perusiae apud Aloysium
      Aluiggium MDCXV. in 4.</p>
     <p><term>PAVLVS DVIZIVS</term>, natione Belga, patriâ Leodius, in Societatem ingressus est anno
      MD CV. aetatis suae XXI. Humaniores diu Litteras docuit; diu concionatus est. Rector
      Barroduci; et Theologico Magisterio donatus, quadriennio Mussipontanam rexit Academiam, et
      Societatis Collegium in eo fundatum. Scripsit Versibus partim Gallicis, partim Latinis
      Libellum, qui inscribitur</p>
     <p><hi rend="italic">Cantus Musarum, ad Henricum II. Serenissimum Lotharingiae Ducem,</hi>
      nomine Scholasticorum, qui supremâ Philosophiae Laureâ donati fuerant. Mussiponti typis
      Melchioris Bernardi MD CXV. in 8.</p>
     <p><hi rend="italic">Commentarium breuem in selectas Tibulli, et Propertij Elegias; Mosellam
      Ausonij.</hi> Item, <hi rend="italic">in selecta Veterum et Recentiorum Epigrammata.</hi>
      Ibidem eodem anno; in Belgio quoque et in Galliâ.</p>
     <p>Vertit ex Hispanico Gallice</p>
     <p><hi rend="italic">Alphonsi Rodriguez, Exercitium Perfectionis Religionis,</hi> Part. III.
      Parisiis typis Nicolai Buon MDC. XXI. in 8. et saepius deinceps.</p>
     <p><term>PAVLVS GVLDIN</term>, natione Germanus, patriâ Sancto-Gallensis, honestis, sed
      Haereticis parentibus natus, die XII. Iunij, anno MDLXXVII. et Habacuc vocatus, arti
      mechanicae aurificis addictus fuit; quam dum persequitur, Frisingae ad fidem adductus fuit, et
      consilio vitae religiosae suscepto, Priore Benedictinorum suadente, Societatem elegit, in quam
      Monachij anno MDXCVII. pro Coadiutore Temporali receptus, assumpto Pauli nomine, ad annum
      vsque MDCIX. eâ sorte vixit. Cum se namque fortuitis occasionibus prodidisset eximia eius
      indoles ad Mathesim, Romam vocatus, et Philosophiae operam ac Mathematicis dare iussus est,
      tametsi gradum ille priorem, suâ opinione tutiorem, maluisset. Anno MDCXVII. Graecium missus
      est, et biennium ibi Mathesim publice docuit: vnde morbo vexatus, in Superiorem Germaniam
      destinatus ad valetudinem reparandam, Viennam postea reuersus est; vbi Mathesim etiam
      praelegit: et lue grassante afflatorum obsequio se impendit. Tandem postliminio Graecium
      rediit anno MDCXXXVII. vbi hodie succesiuis horis vrget scriptiones. Edidit hactenus</p>
     <p><hi rend="italic">Refutationem Elenchi Calendarij Gregoriani a Setho Caluisio conscripti, et
      operâ Dauidis Origani editi,</hi> lib. v. Moguntiae MDCXVI. in 4. In hoc Opere defenditur a
      calumniis Calendarium Gregorianum, eiusque editor et explicator Christophorus Clauius:
      proponitur Methodus temporis ciuilis, comprehendens Regulas et Tabulas ad inuenienda ea, quae
      peti possunt pro Calendario, tum antiquo, tum nouo: componitur etiam Calendarium Iudaicum:
      reiiciuntur Pseudo-Calendaria Caluiniana. Accessit Digressio de Astronomiâ Scaligerianâ; et
      breue examen Libelli posthumi Iosephi Scaligeri, De Aequinoctiorum anticipatione. Scripsit
      item</p>
     <p><hi rend="italic">Paralipomena ad Refutationem praedictam: et producuntur in iis</hi> XXIX.
      <hi rend="italic">exempla Paschatum ex S. Cyrillo Alexandrino,</hi> nunquam antea edita.
      Moguntiae MDCXVI.</p>
     <p><hi rend="italic">Problema Arithmeticum, de rerum combinationibus; quo numerus dictionum,
      seu coniunctionum diuersarum, quae ex</hi> XXIII. <hi rend="italic">Alphabeti litteris fieri
      possunt, indagatur.</hi> Viennae Austriae MDCXXII.</p>
     <p><hi rend="italic">Dissertationem Physico-Mathematicam, de motu terrae ex mutatione Centri
      grauitatis ipsius proueniente.</hi> Ibidem eodem anno.</p>
     <p><hi rend="italic">Problema Geographicum, de Discrepantiâ in numero, ac Denominatione dierum,
      quam qui orbem terrarum contrariis viis circumnauigant, et inter se, et cum iis, qui in eodem
      loco consistunt, experiuntur.</hi> Viennae MDCXXXIII.</p>
     <p><hi rend="italic">Centrobaryca,</hi> seu, <hi rend="italic">De centro grauitatis trium
      specierum quantitatis continuae,</hi> lib. I. Viennae Austriae MDCXXXV. in fol. Praemittit in
      hoc Opere,</p>
     <p><hi rend="italic">Prolegomena de Disciplinarum Mathematicarum descriptione, ordine,
      diuisione.</hi> Inserit subinde, <hi rend="italic">Digressionem de Quadratura Circuli, et
      Linea quadratrice;</hi> et <hi rend="italic">Annotationem ad Dissertationem de Motuterrae</hi>
      supra recensitam. Accessit denique</p>
     <p><hi rend="italic">Appendix,</hi> quae continet</p>
     <p>
      <hi rend="italic">Potestatum Genesim et Analasim.</hi>
     </p>
     <p>
      <hi rend="italic">Constructionem, continuationem, et vsum Tabularum Quadratorum numerorum, et
       Cuborum.</hi>
     </p>
     <p>
      <hi rend="italic">Vsum earundem Tabularum pro virgis Stereometricis.</hi>
     </p>
     <p>
      <hi rend="italic">Vsum Logarithmorum, pro eadem re.</hi>
     </p>
     <p>
      <hi rend="italic">Regulas ad instruendas acies militares.</hi>
     </p>
     <p>
      <hi rend="italic">Compositionem et Resolutionem numerorum Polygonorum.</hi>
     </p>
     <p><hi rend="italic">Ipsas Tabulas numerorum Quadratorum et Cuborum, a radicibus
      deciesmillibus, hoc est ab 1. vsque ad</hi> 10000. Sub praelo Viennae habet</p>
     <p><hi rend="italic">Centrobarycorum partem alteram, quae continet libros</hi> II. III. <hi
      rend="italic">et</hi> IV. apud Matthaeum Cosmerouium MDCXLI. in fol.</p>
     <pb id="s364" n="364"/>
     <p><hi rend="italic">De Centro grauitatis,</hi> lib. II. Alia habet sub manu.</p>
     <p><term>PAVLVS HOFF AEVS</term>, natione Germanus, patriâ Bingensis ad Rhenum in Dioecesi
      Moguntinâ, magnum Societatis, et Germaniae lumen; de quo, et de Petro Canisio vsurpabat
      sapientissimus Bauariae Dux Albertus, vt refert Andreas Brunner in Excubiis Tutelaribus pag.
      551. quod Ecclesia de Principibus Apostolorum, <hi rend="italic">Petrus Canisius et Paulus
      Hoffaeus, ipsi nos docuerunt legem tuam, Domine.</hi> Is cum Bingae in patriâ ex editissimâ
      turri decideret, vouit se, si incolumis euasisset, Societatem nostram, vixdum natam,
      ingressurum; et illico surrexit incolumis. Embricae, Coloniae, Romae Litteras Humanas,
      Diuinasque complexus, inter primos Collegij Germanici anno MDLII. quod S. P. N. Ignatius tunc
      in Vrbe moliebatur, clientes adscitus, triennio post ab eodem Societati transcriptus est. In
      Romano Collegio Ministrum egit, Sub Rectore Sebastiano Romaeo. Anno MDLVIII. creatus Bononiae
      Theologiae Doctor, in Germaniam missus est; et ab inde triennio ad diem XVI. Martij solemnem
      quatuor votorum professionem Pragae emisit; et paulo post Ioanni Victoriae in regendis Viennae
      studiis substitutus, Ius etiam Diuinum ibi interpretatus est. Lapso triennio vocatus
      Ingolstadium, Nicolao Lanoio in Collegij Rectoratu successit. Praefuit etiam Nostris Monachij;
      et totis XIII. annis Germaniae Superioris Prouinciam moderatus est; Principibus tum Austriis,
      tum Boicis, ob virtutis et sapientiae opinionem, singulari veneratione cultus. Quatuor
      Congregationes Generales adiit, ter ad electionem Praepositi Generalis. Anno MDLXXXI. quo
      Claudius Aquauiua suffectus Euerardo Mercuriano est, Hoffaeus, qui Prouincialis eo venerat,
      designatus pro Germaniâ Assistens, Romae substitit. Post annorum decadem eo munere defunctus,
      lustrauit Visitator Germaniam Superiorem, et Rhenanam Prouinciam. Vltimâ demum senectâ rediit
      Ingolstadium ad onus gubernandi Collegij, quoad fractus, tantum non sub onere concidit.
      Emeritus tandem, annos extremos Deo totos, et patientiae consecrauit, quam in tanta varietate,
      atque acerbitate morborum, podagrae, chiragrae, calculi, insigniter probauit. Quo in statu
      corporis, saepius omnes praeteritae vitae Iabes Confessione deleuit; et quamuis perpes pene
      chiragra digitorum vsum eriperet, per eos tamen dies, quibus Confessionem chartae, pro more,
      consignare decreuerat, indulgentior fuit. Peractâ eâ Confessione, vltimisque Sacramentis et
      postulatis, et impetratis, Socios postremum, vt putabat, allocuturus, omnes inprimis orare
      veniam; vellent esse in se, quo ipse in vniuersos animo esset. Eas deinde ad liberaliter Deo
      seruiendum hortatus, seipsum abiiciendo, omnes ad spem aeternae salutis erexit: postea bene
      omnibus precatus, gratias egit, quod praesto fuissent Sacra percipienti. Commendari se denique
      etiam atque etiam voluit R. P. Generali, et P. Prouinciali, quibus inseruisset, vti potuisset;
      grata haberent, quae praestitisset. Significauit etiam cupere se eos qui deinceps adfuturi
      essent aegrotanti, sermonis esse modicos; decresse se reliquum, quod superesset, tempus cum
      Deo, Patronis suis, aliisque Caelitibus transigere. Sui ob vitae errata doloris signa magna
      dedit. Inter alia fuit illud, quod Superiori prope assidenti dicere quam demississime solebat,
      adeo se malum fuisse, vt merito salutem desperare posset, nisi tam clementem se habere Dominum
      nouisset. Quo etiam suum in omni vitâ parendi studium testatum fecit, cum in morbo ita
      difficili et acerbo nihil quidquam agere, ne surgere quidem, aut Confessionem generalem
      instituere vellet, absque Superioris consensu. Quae virtus prae aliis magnam ei sanctimoniae
      opinionem merito conciliauit apud Nostros, quâ induti, pro se quisque suas illi peculiares
      difficultates, certo velut Patrono, commendarunt. Mensem fere integrum ita exegit, dum tandem
      die XVII. Decembris, anno salutis MDCVIII. aetatis fere LXXXV. Religionis LIV. Ingolstadij,
      inter vota complexumque Sociorum, vitam absoluit. Sub eosdem ferme dies, triduo antequam
      Hoffaeus graui illo morbo corriperetur, obierat religiosissima femina Medici nostri coniunx,
      quae supremo suo die Patri tria poma Punica destinauerat; cui etiam simul atque migrauit, se
      videndam obtulit, similis eum adse inuitanti. Post mortem peramoeno vultu apparuit, et tanquam
      subridens, vt fere vocem ab eo exspectares. Aliquot ante annos, cum Prouinciam obiret, et
      Collegij fundamenta Lucernae moliretur, repente morbo oppressus. Augustam reportatus est,
      ibique post Sacram Vnctionem iam conclamatus, Sociorum votis ab ipso mortis limine (quod
      creditur) reuocatus est. Nam P. Ioannes Rastellus Anglus, ad Aedem Saluatoris octo passuum
      millia profectus, pro tam caro capite suum ipse deuouit, sedulo Deum precatus, votum vti hoc
      suum ratum haberet. Et habuit ratum Deus: simul enim ac domum reuenit, decubuit, et occubuit;
      surrexit alter, pro quo ille fuit hostia piaculiaris. Dignum memoratu est, quod anno MDC.
      euenit. Extemporaneum seni sacellum excitatum erat, quo commodius ad sacra vteretur; Bethlemum
      suum appellabat. Ibi oranti Daemon saltabundus apparuit, iactans se quidpiam inexspectatum
      moliri. Perterritus Pater tristi denunciatione, Deum anxie pro auertenda a Collegio noxa
      precatur. Vix triduum abierat, cum veterem subruituri parietem e Sociis aliquot, subsidente
      ponticulo, cui institerant, in subiectam scrobem corruunt; luxatus vero iam <pb id="s365"
      n="365"/> quassatione murus ruinam traxit, qua duos Sociorum oppressit, alios grauissime
      sauciauit. In hoc suo Bethlemo quinquagenarius Sacerdos, honoris publici et plausus fugiens,
      sacras primitias, more maiorum, repetiuit. Mane ante horam a mediâ nocte tertiam surgebat e
      strato, et vsque ad sextam ducebat meditationem; mox Sacro facto succedebat sacra lectio,
      scriptioqueue. Verborum semper parcus fuit, et cautus. Tam contumaci et seuerâ victûs
      abstinentiâ fuit, vt illa vna infestam podagram vltra septuagesimum annum a se procul
      habuerit. Cibos delicatos, etiam in morbo, auersatus est; parabiles amauit et aliis communes.
      Paupertatis religiosae sic amans fuit, vt ad res leuissimas posceret facultatem. Cultu et
      pietate in Beatissimam Virginem, omnibus ipsius peruigiliis ieiunium religiosissime seruauit;
      et quem senem non vllus facile vnquam cantantem audiit, is ipse paucis ante mortem diebus
      carmen de B. Virgine, praeter omnem morem concinuit. Saepe demortuorum animae ad cubiculi
      fores auxilium ab eo flagitarunt: et suauiter Ingolstadij nostris adolescentibus exprobrauit
      aliquando, quod nonnunquam sibi liberalius aliquid sine Maiorum venia indulgerent, quae post
      mortem ne flammis expiarent, ab se venirent suffragia postulatum. Edidit vir egregius,
      suppresso suo nomine, e Latino a se Germanice redditum</p>
     <p>
      <hi rend="italic">Catechismum Romanum.</hi>
     </p>
     <p>Et sub nomine Theologorum Bauariae,</p>
     <p><hi rend="italic">De Communione sub vnâ tantum specie.</hi> Contra hunc Libellum cum
      Smidelinus et Cyriacus Spangebergius noxios edidissent Tractatus; Hoffaeus tacito nomine
      edidit Germanice, iusti voluminis</p>
     <p><hi rend="italic">Librum, quo Smidelinum et Spangebergium confutauit.</hi> Anno MDLXV.</p>
     <p><term>PAVLVS LE IEVNE</term>, seu, IVVENIS, natione Gallus, patriâ Campanus, Societatem anno
      MDCXIV. aetatis XXII. ingressus, nauigauit in Cannadam, ibique fuit, estque hodie Superior
      Nostrorum: edidit Gallice</p>
     <p><hi rend="italic">Relationem gestorum in Nouâ Franciâ annorum</hi> MDCXXXIV. <hi
      rend="italic">et sequentium vsque ad</hi> MDCXXXVIII. Parisiis apud Sebastianum Cramoisy
      iisdem annis in 8. Sed gesta anni MDCXXXVII. edita sunt Rhotomagi apud Ioannem Boulenger
      MDCXXXVIII. in 8.</p>
     <p><term>PAVLVS IDSEPHVS DE ARRIAGA</term>, natione Hispanus, gente Cantaber, patriâ
      Vergarensis. Is cum Madridij Litteris apud nos operam daret, egressus aliquando deambulatum in
      agrum, B. Virginis aspectu, alloquioque dignatus est, iubentis vt sibi in filij sui Societate
      seruiret. Ergo admissus in eam Ocaniae, excellentissimum sanctitatis Magistrum P. Ioannem
      Sebastianum nactus est; quo ductore breui dedit illustria sanctitatis et zeli animarum
      indicia; cui ardori suo vt satisfaceret paucis post annis in Peruanam Prouinciam nauigauit.
      Primis annis Rhetoricam ibi cum laude eximiâ docuit. Rector aliquot annis fuit Arequipensis
      Collegij; et Limense totos XXIV. per interualla gubernauit. Missiones etiam instituit admodum
      fructuose; et a Prouinciâ demum Procurator designatus, Romam contendens, haud procul Hauana
      naufragio periit, anno salutis MDCXXII. aetatis LX. aditae Societatis LV. Peruanae
      commorationis XXXVIII. Vir fuit tantis, et tam illustribus a Deo donis cumulatus, vt P.
      Iacobus Aluarez de Paz, rerum ipsius omnium conscius, dicere soleret, fore vt si illi esset
      superstes, in admirationem decorum illius vocaret orbem terrarum. Nos pauca de multis, tanquam
      de naufragio tabulas, colligamus. Spiritu paupertatis claruit inprimis, et in opulento
      Collegio, quod tamdiu administrauit, vel necessaria sibi patiebatur deesse. Non ille
      lipsanothecam habere, non pictam tabulam, non quidquam aliud, nisi quod gestabat: id vero erat
      detritum semper, resartum, prae aliis vilissimum. Calceis vtebatur, quos alij deposuerant: et
      Romam olim profectus cum P. Didaco de Torres, eosdem inde retulit in Orbem Nouum, quos hinc
      extulerat; et aliquot etiam post annis illis vsus est. Vestibus tam obsoletis amiciebatur, vt
      Socios propemodum puderet; nec eas illi, nisi astu, facile subduxisses. Nauigationem ingressus
      est nullo admisso lecto; nullâ veste, praeter eam, quâ erat accinctus. Iussus togam extimam
      admittere, eam deinde ex Portubello, vna cum cultrariâ theca, quam ipsi quispiam per
      importunitatem obtruserat, retro remisit, laneam se togulam sibi magis aptam inuenisse
      renuncians. Pro lecto illi erat tormentum bellicum, cui se applicabat; nimirum diu assuetus
      domi somnum capere, admoto ad arboris truncum corpore, aut ad lapidum struem, ne quid capitali
      inimico suo (sic somnum vocabat) indulgeret. Virginitatem, et primam simul innocentiam, quam
      hauserat a Baptismo, illibatam vsque ad finem seruauit. Deum ac Caelites animo praesentes
      semper habebat; horis singulis certâ quâ dam precatione eos venerabatur. Angelum suum
      Tutelarem singulari studio coluit; et inuocatum certâ praesentem ope est expertus. Inuectus
      iumento in deuexam rupem, vnde nec se posset retro recipere, nec porro vrgere, admonuit
      familiariter Angelum suum, id esse temporis, quo amico sibi sit opus: vix dixerat, cum laps â
      in praeceps mulâ, ipse sospes in rupe collocatus est. Flumen quod aquis inflatum non audebat
      transmittere, inuocato eodem Angelo, traiecisse repente se comperit. Petasum vento abreptum,
      idem illi Angelus ad manum porrexit. Densum per imbrem incessit aliquando siccus, et inter
      rura natantia sicco calle. His benficiis <pb id="s366" n="366"/> ne non esset gratus,
      Congregationem Limae instituit sub Angelorum Custodum patrocinio, promissâ etiam eorum
      sinceris cultoribus puritatis integritate. Beatae Virgini conscriptis tabulis se manciparat;
      suumque mancipatum annuo donario Lauretum transmisso sibi gratulabatur: in eandem seruitutem,
      quotquot poterat, distributis etiam tabellis, inuitabat. Eiusdem Virginis Officium semper
      orabat; eius solemnitates peculiari religione colebat; peruigiliis, et diebus Sabbati ita
      ieiunabat, vt a meridie Veneris, ad vsque meridiem Dominicae nihil gustaret; idque totis XL.
      annis constanter praestitit. Et cum rogante importunius Episcopo Chuquiabensi, bolum vnum
      semel, ne illum offenderet, sumpsisset; valido stomachi dolore cruciatus est, donec bolum
      illum reiectauit, mirantibus cunctis hominem viribus pollentem, nec alias male affectum, bolum
      vnum nequiuisse digerere. Arequipae, et Limae Sacellum in formam Aedis Lauretanae construxit,
      vbi noctes ipse diesque haerebat: et Iouis ac Sabbati diebus conuocatos e Sodalitate
      primarios, ad Virginis cultum amplificandum eos hortabatur. Obedientiae studium vel hoc facto
      satis probauit, quod biduo non toto ad iter Romanum parandum dato, nullâ aetatis, munerisue
      sui ducta ratione, e vestigio conscendere paratus fuerit. Tantae fuit humilitatis, vt oblatam
      quatuor votorum professionem repudiarit, eâ vsus ratione, Viro sancto, ac Societatis genuino
      amatore dignissimâ, Nolle per suum exemplum aperiri aditum dispensationi Regularum, vt ab
      alterâ professione pedetentim quaeratur ad alteram transitio. Ceterum ille sic erat in
      Litteris versatus, vt Philosophiam ac Theologiam non sine laude tractarit. Contra vero
      Adiutorum munia praestabat omnia, quoties eorum quispiam languebat, aut ad vires instaurandas
      exire iubebatur. Ocaniae inter docendam Rhetoricam, toto quadriennio tergus verueci quot
      Sabbatis cum lanio diripiebat, tam in id opus intentus, vt crederet lanius id eum ex priuati
      ratione officij factitare. In Europam, ac retro in Indiam renauigans, pulla in veste cibos
      Nostris, atque aegris publicum ad focum parabat. Dum Rector erat, ludum litterarium pro
      Magistris languentibus passim adibat; votumque conceperat, illi se muneri, quoad per
      Superiores licuisset, per omnem vitam operam nauaturum. Ipse lateres domi fingere; iumenta
      foris insternere; aulas Collegij tertio quoque die lustrare, et, si indigerent, euerrere;
      mancipiis domesticis Euangelium explicare; feria quinta Maioris Hebdomadae duodenis Indis
      egentibus pedes lauare, tergere, suauiari, ipsos pascere, et veste per annum emendicatâ
      donare. Huius gentis incredibili amore tenebatur; eiusque institutioni se libenter totum
      addixisset: sed ardorem illum suum alterâ cogitatione temperabat, quod se crederet per
      iuuentutis educationem nihilo minus profecturum. Cum ob linguae ignorantiam moestus aliquando
      pergeret ad Missionem, quo destinabatur, ratus sibi domi fructum perire, nec responsurum
      foris; inter orandum noctu vocem internam Dei increpantis excepit, Quid ad te? tu me sequere:
      quâ excitatus, multum in eâ expeditione ac deinceps commodi mortalibus attulit. Certe plurimum
      valuit ad exscindendam Idololatriam eius industria et solertia. Sed reliquam etiam iuuentutem
      ita educauit, vt omnes Religiosorum familias illis locupletarit; vni Societati supra centum
      adiunxerit. Dicebat ad populum magnâ spiritus vehementiâ, neglecto verborum ornatu; et tantâ
      efficacitate, vt vnico subinde verbo mirabiles motus excitaret. Vnum quempiam obduratissimi
      cordis hoc dicto emolliit, Quid tibi fecit Deus, mi homo, quod illum tam male tractas?
      Concionaturus aliquando in Aede principe de Christi Passione, tantâ obrutus est aritudine
      animi ac moestitiâ, vt desperaret se posse dicere: sed vbi euasit in pulpitum mutatus est
      illico, et incredibili suo, audientiumque motu Christi cruciatus exposuit. Miseris sollicite
      subueniebat: nec semel indusium suum egentibus elargitus est, admonitis, vt accepturi pro eo
      mundius alterum vertente hebdomadâ redirent. Negabat videlicet se sibi temperare posse, quando
      aliorum cernebat indigentiam. Plusquam XII. annis, dum Rhetoricam docuit, corrogauit per
      septimanam, vnde die Dominica cum suis discipulis cibos ad custodias publicas deferret.
      Studiosos inopes complures alebat, donec Religioso Instituto sese aptarent. Quotidie cilicio
      et flagello in se saeuiebat. Cibi erat parcissimus; et ad haec biduo subinde, triduoque
      prorsus abstinebat. Dies noctesque orabat, nunquam otiosus. Suorum arcana Diuinitus edoceri
      creditus est multis clarisque exemplis. Visus est inter obeunda exercitia spiritus sublimis a
      terra: visus magno fulgore mirifice coruscare. Toto eo tempore, quo se illis excolebat, pane
      et aquâ subausterâ vitam tolerabat. Res Sacras eximiâ reuerentiâ tractabat. Arequipae, cum ibi
      Rector esset, diebus festis a Sacro domestico excurrebat in villam sesquimilliari dissitam per
      altas arenas, magno suo gaudio, vt ibi rursum sacrificaret, deriuato in se officio, quod aliis
      grauius accidere animaduertebat. In Sacro multis a Deo piis motibus, sentisque recreabatur;
      multas ipse lacrymas reponebat; et iam sulcos eae duxerant suâ frequentiâ, in eius vultu.
      Nunquam illi tempus deerat ad sacras functiones; et Canonicum Officium suis fere horis
      partitim exsoluebat. Lectioni spirituali media inter negotia tam accurate intendebat, ac si
      illi soli vacaret. Societatem, eiusque Instituta tenere amabat; seruabatqueue <pb id="s367"
      n="367"/> exacte. Erat affabilis, mitis, patiens; nunquam querulus, nunquam immodice iratus;
      omnibus acceptus. Tantae erat apud Proregem, Archiepiscopum, Senatum, omnes opinionis, vt
      nihil eo inconsulto statuerent alicuius momenti grauioris. Neminem sibi adesse morituro alium
      voluit Archiepiscopus praeter ipsum. Ipse autem procurandi homines ad mortem percallens,
      Nostris grauius decumbentibus semper aduigilabat per noctem: demortuos autem suis manibus
      componebat, et piacularibus suffragiis prosequebatur; idque tam prouide, vt quo citius eo
      beneficio potirentur, statim a nocte mediâ lustricas preces exhiberet, solitus ad id officij
      ab Angelo, si forte altius obdormisset, excitari. Hic vir tot ornamentis clarus, cum tandem
      nauigaret in Hispaniam, foeda tempestate nauem iactante vectores magno ardore spiritus ad
      constantiam in morte iam in oculis obuersante, atque ad Exhomologesim hortatus est. Ipse
      expiatis omnibus in cameram se recepit, vbi genibus flexis, acclinis malo, inter adorandum
      Crucifixum quem manu tenebat, spiritum sancte exhalauit: ceteri postea facto naufragio vndis
      occupati sunt, paucis nando elapsis. Patris cadauer fluctibus e nauigio abstractum, postridie
      quoque fluitabat, Crucifixum fouens arcto complexu. Mortis suae modum atque articulum eum
      praenouisse fere exploratum est. Nonnullis etiam vectorum incolumitatem condixit, ratâ
      praenunciatione; et multa saepe alia vaticinatum fuisse certis euentibus constitit. Eius
      mortem, simul ac Limae nunciata est, omnium Ordinum luctus et depraedicatio celebrauit.
      Scripsit autem</p>
     <p><hi rend="italic">Rhetoris Christiani, Part.</hi> VII. Lugduni per Horatium Cardon MDCXIX.
      in 12.</p>
     <p>
      <hi rend="italic">Directorium Spirituale.</hi>
     </p>
     <p>Praeterea Hispanice</p>
     <p><hi rend="italic">Tractatum de Extirpatione Idololatriae, et de mediis ad conuersionem
      Indorum aptissimis;</hi> Opus perutile Parochis et Visitatoribus Indorum. MDC. XXI. in 4.
      Limae apud Hieronymum Contreras.</p>
     <p><hi rend="italic">Litteras, quibus se quis B. Virginis seruituti possit mancipare;</hi> et
      alios <hi rend="italic">Tractatus Spirituales.</hi></p>
     <p>Ex Italico deinde transtulit Hispanice</p>
     <p><hi rend="italic">Lucae Pinelli, De Perfectione Religiosâ,</hi> lib. IV. Madridij MDCXI.</p>
     <p>Scripsit denique</p>
     <p><hi rend="italic">De Beatâ Virgine;</hi> et</p>
     <p><hi rend="italic">De Angelo Custode:</hi> Item</p>
     <p><hi rend="italic">Librum Exercitiorum Spiritualium, et deuotionum, ad instructionem eorum,
      qui in Semmariis nostris educantur.</hi> Verum hic solus, duobus illis deperditis, excusus
      est.</p>
     <p><term>PAVLVS KVHN</term>, natione Polonus, patriâ Posnaniensis, in Societatem sub annum MDC.
      XXIII. ingressus, excellit in Litteris Humanioribus, quas publice cum laude tractauit. Edidit
      sub nomine Collegij Cracouiensis; et Societatis Iesu</p>
     <p><hi rend="italic">Trophaeum Regale Potentissimo Poloniarum et Suecorum Regi Vladislao IV.
      Cracouiam ipso suae inaugurationis die ineunti.</hi> Anno MDCXXXIII.</p>
     <p><hi rend="italic">Immortales Gratias eidem Serenissimo Regi, Liberatori, Vindici, Seruatori,
      dum pacato Septentrione, victorem exercitum in Amurathem Turcarum Imperatorem duceret.</hi>
      MDCXXXIV.</p>
     <p><hi rend="italic">Arcum Pacis, nouo sine sanguine Triumphatori Vladislao IV. Sarmatiae
      Monarchae, ab expeditione bellicâ in Amurathem Turcarum Imperatorem susceptâ, feliciter et
      auspicato reduci, a Societate Iesu consecratum.</hi> MDCXXXV.</p>
     <p><term>PAVLVS LAYMANN</term>, natione Germanus, patriâ Oenipontanus, Societatem adolescens
      annos natus XIX. ingressus est. Philosophiam docuit sexennio, Casus Conscientiae annis XVI.
      Ius Canonicum, cuius fuit peritissimus septennio, Ingolstadij, Monachij, Dilingae. Vir
      profunde doctus, et, quod rarum est, modestissimus atque hum. llimus. Obiit Constantiae XIII.
      Nouembris, anno MDCXXXV. sexagenarius. Edidit autem</p>
     <p><hi rend="italic">Theologiam Moralem in lib. V. partitam.</hi> Monachij formis Nicolai
      Henrici MDCXXV. in 4. et ibidem auctius MDCXXVI. in 4. et rursum multo locupletius ibidem
      MDCXXX. in fol. praeter editiones alibi alias.</p>
     <p><hi rend="italic">Quaestiones Canonicas, de Praelatorum Ecclesiasticorum electione,
      institutione, et potestate, ex lib. I. Decretalium.</hi> Dilingae apud Iacobum Sermodi
      MDCXXVII. in 8.</p>
     <p><hi rend="italic">Conclusiones Canonicas de Iurisdictione, et Iudicis Ordinarij
      potestate.</hi> Dilingae formis Academicis MDCXXVIII. in 8.</p>
     <p><hi rend="italic">Processum Iuridicum contra Sagas</hi> Coloniae.</p>
     <p><hi rend="italic">Iustam Defensionem SS. Romani Pontificis, Augustissimi Caesaris, S. R. E.
      Cardinalium, Episcoporum, Principum, et aliorum, demum minimae Societatis Iesu, in causa
      Monasteriorum et Bonorum Ecclesiasticorum vacantium, contra quosdam a seipsis delectos
      Iudices.</hi> Dilingae apud Gasparem Sutorem MDC. XXXI. in 4.</p>
     <p>Contra hoc Opus scripsit Fr. Romanus Hay Monachus, vt praefert titulus, Benedictinus ex
      Monasterio Oxenhusano, Librum cui titulum fecit Astrum inextinctum: cui, cum primum sine
      Auctoris nomine a Gaspare Scioppio prodiisset, simul et alteri scriptioni famosae, vt vna
      fidelia duas abstergeret maculas, opposuit Layman</p>
     <p><hi rend="italic">Astrologiae Ecclesiasticae, et Astri inextincti,</hi> a Gaspare Scioppio
      in lucem editi, <hi rend="italic">Censuram.</hi> Ibidem MDCXXXV. in 4.</p>
     <p><term>PAVLVS PRINCEPS</term>, natione Italus, patriâ Neapolitanus, obiit Neapoli die XVII.
      Aprilis, anno MDCXIII. Edidit Italice suppresso nomine</p>
     <p>
      <hi rend="italic">Tragoediam de Angelo Custode.</hi>
     </p>
     <pb id="s368" n="368"/>
     <p><hi rend="italic">Praxim praecipuorum Exercitiorum vitae spiritualis.</hi> Neapoli apud
      Tarqumium Longum MDC. XIII. in 16.</p>
     <p>Et sub nomine Ioannis Laurentij Guadagni</p>
     <p><hi rend="italic">Thesaurum Doctrinae Christianae</hi> MDCX. et <hi rend="italic">adiuncta
      Part.</hi> III. Venetiis apud Ioannem Antonium Iulianum MDCXXVIII. in 8.</p>
     <p><term>PAVLVS ROBERTVS</term>, natione Gallus, patriâ Picto; Professus in Societate trium
      votorum; edidit aliquot</p>
     <p><hi rend="italic">Tractatus Controuersiarum.</hi> Habet praeterea paratum</p>
     <p>
      <hi rend="italic">Librum de Bono Mortis.</hi>
     </p>
     <p><term>PAVLVS RODRIGVEZ</term>, seu, ROTERIGIVS, natione Lusitanus, patriâ Bracharensis,
      Sacrae Theologiae Doctor, et Diuinarum Litterarum primum Conimbricae, tum Eborae interpres.
      Edidit</p>
     <p><hi rend="italic">Triumphum verae gloriae vtriusque Ioannis, Baptistae, et
      Euangelistae.</hi> Portu apud Emanuelem Cardoso MDCXXXIV. in fol. Parat etiam</p>
     <p>
      <hi rend="italic">Commentaria in Euangelium S. Matthaei.</hi>
     </p>
     <p><term>PAVLVS SHERLOGVS</term>, natione Hibernus, gente Munapiensis, domo Waterfordiensis,
      natus peruigilio Assumptae Dei Genitricis, anno salutis MDXCV. parentibus apprime Catholicis:
      in Hispaniam migrauit, Humanioribus iam disciplinis probe instructus anno MDCXII. et
      Salmanticae in Hibernorum Collegium admissus, Societatem paulo post expetiit, et impetrauit
      annos natus XVII. Praefuit Compostellano Hibernorum Seminario, et Salmanticensi. Theologiam
      Scholasticam et Sacras Litteras docuit Salmanticae, hodieque docet. Edidit Tomos III. quorum
      I. continet</p>
     <p><hi rend="italic">Anteloquia in Salomonis Canticum Canticorum.</hi> Lugduni ex Officinâ
      Iacobi Cardon MDCXXX III. et multo auctiora apud Iacobum et Petrum Prost MDCXL. in fol. Tomus
      II. continet</p>
     <p><hi rend="italic">Commentarium in II. priora Capita Cantici Canticorum.</hi> Apud Iacobum
      Prost MDCXXXVII. in fol. Tomus III. continet</p>
     <p><hi rend="italic">Commentarium in reliqua Capita Cantici Canticorum.</hi> Apud Iacobum et
      Petrum Prost. MDC. XL. in fol. Habet prae manibus</p>
     <p>
      <hi rend="italic">Vindicias Scientiae Mediae.</hi>
     </p>
     <p>
      <hi rend="italic">De Hebraeorum Republicâ et Antiquitatibus Biblicis.</hi>
     </p>
     <p><term>PAVLVS VALLIVS</term>, natione Italus, patriâ Romanus, Philosophiae ac Theologiae in
      Collegio Romano Professor; doctrinâ et morum facilitate omnibus carus; tractandorum animorum
      apprime peritus. Magnâ caritate et labore promouebat iuuentutem ad omnem virtutem, studiis
      ceterum semper addictus; otij hostis iuratus. In supremo morbo commendatam fecit omnibus suam
      tolerantiam. Obiit Perusij die XXVI. Iunij, anno salutis MDCXXII. initae Religionis XL.
      Edidit</p>
     <p><hi rend="italic">In Aristotelis Logicam, Tom.</hi> II. Lugduni per Ludouicum Prost MDCXXII.
      in fol. Reliquos in vniuersam Philosophiam mors Auctoris interuertit.</p>
     <p><term>PAVLVS ZEHENTNER</term>, natione Germanus, patriâ Oenipontanus in Tiroli: iuuenis in
      Societatem ingressus anno MDCVI. aetatis XVII. in eâ Sacras Litteras, et Theologiam docuit.
      Sed concionandi arte praestat inprimis, quam hodie apud Eleonoram Augustam, Ferdinandi II.
      Caesaris Viduam exercet. Edidit Germanice</p>
     <p><hi rend="italic">Concionem funebrem in Exequiis Serenissimae Mariae Renatae Bauarae,
      Alberti Ducis filiae,</hi> dictam Monachij MDCXXX. ibidemque impressam.</p>
     <p>Latine praeterea edidit</p>
     <p><hi rend="italic">De Verme malae Conscientiae,</hi> lib. IV. Ibidem MD CXXXIII. in 8.</p>
     <p><hi rend="italic">Promontorium malae Spei,</hi> siue, <hi rend="italic">Notam et signum
      reprobationis, esse procrastinationem Poenitentiae,</hi> Lib. IV.</p>
     <p><term>PETRVS AEGIDIVS</term>, seu, GIL, natione Hispanus, ex Oppido Catalauniae Reus,
      Dioecesis Tarraconensis, natus annos XXIII. ingressus est in Societatem IV. Nonas Martij, anno
      MDLXX IV. professus iam antea Philosophiam. In eâ, Doctoratu Theologico Gandiae suscepto,
      totos XX. annos Reginam illam Scientiarum explicuit Barcinone; vbi et Collegium nostrum tertio
      gubernauit; semel Balearicum; ac demum Aragoniam Praepositus Prouincialis obtmuit. Censor
      fidei designatus fuit ab Sacrâ Inquisitione Barcinonensi. Annis XL. quibus Barcinone
      substitit, Confessiones Proregum, Episcoporumque omnium excepit; qui eius consilio omnia,
      publica, priuata, gerebant. Tantum erat pietatis, sapientiae, et prudentiae eius nomen. A
      primo Societatis ingressu, praeclarissimum fuit virtutum exemplar; atque ab Ordinis sui
      Institutis ne latum crinem vnquam discessit. Omnibus eius obeundis muneribus apprime deditus
      fuit; iis praesertim in quibus ditior demissionis et laborum seges esset; quale est,
      plebeculam informare Catechesi; adire custodias, triremes, nosocomia; pannosis hominibus aurem
      praebere; adesse reis capitalibus: quae adeo non habebat vilia, vt illis sui copiam
      indulgentius, quam nobilibus faceret; monueratque Ianitorem, vt quoties ad ignoti cuiuspiam
      mortalium opem e Nostris incertus aliquis euocaretur, se prae aliis admoneret. Inter Principum
      fauores perpetuos sui semper tenax propositi, sui iuris fuit; nec in se patiebatur quidquam ab
      eorum liberalitate deriuari; ne corripsendi eos libertatem videretur fecisse venalem. Cum
      Maquedae Dux ad Siciliae administrationem admotus eum sibi a Confessionibus esse voluisset,
      contendit vt attritas et laceras vestes nouis commutaret, priusquam nauem conscenderet. At
      Aegidius ingenue professus est, nunquam se illius Confessiones nisi in eo vestitu excepturum;
      et tam id religiose seruauit, vt <pb id="s369" n="369"/> resartam saepius togam non prius
      posuerit, quam Duce in Sicilia vitâ functo, ipse rediit Barcinonem. Nihil illi accidebat
      acerbius, quam ad Principum mensas cogi; quas vt in itineribus declinaret, praeibat vno die,
      vel sequebatur. Tande cum posset vel leui nutu consaguineorum suorum inopiam subleuare,
      nunquam quidquam innuit Proregibus, vnde possent eam egestatem vel subodorari. In omnibus
      itineribus, quae diuturna, et iniquo tempore per Hispaniam, Galliam, Italiam instituit,
      lacerum palliolum fuit illi totos XXX. annos pro arcendis pluuiis; galerus toties ab ipsomet
      resartus, donec vetustate abiit in frusta. Semper ille quidem, sed eo potissimum tempore, quo
      Collegia regebat, aliorum se tegebat exuuiis; et eo iucundius, quo pannosioribus. Innumera
      sunt eius generis exempla, quibus non Principes modo, sed viros etiam religiosissimos insolitâ
      quâdam admiratione commouit. In eo certe morbo, qui mortis illi causa fuit, quoties
      pretiosiora cernebat adhiberi pharmaca, qualia postulabant aetas, et morbi conditio, omnibus
      quibus poterat rationibus agebat, vt Medici imperarent viliora. Erat seuerissimus suorum
      sensuum custos: nullam tot annis feminam de facie nouerat: se quoque ipsum attingere
      quodammodo horrebat. Agebat Deo gratias pro hebetata sibi acie oculorum; ex quo multa commoda
      castimoniae persentisceret. Obedientiae seueritatem non exigebat magis a subditis, quam ipse
      praestabat. Ad primos Ianitoris, vel Aeditui nutus paratus, quoquo vocaretur, grauissimarum
      etiam occupationum filo abrupto. In gubernando benignitatis laude florebat; quâ vnâ ducebat
      subditos, quo maxime volebat. In subitis casibus adeo nil commouebatur, ac si omnes
      affectiones extirpasset. Vnâ aequitatis normâ domesticorum actiones examinabat: honestatis
      dumtaxat momenta ducebat grauiora. Demum factis et exemplis ad suum cuique officium ipse
      praeibat. Societatem vnice diligebat ex animo; cui vt arctius haereret, quotidiana inter sacra
      sua vota renouabat. Instituti eius fuit tam tenax, vt nullis munerum, occupationum, senectutis
      oneribus se pateretur impediri ab eius ministeriis impigre obeundis: atque adeo inter
      Prouinciae curas, non minus diligenter Catechesi tradendae, et Confessionibus audiendis
      vacabat, quam si illud ageret vnum. Diuini cultus incrementum, quoquo poterat modo,
      procurabat, siue domesticis suam nauaret operam, siue alios Clericos sacris Ecclesiae ritibus
      informaret. Nec minore curâ B. Virginis cultum et venerationem augebat. Eius certe pietati ac
      diligentiae debet Academia Barcinonensis votum illud, quo se obstrinxit, propugnandi semper
      Immaculati eius Conceptus praerogatiuam. Familiaris eius sermo religiosae plenus
      simplicitatis, omnium qui cum eo agebant capiebat voluntates. Nunquam aliud in ore habere,
      quam in corde: quod cum ipse de omnibus quoque praesumeret, difficile adduci poterat, vt in eo
      defecisse quemquam crederet, nisi manifesta signa probarent. In conciliis sententiam ex vno
      aequitatis arbitrio metiebatur: et tantam consecutus est laudem, vt diceretur prudentiae et
      consilij dono ceteris eminere. Denique quod in eo potissimum admirati sunt omnes, fuit vitae
      innocentiâ, continuato praeclare gestorum ductu contexta, pretiosiore semper actionum
      similitudine, in tantâ rerum varietate, ad finem vsque traducta; vt quicunque eam diutius et
      propius inspexerunt, suspexerint maxime, et grauissimis iudiciis inculcarint saepe Antistites
      etiam Illustrissimi, Patris sanctimoniam singularem, et vitae praestantiam, constantiamque vix
      credibilem, dignissimam esse, quae, vel dum ipse viueret, Sanctorum summâ gloriâ decoraretur.
      Vbi Prouinciae reliquit habenas, magnis itineribus Barcinonem properauit, nullas viae
      molestias, nullos caniculae aestus moratus. Atque vbi appulit, mox cum Ianitore transegit, et
      cum praefectis carcerum et nosocomij: vt se in omnis laboris partem vocarent. Ministrum
      Collegij sublatis manibus, additis etiam lacrymis exorauit, ne quid sibi a communi victu
      diuersum dari permitteret. Haec ipse animo destinabat; sed iam ad metam laborum venerat: nam
      ex viae difficultate morbum contraxit, quem cum dissimulare diu non posset, nono eius die, qui
      in XV. Septembris incidit, anno Christi MDCXXII. aetatis LXXII. Religionis XLIX. abemissis
      quatuor votis XXX. Barcinone succubuit, magno sui desiderio tum Nostris tum externis relicto,
      qui sunt cum lacrymis funus ipsius prosecuti. Edidit Petrus Aegidius Linguâ Catalanicâ</p>
     <p><hi rend="italic">Modum adiuuandi moribundos.</hi> Barcinone typis Ioannis Amello MDCV. in
      8.</p>
     <p><hi rend="italic">Memoriale mandatorum, et animaduersionum ad Parochos et Confessarios:</hi>
      suasu Illustrissimi D. D. Dymae Lloris Episcopi Barcinonensis.</p>
     <p>
      <hi rend="italic">De Vectigalibus, et eorum Iure in Cataloniae Principatu.</hi>
     </p>
     <p>
      <hi rend="italic">Officium Sanctorum Episcopatus Barcinonensis, et Vrgellensis.</hi>
     </p>
     <p>Transtulit praeterea in Catalanicam Linguam</p>
     <p><hi rend="italic">Thomae de Kempis, De Imitatione Christi,</hi> lib. IV.</p>
     <p><term>PETRVS ALAGONA</term>, natione Siculus, patriâ Syracusanus, Romanae Poenitentiariae
      Rector fuit, et examini Episcoporum, atque Ordinandorum diu Romae praefuit. Obiit Romae
      grandaeuus die XIX. Octobris, anno salutis MDCXXIV. In compendium redegit, atque euulgauit</p>
     <p><hi rend="italic">Manuale D. Martini Azpilcuetae Nauarri, de Quaestionibus morum, et
      conscientiae.</hi> Cui posteriore <pb id="s370" n="370"/> editione aucto et recognito addidit
      <hi rend="italic">Compendium commentarij eiusdem Nauarri, De Vsuris.</hi> Coloniae per
      Hermannum Mylium MDCVIII. in 16.</p>
     <p><hi rend="italic">Summam Theologicam S. Thomae Aquinatis Doctoris Angelici.</hi> Post primam
      editionem correctius Herbipoli typis Ioannis Volmari MDC. XX. in 12.</p>
     <p><hi rend="italic">Totum Ius Canonicum,</hi> Tom. II. Romae typis Zannetti MDCXXII. et XXIII.
      in 4.</p>
     <p><term>PETRVS ALOIS</term>, natione Italus, patriâ Neapolitanus, Societatem anno MDCIX.
      aetatis XXV. ingressus, Neapoli Philosophiam, et Sacras Litteras cum laude professus est.
      Edidit</p>
     <p><hi rend="italic">Epigrammatum, Centurias</hi> III. Lugduni per Claudium du Four MDCXXXV. in
      12.</p>
     <p><term>PETRVS DE ANASCO</term>, natione Peruanus, patriâ Limensis, seu, ex Ciuitate Regum. Is
      cum iuuenis XXII. annorum grauissimo teneretur morbo, Beatissimam Virginem, quam impense
      colebat, inuocauit. Illa visibili specie mox adstitit filium suum vlnis complexa, et
      suauissimis clientem suum verbis solata, sospitatem pollicita, iussit vt per vitae perfectae
      rationes filio suo militaret in Societate Iesu. Ille, vbi conualuit, Societatem Limae
      complexus est, et absolutissimo viuendi modo conuertit omnes in sui admirationem. Verum
      enimuero iam inde a teneris vnguiculis aspirabat ille iam tum ad fastigium sanctitatis, vsus
      familiaritate maximâ Reginae Caelorum. Quoties ob erratum suum aliquod statuebant in eum
      animaduertere parentes, confugiebat ad suae Dominae patrocinium, et parentes illico mitigatos
      experiebatur: Quotidie ante eumdem ad Scholas, ipsam in suo Templo consalutabat: Sabbatum eius
      honori ieiunando consecrabat: horum si quid neglexisset, aliquid ea die patiebatur aduersi.
      Noctu seuerissime se caedebat; interdiu in secreto cubiculo diutissime orabat. Vernas et
      mancipia domestica vrgebat precibus, pretio, vt se alapis contunderent; et ponebat praemium
      illi, qui percuteret validissime. Ipse vero interea memoriâ alaparum Christo suo impactarum
      mirifice afficiebatur. Aiebat se, quoties eius beneficij recordabatur, quod aegrotans a B.
      Virgine acceperat, toties eandem pulcherrimam, suauitatis, amoris, humanitatis plenissimam
      mentis oculis intueri, sicut corporis eam luminibus olim conspexerat, animumque suum caelesti
      quâdam delibutum suauitate relinqui. In eius autem recordationem beneficij, sextâ quâque feriâ
      se diuerberabat; Sacrum, Rosarium, et quidquid laudabiliter operabatur, in animi grati
      argumentum Deo dicabat. Praeclarissimum semper exhibuit omnium virtutum exemplum: sed tres
      eminuêre prae aliis; de quibus in suis ipse aduersariis annotauit: <hi rend="italic">Tria haec
      toto vitae tempore mihi inprimis curanda sunt, Obedientia, pro cuius integritate, ipsa mihi
      oratio, Corona, Sacrum, quies et somnus omittenda sunt: Oratio, in quam quidquid reliqui
      temporis fuerit, conferendum est: Annihilatio, et contemptio mei ipsius, quo omnes meae
      exercitationes, et cogitationes, coniunctae cum rigidâ corporis castigatione, dirigendae
      sunt.</hi> Somni parum capiebat, vt oraret prolixius. Orationem ita actioni iungebat, vt cum
      mane illucesceret, iam ille Templo ac Sacristiae necessaria parasset, euerrisset impluuium,
      patellas mundasset, et deinde aegris, si qui domi erant, inseruiuisset. In itineribus tam
      dextre Socios praeuertebat, vt illis appellentibus iam ignem ipse in diuersorio accendisset,
      et cum vellent alij labores partiri, ipse tamen semper anteueniret. Saepe in Missionibus, quas
      multas ac difficillimas instituit, putidissima Indorum vlcera curantem, saniem et vermes
      abstergentem incredibili caritate viderunt: nec semel, vt reluctantem naturam comprimeret,
      plenis patellis id genus sordium haurientem: quam viri constantiam atque animi robur vel Indi
      ipsi summâ admiratione prosecuti sunt. Nihil illi solemnius, quam suauiari plagas; miserrimis
      quibusque adesse; cibos ingerere, condire; vestes suâ manu consuere. Spirituali Indorum bono
      nouem regionis idiomata perdidicit, et sic multa hominum millia, sine hoc peritura, seruauit.
      Ad Confessionem audiendam vocatus, dimissis omnibus accurrebat, ne quâ forte sua mora,
      poenitentis ardor refrigesceret. In se ipse quotidie flagris saeuiebat: preces non aliter quam
      stans, flectensue fundebat. Sociorum virtutes sedulo obseruabat ad imitationem; aiebatque sui
      se maxime pudere, cum illos consideraret: rogabat Deum, adeo in suos famulos munificum, vt se
      illorum saltem reliquiis dignaretur. Certa fama fuit ipsi in Tucumania Tigrim canis inslar
      caudâ blandientem occurrisse, quam manu demulsam innoxius a se dimiserit. Quocunque accedebat,
      gratia sanitatum sequebatur. Vitam Apostolicis ornatam meritis felicissimo conclusit exitu,
      diuturno molestoque morbo excoctus, quem vultu atque animo tulit. Obiit in Tucumanis die XII.
      Aprilis, anno salutis MDCV. aetatis LV. Religionis XXXIII. Tucumanae expeditionis XV. Mortem
      eius excepit magnus omnium, sed praesertim Indorum, sensus doloris, ob parentis sui vnici (sic
      vocabant) iacturam. Funus ab omnibus Religiosis honorifice procuratum est. Scripsit variis
      Linguis Tucumanicis</p>
     <p><hi rend="italic">Vocabularia, Catechismos, Confessionaria,</hi> seu, <hi rend="italic"
      >Methodos rite confitendi, Grammaticas.</hi></p>
     <p><term>PETRVS ANELLVS PERSICVS</term>, natione Italus, patriâ Massalubrensis, haud procul
      Neapoli Societatem anno MDLXXXVII. aetatis XXIII. ingressus, Professus est Moralem Theologiam.
      Rector administrauit Collegium Massense, et Barolitanum. Edidit</p>
     <p><hi rend="italic">De Officio Sacerdotis,</hi> lib. III.</p>
     <pb id="s371" n="371"/>
     <p><term>PETRVS ANTONIVS SPINELLVS</term>, natione Italus, patriâ Neapolitanus, Caroli Ducis
      Seminarae filius, natus est anno MDLV. et ab ipsâ vitae rationalis aurorâ ad excellentem
      quandam sanctimoniam aspirauit. Septennis Deo se votâ virginitate facrauit. Octennis se lecto
      per hyemem nudus subducebat clam omnibus, vt B. Virginem recitato illius Officio coleret.
      Duodennis Patrem per lacrymas inflexit, ne se vinculis coniugalibus, quae illi iam tum
      moliebatur, implicaret. In calamitosos adeo erat liberalis, vt cum aliud non suppeteret,
      detractum sibi indusium clam illis proiiceret. Rude famulitium domi Catecheticis praeceptis
      informabat. Subinde ad studia Litterarum admotus, in egenos conuertebat decimas eius census,
      quem ad vsus vitae necessarios a parentibus accipiebat; refragantique Oeconomo, et rei
      familiaris dispendium repraesentanti, suggessit nullum locupletius aerarium esse Diuino. Hinc
      fiebat, vt saepe rationibus subductis, aliquid superesset vltra summam; id quod vel ideo
      cedebat egenis. Per eam aetatem ad munditiam cordis tam sedulo inuigilabat, vt affirmarent
      curiosissimi inspectores, nihil se in illo deprehendere, quod esset culpae affine. Decumbenti
      famulo vilissima quaeque praestitit obsequia, haud quaquam passus ab illis se excludi. His
      prolusionibus ad Societatem formatus, in eam ab Alphonso Salmerone cooptatus est die XXII.
      Martij, anno MDLXXIII. et suis insalutatis Nolam ad Tirocinium aduolauit. In primo ingressu
      sigillum Sanctae Crucis ligneum sibi ad collum appendit, tesseram vitae susceptae, quâ
      moneretur identidem, ne in arrepto consilio langueret. Eam ipsam Crucem exacto vitae cursu
      intulit in sepulchrum. Exibat Tiro sine pallio, et obsonatorem onustus cophino sequebatur,
      domum, quae ille coemisset, baiulaturus. Lapides et caementa ad fabricam, agens ante se
      iumentum, publice conuehebat. Et quo erat vnumquodque munerum abiectius, eo alacrius ipse
      subibat. Transsatus ad studia, domi praeibat exemplo ceteris ad omnem pietatem, suique
      despicientiam: frequens in communi coenaculo poenas a se repetere, viuere mendicato, humi ad
      aliorum pedes sordida in lacerna cibum capere; foras etiam egressus, per mediam Neapolim inter
      frequentes consanguineos viros Principes, in lacerâ veste, scuticâ instructus, post asinum
      triumphabundus incessit. Sodalitium eo tempore sub Conceptae Virginis inuocatione collegit,
      longe celeberrimum. Neapoli Philosophiam primum, et Theologiam, hanc etiam mox Romae exposuit:
      quo tempore visus est aliquando ingens lucis radius ab ipsius in Scholâ explicantis vultu
      promicare, atque inde in reliquum corpus deriuari. Exinde Sociis gubernandis addictus, Romano
      primum Collegio, dein Neapolitano Rector praefuit. Et hîc quidem, praeter curas domesticas,
      iterum ac tertio per hebdomadem instituendos suscepit Zingaros, fecem plebis: ipse pueros
      vicatim conuocare; ipse labarum Catecheticum manu praeferre, pios hymnos praecinere; in
      angiportus se cum agmine puerorum iniicere, Christianae rudimenta doctrinae explicare. Bis
      Neapoli Professorum Domum; bis ipsam Prouinciam Neapolitanam, semel Romanam Praepositus
      Prouincialis gubernauit. Nostros Sacerdotes Setiae in tertiâ Probatione instruxit. Post
      Claudij Praepositi Generalis obitum, Romam venit ad comitia, quibus erat successor eligendus.
      Hîc eum lethifer morbus incessit, et breui confecit. Ipse rationibus suis pridem subductis,
      omni pietatis exercitatione se ad obitum comparanit. Ad Deum eo tempore suauissima frequenter
      colloquia dirigebat. Paulo ante decessum, ad Beatam aeternitatem aspirans, brachiis nunc
      expansis, nunc ante pectus contractis, suspirabat. Cum Deiparâ salutis suae negotium totâ
      semihorâ transegit, illud ingeminans, <hi rend="italic">O Domina mea, quae docuisti me a
      iuuentute meâ, vsque in senectam et senium ne derelinquas me.</hi> Mox per tres horae
      quadrantes, qui reliqui fuere, Angelos ad Dei laudes inuitauit, illis verbis, Laudate Dominum
      omnes Virtutes eius; Laudate eum omnes Angeli eius: ac demum in illis verbis, Subuenite Angeli
      Dei, placidâ morte conquieuit, Romae, die XIV. Decembris, anno salutis MDCXV, aetatis LX.
      Societatis XLII. Corpus seorsim a reliquis in ligneo conditorio compositum est, ob
      clarissimam, quam apud omnes collegerat, sanctitatis opinionem. Enimuero Vir fuit tenerrimâ in
      Deum ac Caelites pietate. Venerabilis Eucharistiae reuerentissimus; quam cum aliquando Setiae
      populo diuideret, toto vultu radiare conspectus est, et insignem specie puellum in ciborio
      circumferre, ac Diuini quippiam odoris e pectore exhalare. Secundum Deum vnice colebat
      Deiparam, et tanquam matrem habebat. Septies Lauretanam eius Aedem inuisit; pedes aliquando,
      et victu mendicato. Animi in Magnam Matrem sui monumentum posteritati dedit, Opus illud
      egregium de ipsius laudibus, quod in manibus est. Sacra Sanctorum pignora crebro ac religiose
      visebat; et initurus quopiam iter, ab illis benedictionem, posthabitis atque insalutatis
      consanguineis, expetebat. Indicam expeditionem impensissimo studio ambiuit; cuius
      consequendaespe deiectus, animum, cogitationesque ad inueniendas in patria Indias conuertit.
      Paupertatis fuit, si quis vnquam, studiosissimus. Attritis resartisque vestibus semper
      vtebatur. Vestem vnam internam totos XVIII. annos saepius refectam gestauit; calceos vnos
      totum quinquennium. Imagines Sanctorum rudiori formatas opere amabat; pretiosas <pb id="s372"
      n="372"/> apud se morari haud patiebatur. In graui annonae caritate, ne quid Domui, cui
      praeerat, deficeret, consuetas egentibus dari eleemosynas duplicabat, peritissimus negotiator
      cum Deo. Suum pauperibus indusium, suum lecti stragulum diuidebat. Ciborum reliquias
      diligenter in vsus inopum asseruari imperabat; et eas suis ipse manibus, vel tum cum
      Prouincialis esset, illis ad ianuam adferebat ac diuidebat. A fratre suo S.R.E. Cardinali
      accersit. is aliquando, quo tempore lancibus abluendis occupabatur, renunciauit, vt tantisper,
      dum illo perfungeretur officio, exspectaret. Tam demisse, mansueteque cum omnibus agebat, vt
      nunquam distingueres, discipulus esset, an magister; Praeses, an subditus. Nunquam de quoquam,
      nisi meliorem in partem loquebatur. Mirâ patientiâ tolerabat aduersa: iamque opinio
      inualuerat, oportere, qui vellet a Spinello referre beneficium peculiare, maleficio singulari
      quopiam illi prius illato id prouocare. Virginalem Castimoniam, quam vouerat infans, illibatam
      Deo moriens repraesentauit. Illam vt tueretur, ita sensus fraenabat, vt nunquam feminae,
      quamuis sibi proximo sanguinis vinculo coniunctae, vultum intueretur. Vocabulis tenerioribus,
      licet alias honestis, ita abstinebat, vt cum posceret necessitas rem significari, mutuata ex
      alio idiomate nomina minus obnoxia adscisceret. Nulla illi dies immunis transiit a
      verberatione, aut cilicio. Ieiunabat per Aduentum; et quater hebdomadatim per annum;
      peruigiliis item omnibus B. Virginis, et Sanctorum Tutelarium, quos habebat complures. Vix
      quaternas horas dormiebat, et humi id quidem, vel nudo super assere: quod si in lecto,
      culcitrae farturâ ita vtebatur conglobatâ, vt nihilo esset assere mollior; insternebatque non
      raro lapillos, aut alia ad tormentum. Tantus erat Crucis, quam sibi principio desponderat,
      amator. Laudauit Spinellum publicâ panegyri Franciscus Albertinus noster, quae exstat
      impressa. Scripsit vero Spinellus Volumen egregium, de Laudibus B. Virginis Deiparae, sic
      inscriptum,</p>
     <p><hi rend="italic">Maria Deipara, Thronus Dei.</hi> Neapoli typis Tarquinij Longi MDCXIII. in
      fol. et Coloniae apud Ioannem Gymnicum MDCXIX. in 4. Accessit <hi rend="italic">Appendix,</hi>
      in qua continentur, <hi rend="italic">Elogia Deiparae, ex Sacris Litteris iuxta vitae eius
      seriem digesta,</hi> quae prius seorsim prodierant Neapoli MDL XXXV. Romae MDLXXXVII. et
      MDXCV. ac demum in Belgio. Continet praeterea <hi rend="italic">Tractatus</hi> IV. <hi
      rend="italic">quorum</hi> I. <hi rend="italic">est in Salutationem Angelicam:</hi> is primum
      Italico sermone prodiit Neapoli MDCII. Alter est, <hi rend="italic">Exemplorum et miraculorum
      Deiparae.</hi> III. <hi rend="italic">De Festis eius diebus ac Templis.</hi> IV. <hi
      rend="italic">De Virginibus, qui eam sunt imitati.</hi> Prodiit vero seorsim etiam Pars eius
      Operis posterior, quae fere practica est, inscripta,</p>
     <p><hi rend="italic">Amor Deiparae Virginis Mariae;</hi> cui adiecta est, <hi rend="italic"
      >Breuis Praxis Deuotionis erga Deiparam.</hi> Coloniae apud Gymnicum MDCXX. in 12.</p>
     <p>Scripsit quoque librum</p>
     <p><hi rend="italic">De</hi> VII. <hi rend="italic">Angelorum Principibus;</hi> cuius ipse
      frequenter meminit in Deipara.</p>
     <p>Et sub nomine Aristotelis de Benedictis collegit in libellum</p>
     <p>
      <hi rend="italic">Nomina Sanctorum quae habentur in Martyrologio Romano.</hi>
     </p>
     <p>Italice vero suppresso nomine</p>
     <p>
      <hi rend="italic">Manuale annotationum pro doctrinâ Christianâ vtiliter tradendâ.</hi>
     </p>
     <p><term>PETRVS DE ARRVBAL</term>, natione Hispanus, patriâ ex Oppido Ceniceros; Vir cui cum
      fuerit Diuinum ingenium, et doctrinae magnitudo par, quam illi inflammata inexhausto sciendi
      studio industriâ pepererat; excellentior his tamen omnibus sanctimonia, omnibus virtutis
      calculis absolutissima, suique despicientiâ et humilitate spectatissima, summam attulit
      commendationem. Compluti, Salmanticae, Romae, Sacram Theologiam summâ cum laude explicuit; et
      sententiam Societatis, De Auxiliis Diuinae Gratiae, doctissime coram Summo Pontifice
      propugnauit. Obiit Salmanticae die XXII. Septembris, anno salutis MDCVIII. Editi sunt
      posthumi</p>
     <p><hi rend="italic">Commentariorum, ac Disputationum in Primam Partem D. Thomae, Tomi</hi> II.
      quorum prior continet materiam <hi rend="italic">De Deo Vno, Disputationibus</hi> XCII.
      Madriti apud Thomam Iuntam MDCXIX. in fol. Posterior materiam, <hi rend="italic">De Deo Trino;
      et De Angelis, Disputationibus</hi> CLXXXI. Ibidem MDC. XXII. in fol.</p>
     <p><hi rend="italic">Materiam de Auxiliis Diuinae Gratiae,</hi> vbi licuerit per Sedem
      Apostolicam, in promissis habemus.</p>
     <p><term>PETRVS DE AVILEZ</term>, natione Hispanus, patriâ Cordubensis, a puero in Societatem
      adscriptus, Cordubae Aristotelem, ibidem, et Hispali Scholasticam Theologiam Professor
      primarius explicuit: et S. Inquisitionis Qualificator fuit designatus. Rector fuit Astigitani
      Collegij. Paratos habet propediem edendos</p>
     <p>
      <hi rend="italic">Commentarios in omnes Partes Summae Theologiae S. Thomae.</hi>
     </p>
     <p><term>PETRVS BARNAVDVS</term>, natione Gallus, patriâ Carolicensis, homo spectatâ doctrinâ,
      et probitate. Post Philosophiae et Theologiae exactum cum laude magisterium, regimini admotus,
      et Nostris praeest, et externis prodest, quibus informandis scripsit facilem</p>
     <p>
      <hi rend="italic">Doctrinam Christianam.</hi>
     </p>
     <p><term>PETRVS BENEDIT DE RADA</term>, natione Hispanus, patria ex Oppido Caseda, Dioecesis
      Pampilonensis; Placentini Collegij Rector, ibidem obiit die III. Octobris, anno MDC. XXIX.
      aetatis LVII. Religionis XXXVII. Scripsit Hispanice</p>
     <p>
      <hi rend="italic">Epistolam de morte et virtutibus P. Roderici Ninno,</hi>
      <pb id="s373" n="373"/>
      <hi rend="italic">Societatis Iesu, Rectoris Collegij Madridiensis.</hi>
     </p>
     <p><term>PETRVS BIARDVS</term>, natione Gallus, patriâ Gratianopolitanus, operarius magni zeli,
      atque adeo multarum palmarum, quas in horridis et inuiis Canadensium Septentrionalis Americae
      populorum syluis primus legit. Extrema ibi omnia passus, nihil tamen inhumanum magis, quam
      Haercticos, expertus est. Feritatis oblita gens barbara integerrimi hominis innocentiam
      venerari discebat; cum ecce tibi sanctitatis inimica, Deumque nesciens Haeresis, cum Anglis
      Canadae oras irrupit: difficillimae expeditionis ingens pretium fuit, exosum inde abducere
      Iesuitam. Habitus est in vinculis aliquamdiu; et vix tandem in Galliam nudus ab omni re
      missus. Interea vero dum integrum illi esset ad noualia Canadae redire, damnum ab Haereticis
      illatum sancte vltus est: reliquo vitae tempore quaesiuit intentissimis studiis ad vitam
      illos, a quibus ad necem adductus fuerat. Docuerat olim Theologiam Lugduni, non sine laude.
      Reuersus e Missione Castrensi, cum Auenionem diuertisset, et opportunitate temporis vsus
      secessisset in Nouitiatum, in ipsis pene spiritualium Exercitiorum initiis, ad paradisi
      contemplationem, vt credimus, euocatus est, die XIX. Nouembris, anno MDCXXII. Scripsit</p>
     <p><hi rend="italic">Epistolam ad R. P. Praepositum Generalem, e Portu-Regali in Nouâ Franciâ,
      datam vltimo die Ianuarij, anni</hi> MDCXI. quâ regionem illam describit, et Patrum Societatis
      Iesu in eam profectionem. Ea inserta est Annuis Litteris Societatis Iesu eius anni Prouinc.
      Franc. ad fin.</p>
     <p><hi rend="italic">Relationem expeditionis Anglorum in Canadam, suaeque ab illis
      comprehensionis.</hi> Item</p>
     <p><hi rend="italic">Librum pro Auctoritate Pontificis,</hi> contra Martinettum Ministrum.</p>
     <p>Gallice etiam edidit seorsim</p>
     <p><hi rend="italic">Relationem Nouae Franciae, et itineris Patrum Societatis Iesu ad
      illam.</hi> Lugduni apud Ludouicum Muguet MDCXVI. in 12.</p>
     <p><term>PETRVS BIVERVS</term>, natione Hispanus, patriâ Madritenlis, Vir excellente doctrinâ,
      et arte concionandi praestans: Rhetoricam, Philosophiam, et Theologiam docuit. Missus in
      Belgium anno MDCXVI. a concionibus fuit Serenissimis Belgij Principibus Alberto et Isabellae
      Clarae Eugeniae, et Serenissimo Cardinali Infanti Ferdinando. Edidit Hispanice</p>
     <p><hi rend="italic">Concionem Toleti habitam anno</hi> MDCX. <hi rend="italic">in funere D.
      Mariae de Sandoual.</hi> Item alteram</p>
     <p><hi rend="italic">Concionem habitam in Exequiis Alberti Pij, Archiducis Austriae, Belgarum
      Principis.</hi> Antuerpiae MDCXXII. in 4.</p>
     <p><hi rend="italic">Hymnum triumphalem.</hi> Bruxellae apud Hubertum Antonij MDCXXV.</p>
     <p>
      <hi rend="italic">Orationem Panegyricam Marchioni de S. Cruce dictam, ob liberatas sine
       sanguine Brugas, et pulsos e Flandriâ Batauos, qui hostiliter irruperant.</hi>
     </p>
     <p>Latine vero dedit typis</p>
     <p><hi rend="italic">Emblemata in Psalmum Miserere, ari insculpta</hi> in 8.</p>
     <p><hi rend="italic">Sacrum Sanctuarium Crucis et patientiae, Crucifixorum et Cruciserorum,
      Emblematicis imaginibus ornatum.</hi> Antuerpiae typis Plantinianis Moreti MDCXXXIV. in 4.</p>
     <p><hi rend="italic">Oratorium piarum imaginum Immaculatae Mariae et animae creatae ac
      Baptismo, Poenitentiâ et Eucharistiâ innouatae.</hi> Iisdem typis in 4.</p>
     <p><hi rend="italic">De solemni Sapientiae conuiuio.</hi> Bruxellae typis Lucae Merbeeci
      MDCXXXIX. in fol.</p>
     <p><hi rend="italic">De Sacris priuilegiis ac festis magnae filiae, sponsae, et Matris Dei
      argumenta selecta concionum.</hi> Accesserunt</p>
     <p><hi rend="italic">Ioachimus, Anna, et Iosephus.</hi> Antuerpiae apud Martinum Nutium
      MDCXXXVIII. in fol.</p>
     <p><hi rend="italic">De festis solemnibus Christi Domini, et sacris priuilegiis omnium
      Apostolorum.</hi> Ibidem apud Viduam Cnobbari MDCXL. in fol.</p>
     <p>Parat praelo</p>
     <p><hi rend="italic">Virtutes heroicas Marchionis Aytonae Gubernatoris Belgij</hi> cui fuit a
      Confessionibus.</p>
     <p>
      <hi rend="italic">Stratagemata militaria et moralia.</hi>
     </p>
     <p><term>PETRVS BONVOISIN</term>, Belga, Audomari natus anno MDLXX. Societatem Sacerdos iniit
      MDC. et quâ pollebat in rebus agendis industriâ non parum ei commodauit. Obiit Tornaci XXX.
      Decembris MDCXXVI. Edidit</p>
     <p><hi rend="italic">Veram effigiem Charitatis Christianae</hi> ad viuum expressam a Sancto
      Paulo, I. Corinth. cap. 13. sententiis et exemplis illustratam. Audomari apud Carolum Boscard
      MDCXXI.</p>
     <p><term>PETRVS BOVILLIVS</term>, natione Belga, patriâ Dionantensis ingressus Societatem
      MDXCII. aet. XVII. Leodij ac Dionanti Rector, pluribus locis Concionator, Litteras Latinas,
      Graecasque cum laude professus est. Scripsit Latine, et Gallice</p>
     <p>
      <hi rend="italic">Historiam inuentionis, et miraculorum B. Virginis Foyensis.</hi>
     </p>
     <p>Exstat quoque eius elegans</p>
     <p><hi rend="italic">Ode Pindarica Graeca et Latina,</hi> praefixa Operi Leonardi Lessij de
      Iustitiâ et Iure. Edidit praeterea tacito suo nomine</p>
     <p><hi rend="italic">Diuam bonae spei,</hi> seu, <hi rend="italic">Originem et progressum
      deuotionis erga B.V. Mariam Bonae spei iuxta Valencenas.</hi> Item</p>
     <p>
      <hi rend="italic">Diuam Misericordiae iuxta Marchianas ad pontem.</hi>
     </p>
     <p><term>PETRVS BRVN</term>, natione Gallus, patriâ Petrocoricensis, obiit in Tolosanâ
      Prouinciâ, haud procul Turnone in obsequio peste infectorum mense Augusto anni MDCXXIX.
      Scripsit Gallice</p>
     <p>
      <hi rend="italic">Institutionem Christianam.</hi>
     </p>
     <p><term>PETRVS BVRGVNDVS</term>, natione Belga, patriâ ex Monte S. Gerardi, Oppido Flandriae,
      natus anno MDXXII. Panormi in Societatem adscitus est anno MDLIX. Politiorem Litteraturam
      multos annos docuit, et anno MDLXXII. trium votorum professionem edidit: in quo demissio
      animi, caritasqueue, cum obedientiâ et simplicitate certare videbantur. Nam praeterquam quod
      perpetuo lectoris officio super mensam fungeretur; et operam suam coco ponebat quotidie in
      componendis ad focum lignis, <pb id="s374" n="374"/> scutellis eluendis, et aquam abluendis
      Patrum Fratrumque manibus, viginti gradus bonus senex saepe iterumque remetiens, curabat: a
      quo caritatis opere nunquam reuocari potuisset, nisi serio Superior ingemiscenti seni, paucis
      ante mortem diebus co labore interdixisset. Obiit Treuiris die XXX. Martij, anno salutis
      MDXCVIII. Ex Italico Latine reddidit</p>
     <p><hi rend="italic">Didaci Stellae Minoritae, De contemnendis mundi vanitatibus,</hi> lib.
      III. Coloniae per Arnoldum Mylium MDLXXXV. et saepe postea.</p>
     <p><term>PETRVS BVSAEVS</term>, natione Belga, patriâ Nouiomagensis; Vir excellenter doctus, et
      Sacrae Theologiae Professor eruditus</p>
     <p><hi rend="italic">Opus Catechisticum,</hi> siue, <hi rend="italic">Summam Doctrinae
      Christianae P. Petri Canisij Theologi Societatis Iesu,</hi> praeclaris Diumae Scripturae
      testimoniis, et SS. Patrum sententiis illustrauit, locupletauitqueue, magnâ cum Reip.
      vtilitate: opus enim hoc plurimum negotij exhibuit Haereticis. Editum est Coloniae MDLXIX. in
      4. et MDLXXVII. in fol.</p>
     <p><term>PETRVS CANISIVS</term>, natione Belga, patriâ Nouiomagensis, a puero se dedit studio
      pietatis. Cum nata nondum esset Societas, femina quaedam opinione sanctitatis vulgo nota,
      matrem eius admonuit, vt magnâ Petrum filium curâ educaret, quod breui Religio quaedam
      Clericorum instituenda foret, quae eximias Dei Ecclesiae vtilitates esset allatura; in quam
      Religionem filius eius adscriptus, vir apprime insignis haberetur. Vaticinium, seu
      praesensionem feminae, rei probauit euentus. Nam paulo post Societas instituta est, in eamque
      Petrus anno salutis MDXLIII. P. Petri Fabri operâ, primus omnium Transalpinorum cooptatus,
      illam exemplo, doctrinâ, praestantis ingenij monumentis recens natam mirum in modum
      illustrauit. Germaniam Superiorem primus Praepositus Prouincialis rexit; concionibus auxit,
      Haereticos disputationibus repressit; Catholicos confirmauit. Ex quo Haeretici Canisium <hi
      rend="italic">Canem Austricum,</hi> per ignominiam appellabant, quod in Austria plurimum
      versaretur. Sed haud canem mutum, aut non valentem latrare, sed qui latratu, et morsu lupos
      passim grassantes ab ouili Christi arceret. Episcopatum Viennensem a Ferdinando Romanorum Rege
      sibi oblatum, constanter repudiauit. Scripsit postulante eodem Ferdinando Rege,</p>
     <p><hi rend="italic">Summam Doctrinae Christianae,</hi> breuem quidem illam, sed
      praeclarissimam, et quae copiosae Bibliothecae instar sit. Prodiit primum a S. P. N. Ignatio
      probata, et Ferdinandi Regis munita diplomate, tacito alioqui Auctoris nomine, anno salutis
      MDLIV. primus omnium Societatis partus, post S. Patriarchae nostri Exercitia Spiritualia.
      Saepius deinde variis locis et linguis recusa; demum recensita ab Auctore, et multis locis
      aucta, excusa est Antuerpiae a Christophoro Plantino MDLXXIV. cui accessit, <hi rend="italic"
      >Appendix de Hominis lapsu, et Iustificatione, secundum sententiam, et doctrinam Concilis
      Tridentini.</hi> Hanc Summam Petrus Busaeus, vt paulo ante monui, illustrauit, adductis
      integre testimoniis, quae Canisius in margine indicauerat, quasi digitum in fontes intendens.
      Incredibilis autem exstitit in Christi Ecclesiâ huius Catechismi fructus; cuius hoc vnum
      pignus do, quod eius lectione se fateatur Serenissimus Princeps Wolfgangus Wilielmus Dux
      Neoburgicus inductum ad Orthodoxam fidem amplectendam. Eadem haec Summa in breuiorem formam
      contracta prodiit, hâc inscriptione,</p>
     <p><hi rend="italic">Institutiones Christianae pietatis,</hi> seu, <hi rend="italic">Paruus
      Catechismus Catholicorum,</hi> qui omnibus prope linguis editus, passim in Scholis ac Templis
      edocetur. Antuerpiae MDLXVI. et MDLXXXIX. ibi et alibi saepissime. Prodiit etiam</p>
     <p><hi rend="italic">Summa Doctrinae Christianae, per Quaestiones conscripta.</hi> Item</p>
     <p><hi rend="italic">Paruus Catechismus figuris ornatus:</hi> rursum idem cum adiunctis <hi
      rend="italic">Precibus horariis Aeternae Dei Sapientiae Iesu, Christi.</hi> Mantuae, Leodij,
      Dilingae. Demum <hi rend="italic">Graeco-Latinus</hi> Ingolstadij. Denique seorsim</p>
     <p><hi rend="italic">Auctoritates S. Scripturae et SS. Patrum in Catechismo contentae,
      Partibus</hi> IV. Coloniae MDLXIX. in 4.</p>
     <p>Scripsit etiam Canisius</p>
     <p><hi rend="italic">Commentariorum, De Verbi Dei corruptelis,</hi> aduersus nouos
      Ecclesiasticae Historiae consarcinatores, siue, Centuriatores Magdeburgenses, Tomos II. quorum
      prior est</p>
     <p><hi rend="italic">De Sanctissimi Praecursoris Domini Ioannis Baptistae Historiâ
      Euangelicâ.</hi> Dilingae apud Sebaldum Mayer MDLXXI. in 4. Posterior autem est</p>
     <p><hi rend="italic">De Beatissimâ Mariâ Virgine,</hi> lib. V. Ingolstadij apud Dauidem
      Sartorium MDLXXVII. Vterque autem Tomus plenior, atque ab Auctore recognitus, vno Volumine
      prodiit typis Sartorij MDLXXXIII. in fol. Ingens est Opus, et spissum in VI. libros diuisum,
      in quo quidquid impij ac pestilentes nebulones mentiuntur, et ad deprauandas Scripturas, et
      Praecursoris, et Dei Matris gloriam obscurandam adferunt, luculenter, grauiter, eruditeque
      confutatur. Scripsitad haec</p>
     <p><hi rend="italic">Notas in Euangelicas Lectiones, quae per totum annum Dominicis ac Festis
      diebus in Ecclesiâ Catholicâ recitantur,</hi> Tom. II. Friburgi Heluetiorum apud Abraham.
      Gemperlinum MDXCI. et XCIII. in 4.</p>
     <p>Et extremâ iam aetate alios Libellos aureos edidit, videlicet</p>
     <p><hi rend="italic">Exercitamenta Christianae pietatis,</hi> quibus subiunguntur, <hi
      rend="italic">Epistolae et Euangelia totius anni cum Scholiis Canisij.</hi> Antuerpiae typis
      Plantinian. in 12.</p>
     <p><hi rend="italic">Manuale Catholicorum,</hi> in vsum pie precandi collectum. Ingolstadij
      MDLXXXVII. Antuerpiae MDXCIX. et alibi. Item</p>
     <p><hi rend="italic">Enchiridion Itinerantium.</hi> Antuerp. MDXCIX. in 12.</p>
     <p><hi rend="italic">Palaestram hominis Catholici.</hi> Duaci per Balthasarem Bellerum MDXCIX.
      in 12.</p>
     <p><hi rend="italic">Practicam Catechismi.</hi> Coloniae.</p>
     <pb id="s375" n="375"/>
     <p>Et haec quidem Latine: Germanice vero scripsit</p>
     <p><hi rend="italic">Martyrologium.</hi> Dilingae MDLXII. et MDLXXIII. in 4.</p>
     <p>
      <hi rend="italic">Conciones in IV. Dominicas Aduentus, et in Natalem Domini.</hi>
     </p>
     <p>
      <hi rend="italic">Librum precationum.</hi>
     </p>
     <p>
      <hi rend="italic">Librum de Confessione, et Communione.</hi>
     </p>
     <p><hi rend="italic">Vitas SS. Beati et Fridolini,</hi> qui fuerunt primi Heluetiorum Apostoli.
      Friburgi apud Abrahamum Gemperlin MDXC. in 4.</p>
     <p>
      <hi rend="italic">Vitam, et exercitamenta pietatis B. Nicolai Eremitae.</hi>
     </p>
     <p>Denique vt aliorum etiam lucubrationibus prodesset, euulgauit</p>
     <p><hi rend="italic">Selectas Epistolas D. Hieron.</hi> lib. III. Louanij MDL XXIII. et
      deinceps Antuerpiae, Dilingae, Parisiis.</p>
     <p><hi rend="italic">Leonis Papae Opera omnia.</hi> Coloniae.</p>
     <p><hi rend="italic">Cyrilli Alexandrini Opera,</hi> Tom. II. Coloniae edidit adhuc
      iuuenis.</p>
     <p><hi rend="italic">Doctas Praefationes</hi> addidit quibusdam tum Antiquorum, tum Recentiorum
      Operibus; et inter eas praecipuam in <hi rend="italic">Tractatum Andreae Vegae De
      Iustificatione.</hi></p>
     <p>Scripsit vlterius</p>
     <p><hi rend="italic">Selectas preces;</hi> ex quibus excerpta quaedam auctoritate Legatorum
      Pontificiorum in Concilio Tridentino, recitabantur in publicis per Quadragesimam Litaniis.</p>
     <p><hi rend="italic">Librum Confessionum;</hi> exemplo S. Augustini; ex quo recitat fragmentum
      spiritu Diuino plenum, Ioannes Niess noster in Alphabeto Christi, Verbo <hi rend="italic"
      >Reuerentia.</hi></p>
     <p>Porro de Canisij candore animi, puritate, humilitate, deuotione, orandi studio, perfectâ
      omnium humanorum affectuum mortificatione, ardore fidei, animarum zelo, indefesso labore, et
      perpetuâ contentione, quâ Religionem Catholicam semper tueri, ornare, amplificare non
      destitit, ceterisque eius ornamentis virtutum, multa dici possent, quae iustum volumen
      desiderant. Legi possunt Matthaeus Raderus, et et Franciscus Sacchinus, qui eius Vitam et res
      gestas propriis voluminibus conscripserunt.</p>
     <p>Quantus demum fuerit Canisius nihil magis ostendit, quam clarissimorum huius aeui Scriptorum
      in eo celebrando consensus. Est videlicet Petrus Canisius <hi rend="italic">Stanislao
      Cardinali Hosio,</hi> Epist. suâ 150. et apud Rescium in Epil. Ministromachiae, Haereticorum
      Malleus, et nouus Augustae Apostolus; non doctrinâ magis, quam pietate insignis, et, si
      quisquam alius, in Controuersiis exercitatus. Est <hi rend="italic">Stanislao Rescio,</hi> in
      Vitâ Card. Hosij l. 1. c. 20. Vir doctissimus, et omnibus pietatis artibus instructissimus;
      strenuus Ecclesiae Dei contra Inferorum portas propugnator, et vtilissimus Iesu Christi
      seruus. <hi rend="italic">Caes. Card. Baronio,</hi> To. 1. Ann. ad A.C. 9. Venerandus Vir,
      cuius laus est in Euangelio per omnes Ecclesias. <hi rend="italic">Ferreolo Locrio,</hi> in
      Mariâ Augustâ l. 1. c. 7. et 25. et in Chron. Anaceph. A. C. 1577. Celeberrimus Theologus,
      virulentae illius hydrae (Blasphemorum in Deiparam) Hercules, qui nobili splendidus victoriâ
      gloriosum cecinit classico triumphum; eximius B. Virginis Encomiastes, summus Mariani decoris
      assertor. <hi rend="italic">Sebastiano Verronio,</hi> in Chron. l. 8. in Gregorio XIII. ante
      finem, Theologus toto orbe Christiano notissimus, cuius operâ Principes, Imperatores,
      Pontifices, saepe vsi sunt; qui aetatem quasi quidam homo Dei, Ecclesiae per Heluetiam
      Patriarcha, fidei Catholicae per Germaniam columna, indefesso labore, ac singulari sanctitate
      exegit. <hi rend="italic">Auberto Miraeo,</hi> in Elog. Script. Belg. Seculi sui Hieronymus,
      ob dignam graui Theologo eloquentiam. <hi rend="italic">Eidem, et Laurentio Beyerlinck,</hi>
      in Oper. Chronogr. A. C. 1597. tit. Viri illustr. Alter sui seculi Augustinus, qui non secus
      ac ille olim Donatistas, Manichaeos, Pelagianos, nostri aeui Nouatores, Lutheranos,
      Caluinistas, Anabaptistas oppugnauit. <hi rend="italic">Ioan. Croeselio,</hi> in suis Elog.
      Part. 2. Lumen, et columen Ecclesiae Catholicae, Vir Diuini propemodum ingenij, et eruditionis
      incomparabilis, Philosophus eximius, Theologus profundus, et lectionis infinitae, Orator valde
      eloquens, Ecclesiastes pariter grauis et iucundus. <hi rend="italic">Ioanni Tomco
      Marnauitio,</hi> in Praef. Sanct. Illyr. <hi rend="italic">et Henrico Sedulio,</hi> in Comm.
      Vitae S. Francisci c. 3. n. 8. Magnus anteriori aeuo Vir. <hi rend="italic">Dauidi Gregorio
      Cornero,</hi> in Praef. Prompt. Deuot. <hi rend="italic">et VVolfgango Edero,</hi> in Dedic.
      Tract. de Indulg. Ant. Cordub. Doctissimus, celeberrimus, incomparabilis Theologus, et de
      vniuersâ Catholicâ Christi Ecclesiâ sane optime meritus. <hi rend="italic">Francisco
      Agricolae,</hi> in Dedic. Euang. S. Io: Bapt. Celebratissimus Theologus. <hi rend="italic"
      >Ioanni Molano,</hi> De Canonicis l. 2. c. 25. Excellentissimus Theologus. <hi rend="italic"
      >Andreae Victorello,</hi> in Opere Ciaccon. ad Vitam Otton. Card. Truchses, Vir innocentis
      vitae, et doctrinae Theologicae famâ illustris. <hi rend="italic">Guilielmo Eysengrein,</hi>
      in Catal. test. verit. A. C. 1565. Vir cum eloquentiâ, tum multarum rerum peritia, et mirabili
      ingenij flumine praesta ntissimus, Philosophus clarus, Orator facundus, Theologus Sacrarum
      Legum exercitatissimus. <hi rend="italic">Ioanni Engerdo,</hi> To. I. Acad. Ingolst. p. 7.
      praeteralia multa, Pietatis et eruditionis, vitaeque integritatis, omnisque virtutum generis
      illustre exemplum, fortis Ecclesiae propugnator, bene de Religione meritus, lumen Doctorum
      Ecclesiasticorum amplissimum et clarissimum. <hi rend="italic">Andreae Sausaio,</hi> Appar. ad
      Martyrol. Gal. c. 19. Vir permaximus, Ecclesiae per Heluetiam Patriarcha, Religionis
      Catholicae suo tempore columna. Obiit Friburgi apud Heluetios die XXI. Decembris, anni salutis
      MDXCVII. aetatis LXXVII. vbi magno in honore est corpus eius apud Catholicos omnes Heluetios;
      qui eius et viuentis voce et scriptis, mortui precibus in Apostolicâ et Romanâ fide confirmati
      sunt. Cenotaphium, atque Elogium, gratitudinis ergo, Ingolstadiense Collegium Theologicum
      Canisio posuit. Epitaphium vero bene merentis tumulo, a Ioanne Wildio V. C. hoc impositum
      Friburgi in D. Nicolai Ecclesiâ cernitur:</p>
     <pb id="s376" n="376"/>
     <p>D. O. M. VENERANDVS IN CHRISTO PATER PETRVS CANISIVS THEOLOGVS NOVIOMAGI NATVS SOCIE TATEM
      IESV TERTIO A CONFIRMATIONE ILLIVS ANNO INGRESSVS AC SACERDOTIO INSIGNITVS OB MAGNI SIMVL ET
      PLACIDI ANIMI PRAESTANTIAM A COLONIENSI ECCLESIA AD CAROLVM V. IMP. ABOTTONE CARD. AVGVSTANO
      AD S. CONCILIVM TRIDENT. A FERDINANDO IMP. VVORMATIAM CONTRA MELANCHTONEM HAERETICVM, A PIO
      IV. PONT. MAX. AD PRINCIPES GERMANIAE IN FIDE CONFIRMANDOS MISSVS POSTQVAM ROMAE, IN SICILIAE
      ET GERMANIAE ACADEMIIS DOCVISSET DIV APVD FERDIN ANDVM IMP. ET PASSIM SVMMA CVM LAVDE VERBVM
      DEI PRAEDICASSET PRIMVS PROVIN CIALIS SOC. EIVSDEM IN GERMANIA AB IPSO SOC. AVCTORE P. IGNATIO
      DATVS FVISSET SCRIPTISQVE FIDEM CATHOLICAM EGREGIE ILLVSTR ASSET AVSPICIIS REVERENDI D. IO ANN
      IS FRANCISCI EPISCOPI VER CELLENSIS NVNCII APOSTOLICI FRIBVRGVM SEXAGENARIVS VENIT COLLEGII
      SOCIETATIS FVND AMENTA IECIT MVLTA PRAECLARA DOCVMENTA DEDIT ETQVASIQVID AM FRIBVRGENSIVM
      PATRONVS ECCLESIAE PER HELVETIAM PATRIAR CHA RELIGIONIS CATHOLICAE SVO TEMPORE COLVMNA TOTO
      CHRISTIANO ORBE NOTISSIMVS FIDE, PRVDENTIA, INDEFESSO SCRIBENDI LABORE, ABSTINENTIA PERENNI
      GRAVITATE, ANIMI PVRITATE, FLAGRANTISSIMO DEI AMORE MVLTAQVE SANCTITATE CLARISSIMVS MIGRAVIT
      AD CHRISTVM FESTO S. THOMAE APOSTOLI MDXCVII. ANNO AETATIS LXXVII.</p>
     <pb id="s377" n="377"/>
     <p>Huic Epitaphio sequens Epigramma subiectum est:</p>
     <p>
      <hi rend="italic">Obscuro quae fama rogo, quae flamma superstes</hi>
     </p>
     <p>
      <hi rend="italic">Corda redaccendit viuidiore facer</hi>
     </p>
     <p>
      <hi rend="italic">Nempe nouum caelo, placidumque Canisius astrum,</hi>
     </p>
     <p>
      <hi rend="italic">Iam propior Christo fulgurat igne nouo?</hi>
     </p>
     <p>
      <hi rend="italic">Sic fundit flammas, cui sideris auctor, Iesus;</hi>
     </p>
     <p>
      <hi rend="italic">Ipsa fides, radius; spes, iubar; ignis, amor.</hi>
     </p>
     <p><term>PETRVS DES CHAMPSNEVSFS</term>, seu, DE CAMPIS NOVIS, natione Gallus, patriâ
      Nannetensis, ingressus in Societatem anno MDCXXI. vndeuicennis, edidit</p>
     <p><hi rend="italic">Anthologiam Latinarum locutionum.</hi> Parisiis MDCXXXVII.</p>
     <p><term>PETRVS CHARIOT</term>, natione Gallus, patriâ Andegauensis, obiit Parisus, die IV.
      Aprilis, anno MDCXXV. Edidit</p>
     <p><hi rend="italic">Exercitia vtilissima ad vitam secundum Dei praecepta instituendam.</hi>
      Parisiis apud Sebastianum Chappelet MDCXXIII.</p>
     <p><term>PETRVS CHIRINVS</term>, natione Hispanus, patriâ Osunensis in Boeticâ, Dioecesis
      Hispalensis; cum Vtriusque Iuris studiis operam nauasset, et Magisterij gradum esset adeptus,
      seculo renunciaturus, Religionem nostram, consilio Augustiniani cuiusdam, ex omnibus
      potissimum elegit, in eamque anno MDLXXX. adscriptus est: deinde ad normam nostri Instituti
      conformatus, et Philosophicis ac Theologicis disciplinis eruditus, in Lusonias, siue,
      Philippinas Insulas missus est; vbi XX. et amplius annos tum Superioris, tum Operarij
      muneribus obeundis, vtiliter operam posuit. Plenus demum dierum et meritorum Manilae obiit
      anno MDCXXXIV. aetatis LXXVIII. Societatis LV. ab editis quatuor votis XL. Is cum venisset in
      Vrbem a suâ Prouinciâ delectus Procurator ibi in lucem edidit, quam scripsit Hispanice,
      egregiam</p>
     <p><hi rend="italic">Historiam de Lusoniis,</hi> seu, <hi rend="italic">Philippinis Insulis; ac
      de Nostrorum in illas aduentu, laboribus, fructu; et Gentium illarum ad Christum
      conuersione.</hi> Romae apud Stephanum Paulinum MDCIV. in 4.</p>
     <p><term>PETRVS COTTONVS</term>, natione Gallus, patriâ Foresianus, ex Dioecesi Lugdunensi,
      natus est Nerondae die VII. Martij anno MDLXIV. cum illi oppido pro Rege praesset Guichardus
      eius parens Cheneuousij Toparcha. Haereticos a a primâ aetate mirum quantum auersatus est,
      ducto a parentibus probissime Catholicis eo salutari odio. Rodumnae datus in disciplinam
      Magistro, qui Caluinum clam sequebatur, vbi primum id subodoratus est, parentem admonuit; et
      mox ab illo abstractus est. Adhaesit illi tamen impressa ab eo institutore in Societatem
      nostram auersiotanta, vt occursum etiam, atque conspectum nostrum omni ope vitaret: et
      Parisiis compulsus a comitibus suis aliquando in aream ingredi Collegij, id pro magnâ noxâ
      postridie confessus sit. Operam Philosophiae dedit Parisiis; Iurisprudentiae Biturigibus,
      magno vtrobique pietatis et innocentiae exemplo. Studia deinde Taurini prosecutus est: vbi ab
      Angelo Tutelari vetitus est in aquas lauandi sui causâ descendere, quae occulto gurgite duos
      illâ ipsâ die iuuenes hauserant. Interim, vt fit, in Nostrorum sensim consuetudinem adductus,
      cum de statu vitae deliberare coepisset, illam ipsam prae aliis vitam elegit, quam tantopere
      diu fuerat auersatus. Aronam igitur ad Tirocinium ponendum profectus est adulto Septembri,
      anno salutis MDLXXXIII. cum ageret XX. aetatis; et parentis molitiones, qui omni studio
      conatus est eum abstrahere, suâ constantiâ fregit. Tirocinio per omnia virtutum exempla
      peracto, Mediolanum ad Philosophiam recolendam missus est; vbi praeter virtutem, ingenij etiam
      sui, et memoriae vastitatem ad vsque miraculum patefecit. Hic a piâ quâdam Virgine, ad quam
      datus comes Patri e nostris, adierat, admonitus est, vt humilitati studeret impense, nisi
      vellet sibi olim perniciem, et Societati adferre, quando magno Regi futurus esset in pretio.
      Monitum, ceu Diuinitus datum, habuit cordi; et studiosius ex eo tempore humilitati se dedit.
      Romam vocatus ad Theologiam, a P. Nicolao Bobadilla, vno ex decem primis Societatis Patribus,
      hoc epiphonemate in primo complexu exceptus est, <hi rend="italic">Hic Gallus pluris erit,
      quam decem Hispani.</hi> Post annum remissus in Galliam, reliquum Theologiae spatium Lugduni
      confecit. Morum illi ac sermonis mira erat suauitas et moderatio: sensus de se ipso nullus; de
      ceteris egregius. Nulli esse molestus; neminem a se tristem dimittere rerum alienarum minime
      esse curiosus; loquendi de illis parcissimus; commodare omnibus prolixus. Nutus Superiorum
      illi esse pro imperiis: animum illis suum semper apertum habere; illos impense obseruare; et
      iisdem carus vicissim esse: sibi vni hostis ac durus: paucas horas dormire; mediis crebro
      noctibus ad orandum surgere. Erga Deum et Superos tenerrimâ pietate ferri; semper in Diuino
      conspectu versari: Venerabilem Eucharistiam quotidie horâ quartâ diei salutare; Sacro semel
      interesse, iterum ministrare; Custodem Angelum eximie colere, ac semper habere praesentem. Hi
      mores illi Lugduni fuere. Cum autem eluceret in eo magna dicendi gratia, Sacerdotio initiatus
      est, et iussus per Quadragesimam MDXCII. publice concionari, tantâ id fecit commendatione, vt
      ex illo nunquam concionari desierit, et omnino tricies et quinquies Quadragesimalem concionum
      cursum absoluetit; cum interim et Conscientiae Quaestiones Auenione biennio explicuerit, et
      aliis se Societatis ministeriis strenue impenderit. Anno MDXCVIII. Aquas-Sextias ab
      Archiepiscopo vocatus ad conciones, cum esset inuidiâ Viri primarij coactus medium <pb
      id="s378" n="378"/> Quadragesimae cursum abrumpere, nullo molestiae signo eam accepit
      iniuriam, et ad Oppidulum Auisanum profectus, operam suam rusticis laetus impendit. Hîc visus
      haud semel est inter orandum radiato corpore, totoque corpore miro circum fulgore coruscans:
      quo ipso tempore primum coepit inter orandum acerbius a Daemone vexari dissonis vocibus,
      foetoribus teterrimis, insanis spectrorum ludificationibus, quas ipse despiciendo hostem,
      constanterque orando superabat. Gratianopolim anno sequente inuitatus accessit, vbi in Domini
      Desdiguierij adhuc haeretici familiaritatem venit, per quem demum innotuit Henrico IV. Regi.
      Multa hîc bella cum vitiis, multa cum Haereticis Ministris suscepit, et a Martyrio vix latum
      vnguem abfuit: nam admissus ad ipsum opifex quidam mechanicus velut consulturus de fide, in
      fauces inuolauit, elisurus animam, nisi ad obnitentis Cottoni strepitum excitati Socius et
      famulus accurrissent. Nemnusi quoque, cum in Ministros acrius inueheretur, iamque plebis
      animos coepisset ad fidem mollire, et famae et vitae subiit haud vnum discrimen. Sed ille
      aduersis omnibus superior, adeo non cessit loco, quod illi voluissent, vt sedem etiam stabilem
      sibi suisque ibi fixerit, ipsis inuitis. Hîc in vna disputationum cum Ministris susceptarum,
      omnes admirabilitate memoriae suae fecit attonitos: nam cum Minister plurimas Sanctorum
      auctoritates contra Transsubstantiationem ex inopinato recitasset, quibus obrutum iri Cottonum
      existimabat; Cottonus pauca prolocutus, omnes ab vltima ad primam retexuit, explicauitqueue,
      et sic disputationem diremit. Gratianopolim reuocatus, atque inde Massiliam, mox Aquas-Sextias
      progressus vbique mirabiles fecit motus animorum, et corruptissimorum, quiqui erant, morum
      castigationes. Anno MDCIII. Aquis-Sextiis ad Regiam accitus est, volente Henrico IV. Rege
      Christianissimo, qui Societati in Galliam reuocandae ab exilio videbatur initium dare, et ab
      Desdiguierio, homine licet Haeretico, quantum valeret concionando Cottonus, intellexerat.
      Venientem Rex arcte complexus, longo colloquio detinuit; auditumque aliquoties pro concione,
      cum ipsi mirifice, atque Aulae vniuersae placuisset, ad suas etiam Confessiones adhibuit. Adeo
      Regium animum illico occupauit. Arelatensem illi designarat aliquanto serius Archiepiscopatum,
      nisi optimis modis Cottonus obstitisset. Suo illum curru vexit ad Templum Rex aliquando, et
      manu prehensum, suggesto, vt concionaretur, admouit. Quos inter fauores adeo nihil eius animus
      insolentior effectus est, vt gratiâ Regis vix alias vteretur, quam vt altius illi de Ritibus
      Ecclesiae existimationem rectam imprimeret, et quamplurimos e Primariis adduceret ad Christi
      caulas. Inter haec prospera, ne materia deforet tolerandi, cum aliquando sub noctem domum
      reueheretur, sicarius carpento post tergum conscenso, altum illi vulnus per humerum ad pectus
      inflixit; quod ne lethale foret, B. Virgo, gladio in diuersa dimoto, effecit. Rex, vbi
      cognouit, dolore percitus, Regiâ Cottonum cura procurari iubet, et exquisitâ diligentia in
      percussorem inquiri; dicebatque optandum potuisse videri hoc vulnus, vt et ipse intelligeret
      quantum ab hominibus, et homines, quantum ab ipso Cottonus amaretur. Paucis diebus persanatus,
      concioni se reddidit; et frequentibus appetitus calumniis, tam aequo ac placido vultu inter ea
      discrimina, quam solebat inter Sacra, versabatur. Romanam Purpuram, quam Rex illi magnis votis
      destinabat, ita deprecatus est, vt Regi persuaserit, ne sibi quidquam etiam in posterum
      dignitatis Ecclesiasticae procuraret. Delphini tamen eum educationi praefecit anno MDCVIII.
      quem in eam pietatem instituit, quâ Regnum hodieque fruitur. Saepe conatus est Aulâ excedere;
      sed nunquam id bonâ Regis gratia potuit. Retinebat autem inter innumera Aulae negotia tam
      immotam animi tranquillitatem, tantam Diuinis in rebus attentionem, vt Pater Barisonus inde
      Romam regressus, nullum se diceret ex eâ Aulâ referre miraculum grandius, quam illam Cottoni
      liberrimam occupationem. Anno MDCIX. mirabile a Deo donum consecutus est, et in omnem deinceps
      vitam constans, vt nimirum vel inter dormiendum, expeditâ rationis exercitatione, familiariter
      cum Deo ageret, atque oraret. Anno sequente cum Rex crudeli manu sublatus esset, Cottonus
      inter pias lacrymas, et vota pro eius salute concepta, tantâ fuit animi aequitate, vt nihil de
      instituto, siue meditandi, siue cum proximis agendi, siue libros scribendi mutauerit.
      Institutio mox illi pueri Regis a Regina Matre concredita est, cui esset etiam a
      Confessionibus, atque a Concionibus. Hinc nouus in illum depluit nimbus calumniarum; sed sicut
      in rupem. Circumspectabat ille semper, num qua pateret via ad abitum ab Aulâ; quod vitae
      quietioris incredibili desiderio teneretur: sed nullam ante annum MDCXVII. aperire potuit. Tum
      demum bona Regis venia impetrata, Lugdunum abiit ad Tirocinium, sui, vt aiebat, colligendi
      causâ. Sed adeo non fuit illi hoc otium otiosum, vt cum excurreret subinde in vicina,
      numerarit Socius, anni MDCXVIII. decursu, illum cc. et XX. conciones habuisse publicas ad
      populum; tot vero priuatim ad religiosas familias, vt se piguerit numerare. An. MDCXXI.
      Burdigalensis Collegij Rector, simul et Concionator est constitutus; quo in munere, quatuor a
      Deo donis eximiis auctus est. Primum fuit, Excellentissima de Diuino praesidio in aditu
      negotiorum fiducia, et demississima Diuinae <pb id="s379" n="379"/> prouidentiae in eorum
      exitu veneratio. Alterum, praeclara de omnibus, quibus praeerat, existimatio; vt iuniorum
      etiam monita, dicta, facta, quae essent cum pietate coniuncta, in rem suam semper conuerteret.
      Tertium, Honorifica ratio agendi cum iis, qui humilitate ac religiosâ moderatione essent
      laudabiles. Quarta, Gratia apud homines non vulgaris, magnaque in rebus susceptis sedulitas;
      quarum illam parabat ipsi sanctitatis opinio, morum suauitas, studium omnibus gratificandi;
      hanc vero amor quo exarserat, Ecclesiam, eiusque gratiâ Societatem, viris meritisque florentem
      videndi; in quod vnum videbatur omnia sua studia intendere. Anno MDCXXIII. Aquitaniae
      Prouinciae Praepositus, eam summa cum laude administrauit. Aliquanto post Franciae renunciatus
      Prouincialis, multis lacrymis, tum quietis suae iacturam, tum tempestatis, quam sibi isthic
      imminere ac Societati Diuinitus acceperat, atrocitatem deplorauit. Minas illi per id temporis
      multas aspectabiliter Daemon intentauit, ipso mirante, quod adeo multum illi Deus licere tunc
      vellet. Parauit se Cottonus ad tempestatem excipiendam, atque vna ad mortem, obitâ generali
      totius vitae Confessione, et spiritalibus per octiduum Exercitiis. Nec multo post allatus ex
      ltahâ Liber a Societatis viro docto conscriptus, Senatus decreto, abolitus est; et mandata
      quaedam Cottono allata, quae suis omnibus ediceret obseruanda: inter quae ipse febri tentatus,
      paucis diebus, Sacris omnibus procuratus, placidissime expirauit Parisiis die XIX. Martij,
      anno salutis MDCXXVI. aetatis LXIII. Societatis XLIII. Sepultus est tanto concursu hominum, vt
      exequiarum ordo teneri nequierit. Magnus fuit impetus manus eius et pedes osculandi et Rosaria
      corpori ad venerationem admouendi, deposcendique reliquias. Eâdem qua decessit die, Nancaei
      mors eius per energumenam innotuit: eâdem, vel certe postera die Valentiae multâ se luce
      conspicuum piae matronae ostendit; tribusque aliis Rodumnae; et Lutetiae nonnullis, cum
      sepeliretur. Vir enimuero fuit Cottonus omnibus plane virtutibus ornatissimus. Sed eluxere
      inter alias, fidei promouendae ardor, et indefessum studium; fiducia in Deo; caritas, et
      deuotio in Christum hominem, cuius nomini negabat se quidquam negare posse, quidquid
      peteretur; assidua oratio, et in mediis Aulae tumultibus mentis in Diuina constans defixio,
      tanto in suas cogitationes imperio, vt non distraheretur, nisi quantum vellet: summa in
      Canonicis persoluendis precibus attentio et reuerentia, vt non aliter, quam genuflexus eas
      recitaret: summa in sacrificando pietas et deuotio; ad quod se quotidianâ Exhomologesi,
      sesquihoratiâ oratione, et praelectione Martyrologij comparabat; factum semihorariâ gratiarum
      actione prosequebatur: caritas in proximos, quorum salutem indefesso labore semper procurauit.
      Societatem mire propagauit, propugnauitque. Religiosis Ordinibus omnibus bene fecit.
      Haereticos Ecclesiae restituit. Omnibus omnino commodauit. Castitatem impense coluit, et
      Virginitatis decus ad extremum vsque obtinuit. Sensus fraenabat accuratâ custodiâ, et horrore
      quodam impuritatis; quam etiam in iis qui se illa foedassent, ex graueolentiâ nescio qua
      discernebat. Corporis domandi curâ bis hebdomadatim ieiunabat, ter per Aduentum, quotidie per
      Quadragesimam, quamuis sexagenario maior quotidianas haberet conciones. Amabat praeterea
      impense humilitatem, omnis obedientiae parentem; aequitatem animi; patientiam; et seueritatem
      in seipsum; quorum sexcenta suppeterent exempla, si vacaret. Omitto etiam quae futura
      praedixit, arcana peruidit, absentia cognouit: omitto sospitatem ab eo multis prodigiose
      restitutam, siue dum viueret, siue postquam vitâ defunctus est, et quae sunt alia huiusmodi,
      ne quam oportet prolixior sim. Scripsit Cottonus Gallice</p>
     <p><hi rend="italic">De Missae Sacrificio,</hi> aduersus Ministrum Gratianopolitanum.</p>
     <p>
      <hi rend="italic">Apologias pro Matre Dei.</hi>
     </p>
     <p>
      <hi rend="italic">De Enormitate peccati.</hi>
     </p>
     <p><hi rend="italic">Interiorem deuotae mentis occupationem:</hi> Reginae iussu auctius denuo
      editam: quae in Italicam ab vno e Nostris conuersa prodiit Neapoli apud Tarquinium Longum
      MDCXIII. in 12.</p>
     <p><hi rend="italic">Epistolas Apologeticas de Fide Catholicâ:</hi> aduersus Danielem
      Chamierium Delphinatem, Caluinianae Sectae apud Allobroges Ministrum.</p>
     <p>
      <hi rend="italic">De modo agendi cum Haereticis.</hi>
     </p>
     <p><hi rend="italic">Geneuam Plagiariam:</hi> in quo Opere ostendit quaenam S. Scripturae loca
      Caluiniani Geneuenses in suâ versione corruperint. Parisiis apud Sebastianum Chappelet MD
      CXVIII. in fol.</p>
     <p><hi rend="italic">Relapsum Geneuae Plagiariae.</hi> Lugduni apud Claudium Morillon MD CXX.
      in 4.</p>
     <p><hi rend="italic">Institutionem Catholicam,</hi> lib IV. aduersus Institutiones Caluini. Ea
      Latine versa prodiit Moguntiae per Petrum Henningium MDCX VIII. in 4.</p>
     <p>
      <hi rend="italic">Acta Disputationis cum Chamierio.</hi>
     </p>
     <p>
      <hi rend="italic">Epitomen eorundem Actorum.</hi>
     </p>
     <p>
      <hi rend="italic">Desensionem Concilij Tridentini.</hi>
     </p>
     <p>
      <hi rend="italic">Epitomen Controuersiarum.</hi>
     </p>
     <p>
      <hi rend="italic">Librum contra Ministrum Gigordum.</hi>
     </p>
     <p>
      <hi rend="italic">Defensionem Instituti Societatis.</hi>
     </p>
     <p><hi rend="italic">Societatis sententiam, De Tyrannicidio.</hi> Lugduni MDCX.</p>
     <p><hi rend="italic">Veritatem detectam de Henrico Iesuita combusto Antuerpiae,</hi> vt
      Haeretici calumniabantur.</p>
     <p><hi rend="italic">Apologiam pro Societate,</hi> contra Martellerium, sub nomine
      Montolonij.</p>
     <p><hi rend="italic">Apologiam pro seipso,</hi> contra Anticottonum.</p>
     <p><hi rend="italic">Concordiam vtriusque Religionis:</hi> quod Opus <pb id="s380" n="380"/>
      Romae non Patribus modo, sed et Paulo V. Pont. Max. cum placuisset, edi iussum.</p>
     <p>
      <hi rend="italic">Manuale precum.</hi>
     </p>
     <p><hi rend="italic">Medit ationes de Vitâ et Passione Saluatoris nostri Iesu Christi.</hi>
      Parisiis apud Eustach. Foscant. Prodierunt Latine redditae a M. M. Coloniae apud Ioannem
      Crithium MDCXVII. in 8.</p>
     <p><hi rend="italic">Sermones de praecipuis fidei Mysteriis, in formam Meditationum
      redactos.</hi> Parisiis apud Sebastianum Hure MDCXVII. in 8. Prodierunt etiam Latine a M. M.
      Coloniae eodem anno.</p>
     <p><hi rend="italic">Conciones in praecipuos dies festos totius anni.</hi> Parisiis apud
      Sebastianum Cramoisy.</p>
     <p><hi rend="italic">Deuotionem Caluinistarum:</hi> quam Germanice reddidit Matthias Mayrhouius
      noster.</p>
     <p><term>PETRVS DAGONET</term>, natione Lotharingus, patria Lifolianus, in Dioecesi Tullensi,
      ingressus in Societatem anno salutis MDCV. aetatis suae XIX in eâ Philosophiam docuit:
      proximorum salutem per Missiones, aliaque ministeria consueta procura uit. Scripsit
      Gallice</p>
     <p><hi rend="italic">De Indulgentiis.</hi> Nanceij apud Iacobum Garnich MDCXXVI. in 8.</p>
     <p><hi rend="italic">Monita Christiana, ex Operibus Francisci de Sales excerpta.</hi> Parisiis
      apud Sebastianum Cramoisy MDCXXXI.</p>
     <p><hi rend="italic">Dositheum,</hi> siue, <hi rend="italic">De Vocatione Religiosâ.</hi></p>
     <p><term>PETRVS DIAZ</term>, natione Hispanus, patriâ ex Oppido Lupiana Regni Toletani, Vir
      excellentis doctrinae, et pari laude pietatis; omnique virtutum genere inter illustres
      Societatis viros inprimis eminens. Ad Societatem accessit Compluti die XIII. Ianuarij, anno
      MDLXVI. aetatis XX. cum ante biennium Magisterio Philosophiae fuisset ornatus. Ab ipso
      Tirocinio magna fuit illi semper cum Deo coniunctio; magnus Diuinarum rerum sensus; vt
      propemodum aliud nihil mente, nihil sermone tractaret. Sacris initiatus, mox a B. P. Francisco
      Borgiâ Praeposito Generali anno MDLXXII. inter primos in Nouam Hispaniam, seu, Mexicanum
      Regnum missus est; vbi concionibus multum valuit, et gubernandi peritiâ; praesertim cum
      accederet opinio sanctitatis. Praefuit Tirocinio, Collegiis Guadalaxarensi et Mexicano, Domui
      Professae Mexicanae, et demum vniuersae Prouinciae. Bis Procurator a Prouinciâ delectus in
      Vrbem venit. Sui contemptor, et suorum motuum compressor fuit egregius: obedientiae, et
      auctoritatis tuendae Praesidum studiosus: caelestium rerum amori vsque intentus: omnino in
      omni bonarum artium genere praestans. Magnâ demum pietate, vti vixerat, ita vitâ defunctus
      est, ingenti luctu, suique desiderio post se, tum Nostris, tum externis relicto, Mexici die
      XII. Ianuarij, anno salutis MDC. XVIII. aetatis LXXIII. Scripsit</p>
     <p><hi rend="italic">Litteras de Missionibus per Indiam Occidentalem a Nostris de Societate
      institutis per annos</hi> MDXC. et MDXCI.</p>
     <p><term>PETRVS EVLARD</term>, natione Belga, patriâ Ariensis, natus anno salutis MDLXIV. Totis
      XXIV. annis seruiuit Nostris pro Ministro in Castrensibus Missionibus officio laboriosissimo.
      Obiit mense Octobris, anno MDCXXXVI. septuagenario maior. Edidit</p>
     <p><hi rend="italic">Exercitium Christianae pietatis, seu, Libellum Sodalitatis B.
      Virginis.</hi> Louanij typis Bernardini Masij MDCXIX. et MDCXX. in 12. et Coloniae apud
      Burgenium MDCXXI. in 12.</p>
     <p><hi rend="italic">Concordantias Bibliorum Morales et Historicas.</hi> Antuerpiae apud
      Balthasarem Moretum MDC. XXV. in 4. Reliquit etiam</p>
     <p><hi rend="italic">Theatrum exemplorum ex Baronio, ad mores formandos,</hi> ordine
      Alphabetico in locos communes digestum.</p>
     <p><term>PETRVS FABRICIVS</term>, natione Polonus, in pago Zadzin Maioris Poloniae natus,
      Societatem complexus est anno salutis MDLXX. Rexit totis fere annis XX. Collegia Pultouiense,
      Iaroslauiense, Calissiense, Domum vtramque et Probationis, tum Professorum Cracouiae.
      Toruniensem Residentiam, frementibus vndique nequidquam Haereticis, primus diu tenuit: demum
      Prouinciae Polonicae Praepositus Prouincialis fuit. AEtate prouectior adhaesit, ex imperio
      suorum Moderatorum, Andreae Opalinckj Episcopo Posnaniensi, et Paulo Woluckj Episcopo
      Cuiauiensi. Vir fuit multae orationis, coniunctionisque cum Deo, nec minoris mortificationis,
      siue externae, siue internae: disciplinae religiosae tam in se, quam in aliis tenacissimus.
      Zelo flagrabat animarum, et quocunque venisset, vel de viâ, illico Concionibus,
      Confessionibusque dabat operam, non sine cumulato fructu. Mortuus est Vratislauiae Oppido
      Cuiauiensis Episcopi die XXIII. Nouembris, anno salutis MDCXXII. septuagenario maior, exactis
      in Societate LII. annis. Transtulit in Linguam Polonicam</p>
     <p><hi rend="italic">Lucae Pinelli Meditationes de Eucharistiâ.</hi> Cracouiae MDCIV.</p>
     <p><hi rend="italic">Thomae de Kempis, de Imitatione Christi, lib.</hi> IV. ex recensione
      Henrici Sommalij. Cracouiae MDCVIII.</p>
     <p><hi rend="italic">Roberti Cardinalis Bellarmini Tractatus duos,</hi> alterum <hi
      rend="italic">De Gemitu Columbae.</hi> Ibidem MDCXXI. alterum, <hi rend="italic">De</hi> VII.
      <hi rend="italic">verbis a Christo in Cruce prolatis.</hi> Ibidem MDCXXII.</p>
     <p><term>PETRVS FELIX DE MOLINA</term>, natione Peruanus, patriâ ê S. Cruce in Montanis. Vir
      doctus, et Philosophiam Limae professus. Edidit commodo iuuentutis Peruanae</p>
     <p>
      <hi rend="italic">Syntaxim Carmine Latino.</hi>
     </p>
     <p><term>PETRVS FONSECA</term>, natione Lusitanus, patria Visensis, adolescens XX. annos natus,
      XVII. die Martij, anno salutis MDXLVIII. Societatem nostram ingressus, grauiores in eâ
      disciplinas diligenter didicit, et laudabiliter professus est; primus, qui Vniuersitatis
      Conimbricensis <pb id="s381" n="381"/> Philosophia a Ioanne III. Lusitaniae Rege Societati
      tradita, Aristotelem ibi explicuit, anno MDLV. iussus etiam postmodum a Superioribus
      Commentarios de Philosophiâ conscribere. Fuit quippe vir eximio ingenio, acri iudicio,
      prudentiâ singulari. In gubernatione etiam excelluit. Itaque Conimbricensis Collegij Rector,
      Domus Professae Olysiponensis Praepositus, Societatis Romae sub Euerardo Mercuriano Generali
      Assistens, denique Prouinciae Lusitanicae Visitator fuit: ter Congregationi Generali
      interfuit. Quibus in muneribus multa prudenter constituit; multa tum ad domesticos tum ad
      externos vtilia excogitauit, dixit, fecit, et ab aliis fieri curauit. Nostris integritate
      vitae erat exemplo; alienis admirationi; omnibus adiumento. Olysipone Catechumenorum Domus;
      puellarum, quarum pudicitia in lubrico, atque in discrimine versabatur, Domicilium; Orphanorum
      item egentium perfugium; Monasterium S. Marthae; Seminarium Hibernorum; aliaque nonnulla
      publicae pietatis opera, eius potissimum industriâ facta sunt, et sanctis legibus stabilita;
      ex quibus magna in vniuersam Rempubl. Lusitanam manat vtilitas. Vocauit ad auxilium exteris
      hominibus adferendum Patres de Societate, Italos, Belgas, Hibernos; quâ ope atque industriâ
      multos ad fidem conuertit. Pauperes toto Regno curauit publicâ auctoritate contineri,
      pascique, ne vagarentur incerti passim, et otio torperent. Comoedos Regno exclusit. Mangones,
      qui capta per fraudem seruitia pretio distrahebant, coercuit per Magistratus; quibus quam
      indecora ea nundinatio esset atque impia commonstrauit. Erat enim Fonseca praestanti vir
      auctoritate, et ad perrumpendas difficultates rarâ industriâ, magnanimitate, constantiâ.
      Quamobrem Philippus II. Hispaniarum Rex Catholicus ipsum, inter alios, elegit, quos in
      Lusitaniae Regno quasi Censores, morumque Reformatores esse voluit; Episcopumque Iaponis primo
      loco nominauit; atque inter Tutores conditi a Mariâ Emmanuelis Regis filiâ, testamenti
      constituit. Et Gregorius XIII. Summus Pontifex, vir admirabili rerum vsu, tanti Fonsecam
      fecit, vt multa ei committeret, non ad Societatem modo pertinentia; sed etiam ad vniuersae
      Ecclesiae vtilitatem. Animi eius magnitudo, nullâ difficultate territâ, quidquid maxime arduum
      apparebat, aggrediendo facile reddebat. Et inter tantam molem negotiorum, suis horis omnia
      faciebat, orare, preces recitare Canonicas, sacrificare, studere, componere. Ab omnibus pro
      consilio quaerebatur; ipse summâ animi demissione ita consilium dabat, vt facile cuiuis aliter
      sentienti concederet. Valuit in animis a moerore recreandis, conscientiâ componenda, iuuandis
      afflictis plurimum, mirâ semper comitate vsus et modestiâ. Visebat frequenter aegros. Nullum
      vnquam verbo offendit aut violauit. Taciturnitatis laude eximius: aliorum lapsus, et quidquid
      premendum erat nunquam illi, ne apud vnicum quidem, promere, si solus poterat emendare: quae
      monuerat, vbi fuerant emendata, aeternâ obliuione obruebat: omnes solari, omnes complecti.
      Omnibus tam Lusitanis, quam exteris, tam Nostris, quam aliis erat commune perfugium. Cum autem
      anno salutis MDXCIX. Congregatio Prouincialis celebraretur, euocatusque ipse Ebora Olysiponem
      venisset, morbo ipsâ in Congregatione grauissimo correptus est. In eâ aegrotatione,
      patientiae, obedientiae, et abnegationis suae voluntatis exempla praebuit. Quidquid otij
      nanciscebatur, in oratione, et piis cum Deo colloquiis ponebat. Praescripta pharmaca prompte
      hauriebat. Nullam aquae stillam, ne in ardentissimâ quidem siti, sine Infirmarij venia
      admittebat. Erga fratres, qui valetudinem eius curabant, erat reuerentissimus et gratissimus.
      Nuncium mortis pacato animo, et actis gratiis excepit. Mox Sacramenta postulauit; et allatam
      pro Viatico Sacrosanctam Eucharistiam deuote allocutus, gratias egit, quod se ad suam
      Societatem vocasset, in eaque ad extremum seruasset; in quâ tametsi haud inculpate vixisset,
      sperare se tamen de ipsius misericordiâ salutem. Mox ea cum vberibus lacrymis percepta,
      erratorum suorum veniam ab adstantibus primum, et per ipsos a reliquâ familiâ, Prouinciâ,
      Societate, omnium preces exposcens, rogauit. Extremo deinde Oleo inunctus est, sui semper ad
      finem vsque compos. Suauissime tandem expirauit horâ v. matutinâ, vti Deum prius ipse
      rogauerat, vt Patrum Sacrificiis posset adiuuari, die IV. Nouembris, anno salutis MDXC IX.
      Vixit annos LXXI. ex quibus XX. in seculo, reliquos exegit in Societate; in quâ die VI.
      Aprilis, anno MDLXIV. solemnem quatuor votorum ediderat professionem. Mortem eius omnes
      Ordines luctu, lacrymisque prosecuti sunt, tanquam communis omnium parentis: et qui aberant ab
      vrbe Proceres, datis litteris suum animi sensum testati sunt. Scripsit Fonseca</p>
     <p>
      <hi rend="italic">In Isagogen Porphyrij.</hi>
     </p>
     <p><hi rend="italic">Dialecticam,</hi> lib. VIII. saepe excusam Romae, Coloniae, alibi.</p>
     <p><hi rend="italic">Metaphysica Aristotelis, ex Graecâ Linguâ in Latinam feliciter transtulit,
      atque eruditis Commentariis illustrauit,</hi> Tom. IV. Eam translationem tanquam elegantem et
      dilucidam commendat Franciscus Suarez, in Indice 1. ad suam Metaph. c. 7.</p>
     <p><term>PETRVS FRANCISCVS CHIFFLETIVS</term>, natione Gallus, gente Burgundo-Sequanus, domo
      Bisuntinus, Societatem complexus anno MDCIX. aetatis XVII. Philosophiam, Sacras Litteras, et
      Linguam Sanctam professus, magnis, <pb id="s382" n="382"/> quae iamdiu meditatur, operibus,
      pie praelusit, edito Gallice et Latine Opusculo</p>
     <p><hi rend="italic">De Oblatione sui.</hi> Gallice vero</p>
     <p><hi rend="italic">De Praxi quotidianâ amoris Diuini, et Deuotionis erga B. Virginem,
      Angelos, et Sanctos.</hi> Dolae apud Antonium Binart MDCXXIX. in 16.</p>
     <p><term>PETRVS FRANCISCVS PIOLTELLVS</term>, natione Italus Mediolanensis, edidit Italice</p>
     <p><hi rend="italic">Remedia contra peccatum, et VII. Vitia capitalia.</hi> Romae apud
      Guilielmum Facciottum MDC. XXV. in 12.</p>
     <p><term>PETRVS GAMBACVRTA</term>, natione Siculus, domo Panormitanus, Deo se in Societate
      annos XIV. natus dedicauit, anno Christi MDLIX. in quâ tantum ingenij bonitate et studio
      profecit in Litteris, vt publice Philosophiam ac Theologiam, ceterasque Scientias, tum in
      Siciliâ, tum in Galliâ, tum denique Romae profiteretur. Vir summo consilio ac prudentiâ; quae
      adeo ab omnibus admirationi habebantur, aestimabanturque, vt eum Dynastae quamplurimi,
      Praesules, Proreges ipsi, denique Vniuersitates saepenumero consulerent, quid sibi agendum in
      grauissimis quibusque rebus censeret, atque statueret. Panormi Collegium, ac Domum Professorum
      eum laude administrauit. Molesto, grauique oppressus morbo, multis in eo perferentis animi
      declaratis indiciis, Deique voluntati sese tradentis, naturae concessit, Panormi Calendis
      Septembris, anno salutis MDCV. aetatis LXI. Edidit</p>
     <p><hi rend="italic">De Immunitate Ecclesiarum, in Constitutionem Gregorij XIV.</hi> lib. VIII.
      Lugduni MDCXXII.</p>
     <p>Alia sui ingenij et doctrinae monumenta reliquit Petrus, quae Panormi seruantur.</p>
     <p><term>PETRVS GOMEZ</term>, natione Lusitanus. Is cum XXX. totis annis Missionem Iaponicam
      obnixe postulasset, demum impetratam adiit anno MD LXXXIII. iam sexagenarius, superatâ
      difficili maris tempestate. Praefuit Nostris, in Regno Bungensi primum, tum toti etiam
      Iaponiae Praepositus Vice-Prouincialis anno salutis MDXC. summis illis temporibus, quando
      Imperator Taicosama acerrimus Ecclesiae persecutor in Christianum nomen saeuiebat. Obiit autem
      prope octogenarius circa annum Domini MDC. Scripsit</p>
     <p><hi rend="italic">Epistolas ex Iaponiâ, quibus complectitur res gestas annis</hi> MDLXXXVI.
      MDXCIII. et MDXCVIII.</p>
     <p><hi rend="italic">Historiam mortis trium Martyrum e Societate Iesu, qui anno salutis</hi>
      MDXCVII. <hi rend="italic">in Iaponiâ crucifixi sunt.</hi></p>
     <p>
      <hi rend="italic">Nonnulla etiam de rebus Sinensibus.</hi>
     </p>
     <p>Scripsit praeterea Linguâ et charactere Iaponico</p>
     <p><hi rend="italic">Librum de Excellentiâ et vtilitate Martyrij, conditionibus ad illud
      necessariis, intentione, praeparatione</hi> etc. quo plurimum Christianos ad agonem animauit.
      MDXCVIII.</p>
     <p><term>PETRVS GOVEVS DE VICTORIA</term>, nationevt equidem existimo, Hispanus, qui cum e
      naufragio, quod in Peruano mari fecit euasisset incolumis, circa annum salutis MDCX. Societati
      se nostrae addixit. Scripsit Lingu â Hispanicâ</p>
     <p><hi rend="italic">Nauigationem, et naufragium suum in littore Peruano.</hi> MDCX. in 8.</p>
     <p><term>PETRVS GVEVARA</term>, est idem, qui, Petrus Alagona, dictus Gueuara a maternâ
      familiâ: sub quo nomine, ipsius iniussu prodierat in lucem <hi rend="italic">Manuale Nauarri
      in Compendium redactum;</hi> quodipse recognitum et auctum, sub suo paterni sanguinis nomine,
      Petri Alagona vulgauit.</p>
     <p><term>PETRVS GVSMANVS</term>, natione Hispanus, patriâ Abulensis; Vir prudentissimus, et
      egregiis virtutibus praeditus. Rexit Segobiense Collegium, et Abulense; et huius quidem
      fundandi auctor fuit Eminentissimo Cardinali Archiepiscopo Hispalensi D. Didaco de Gusman suo
      consanguineo; qui Petri consiliis, dum vixit, vsus est. Obiit Salmanticae, anno MDCXX.
      Scripsit Hispanice</p>
     <p><hi rend="italic">De Bono honesti laboris, et malo otij, Discursus</hi> VIII. Madriti typis
      Regiis MDCXIV. in 4.</p>
     <p>Vertit praeterea Hispanice ex Latino</p>
     <p><hi rend="italic">Vitam S.P. Francisci Xauerij Orientis Apostoli, e Societate Iesu,</hi>
      scriptam ab Horatio Tursellino.</p>
     <p><term>PETRVS HALLOIX, seu, HALLOSIVS</term>, natione Belga, patria Leodiensis, Societatem
      anno MDXCII. aetatis XX. ingressus, Vir in Eloquentiâ, Historiâ, Graecâ et Hebraeâ Linguâ
      eminens; summâ et ingenij acrimoniâ, et iudicij praeditus. Edidit</p>
     <p><hi rend="italic">Triumphum sacrum SS. Terentiani et Socij Martyrum,</hi> in translatione
      sacrorum corporum ipsorum Atrebato Duacum in Templum Societatis Iesu. Duaci MDCXV. in 8.</p>
     <p><hi rend="italic">Anthologiam Poeticam Graeco-Latinam.</hi> Antuerpiae typis Nutianis
      MDCXVII. in 8.</p>
     <p><hi rend="italic">Vitam et Documenta S. Iustini Philosophi et Martyris.</hi> Duaci typis
      Balthasaris Belleri MDC XXII. in 8.</p>
     <p><hi rend="italic">Illustrium Ecclesiae Orientalis Scriptorum, qui primo a Christo seculo
      vixerunt, Vitas et Documenta.</hi> Duaci typis Petri Bogardi MDCXXXIII. in fol.</p>
     <p><hi rend="italic">Eorum qui secundo seculo floruerunt, Vitas</hi> similiter et <hi
      rend="italic">Documenta.</hi> Ibidem MDCXXXVI. in fol.</p>
     <p>In his duobus tomis quae ex <hi rend="italic">Graecorum Menaeis</hi> desumpta sunt complura,
      ipse ex Graeco interpretatus est.</p>
     <p>Item Sancti Dionysij Vita, Notis et Quaestionibus illustrata quae habetur tomo primo
      Scriptorum Ecclesiae Orientalis, inde petita exstat in editione operum Sancti Dionysij facta
      postremo per Balthasarem Corderium nostrum tom. 11.</p>
     <p>Transtulit et ex Italico in Latinum</p>
     <p><hi rend="italic">Annuas Litteras e Iaponiâ, annorum</hi> MDCIX. et MDCX. item</p>
     <p><hi rend="italic">Vitam Camilli de Lessis Fundatoris Clericorum</hi> <pb id="s383" n="383"/>
      <hi rend="italic">ministrantium infirmis.</hi> Antuerpiae typis Moreti MDCXXXII. in 8.</p>
     <p>Vertit e Graeco in Latinum et Commentariis illustrauit <hi rend="italic">Epistolas S.
      Ignatij Martyris,</hi> breui in lucem prodituras.</p>
     <p>Paratam etiam praelo habet vitam Ven. Dom. Antonij de Winghe Abbatis Laetiensis.</p>
     <p>Pergit modo in conscribendis <hi rend="italic">Vitis Scriptorum Ecclesiae Orientalis tertij
      saeculi,</hi> iamque opus promouit non parum. Absoluet et <hi rend="italic">quartum
      saeculum,</hi> si Deus vitam et vires dederit.</p>
     <p><term>PETRVS DV HAMEAV</term>, natione Gallus, patriâ Belismensis; Vir indefesso studio; in
      concionibus disertus in paucis; in negotiis perspicax et acer; in Confessionibus audiendis
      assiduus. Collegio Molinensi, et Alenconiensi Residentiae praefuit. Ereptus est inopinâ morte,
      contractâ pestiferâ lue inter audiendas, vt creditum est, Confessiones, Molinis die XXV.
      Iulij, anno MDCXXXI. aetatis XLII. ab initâ Societate XXIII. Edidit Gallice</p>
     <p><hi rend="italic">Vitam Margarethae a Lotharingiâ Ducis Alenconiensis.</hi> Parisiis apud
      Cramoysi.</p>
     <p><hi rend="italic">Illustrium</hi> LXV. <hi rend="italic">Cardinalium Galliaeres gestas
      eleganti stylo</hi> conscriptas post se reliquit.</p>
     <p><term>PETRVS HAMERIVS</term>, natione Belga, patriâ Muntanus, obiit Ipris die XXIV. Iulij,
      anno MDC. XL. Edidit</p>
     <p><hi rend="italic">Quadrigam pietatis.</hi> Ipris apud Franciscum Bellet MDCX.</p>
     <p><hi rend="italic">Conciones XL. de Aduentu,</hi> seu, <hi rend="italic">de Annunciatione B.
      Virginis,</hi> super, <hi rend="italic">Missus est.</hi> Antuerpiae ex Officinâ Plantinianâ
      Moreti MDCXXV III. in 4. Immortuus assiduis lucubrationibus Vir senex cum pararet</p>
     <p><hi rend="italic">Menologium Sanctorum:</hi> in fol. Item</p>
     <p>
      <hi rend="italic">Conciones de S. P. N. Ignatio, per eius Octauam.</hi>
     </p>
     <p><term>PETRVS HERNANDEZ DE OVALLE</term>, natione Hispanus, patriâ Placentinus, edidit,
      omisso Societatis nomine,</p>
     <p><hi rend="italic">Obligationum, ex quibus tenemur colere Sanctos Angelos nostros
      Custodes,</hi> Part. II. Item</p>
     <p>
      <hi rend="italic">Aliquot alios Tractatus Spirituales.</hi>
     </p>
     <p><term>PETRVS HORTIZ</term>, natione Hispanus, edidit</p>
     <p><hi rend="italic">Quadragesimale Concionum,</hi> super <hi rend="italic">Miserere.</hi></p>
     <p><term>PETRVS HVGO</term>, natione Heluetius, patriâ Lucernensis, iuuenis annos XIX. natus se
      dedit in Societatem, in quâ solemnia quatuor die XXXI. Iulij, anno salutis MDCXXV. nuncupauit.
      Edidit</p>
     <p><hi rend="italic">Vitam Nicolai de Rupe, Anachoretae Subsiluani in Heluetiâ.</hi> Friburgi
      Heluetiorum per Wilhelmum Darbellay MDCXXXVI. in 12.</p>
     <p>Germanice vero edidit</p>
     <p><hi rend="italic">Manuale Catholicorum.</hi> Ingolstadij.</p>
     <p><term>PETRVS HVRTADVS DE MENDOZA</term>, natione Hispanus, gente Cantaber, domo
      Valmasedanus, aetatis suae XVII. Christi MDXCV. anno, die XI. Septembris Societatem
      Salmanticae est amplexus: in eâ Philosophiam Pompeiopoli, Theologiam Vallisoleti et
      Salmanticae complures annos cum laude docuit. Eius indoles et ingenium lucent in scriptis,
      quae vulgauit: ea vix sine titulo laudis a doctis huius aeui Scriptoribus citantur. Hodie
      Praefectum agit studiorum in Collegio nostro S. Ambrosij Vallisoletano, et Sanctae
      Inquisitionis Censorem, seu, vt vocant, Qualificatorem. Edidit</p>
     <p><hi rend="italic">Commentarios in vniuersam Philosophiam;</hi> sexto minimum recusos: qui
      posterioribus editionibus ab anno MDCXXIV. auctiores et correctiores prodierunt.</p>
     <p>
      <hi rend="italic">Commentarios de Fide, Spe, et Caritate.</hi>
     </p>
     <p><hi rend="italic">De Incarnatione Verbi Diuini,</hi> Tom. I. Antuerpiae apud Martinum Nutium
      MDCXXXIV. in fol. Parat iam</p>
     <p><hi rend="italic">De Incarnatione,</hi> Tom. II. et</p>
     <p>
      <hi rend="italic">Commentarios in Primam Partem S. Thomae.</hi>
     </p>
     <p><term>PETRVS IARRICVS</term>, natione Gallus, patriâ Tolosas; Philosophiam, et XV.
      continentes annos Theologiam Moralem in Academiâ Burdigalensi praelegit. Virtutum omnium
      religiosarum exempla, tum in vitae decursu luculenta, tum in supremo morbo exhibuit: et delatâ
      ad ipsum de morte imminente Medicorum sententiâ; sereno vultu, mente quietâ nuncium excepit,
      <hi rend="italic">Bene habet,</hi> inclamans; <hi rend="italic">Veni Christe Iesu, et sane non
      inexspectatus aduenies.</hi> Obiit Xantonibus anno salutis MDCXVI. aetatis circiter L.
      Scripsit Gallice pereleganti stylo</p>
     <p><hi rend="italic">Thesaurum rerum Indicarum,</hi> Tom. III. Burdigalae MDCVIII. et
      sequentibus, et Latine M. Matthia Martinez interprete Coloniae per Petrum Henningium MDCXV. in
      8. In hoc Opere, Catholicae Religionis, tam in Indiâ Orientali, quam in aliis Regionibus
      Lusitanorum operâ nuper detectis, ortus, progressus, incrementa, et maxime quae a Patribus
      Societatis Iesu in fidei plantatione et propagatione, ad annum vsque MDCX. gesta, atque
      exantlata sunt, recensentur.</p>
     <p><term>PETRVS IOANNES PERPINIANVS</term>, natione Hispanus, patriâ Valentinus, ex Oppido
      Elche, vir fuit ad Eloquentiam natus. Ab incunabulis se Deo in Societate dicauit; et cum
      Scientias alias omnes, tum vero Artem dicendi mirabiliter complexus, et vsque adeo assecutus
      est, vt cum summis nostri seculi Oratoribus conferri posse videatur. In Academiis
      celeberrimis, Conimbricensi, Romanâ, Parisiensi, cum ingenti plausu atque admiratione auditus
      est, omniumque disertissimorum virorum eius aequalium consensu, primae illi Eloquentiae partes
      deferebantur. Quod ne cui forte amori, non iudicio, amicitiae, non veritati datum esle
      videatur; referam hîc breuiter, quae tres summi nostri temporis Oratores, atque Eloquentiae
      lumina, de Perpiniano scripta reliquerunt. Q Marius Corradus in Epistolâ ad Perpinianum, <hi
      rend="italic">Marcellus,</hi> inquit, <hi rend="italic">frater meus omnino tibi vix vnum aut
      alterum confert, plurimarum Artium</hi> <pb id="s384" n="384"/> <hi rend="italic">scientiâ,
      splendore orationis, acumine iudicij, et omnium elegantiâ et grauitate studiorum.</hi> Paulus
      autem Manutius Zerbino Ritio de obitu Perpiniani ita scribit, <hi rend="italic">Decessit
      alienissimo tempore, cum ad eum salutaris doctrinae dogmata de loco superiore ostendentem
      omnis omnium concursus fieret; cum Haereticae factionis insidias patefaceret, impetum
      frangeret, tela retunderet: decessit, inquam, florente adhuc aetate, nimis immaturâ morte,
      summo ingenio vir, incredibili scientiae copiâ, maximâ iam apud omnes bene sentientes
      existimatione et auctoritate Perpinianus noster.</hi> M. vero Anton. Muretus, <hi
      rend="italic">nullum nostro tempore fuisse,</hi> ait, <hi rend="italic">in quem illud de
      Nestore elogium melius conueniret, cuius ex ore melle dulcior fluebat oratio.</hi> Haec illi.
      Omitto domestica Ioannis Bonifacij, Francisci Bencij, Horatij Tursellini, Nicolai Orlandini,
      Francisci Sacchini, et aliorum clarissimorum Oratorum de Perpiniano iudicia, nihilo recitatis
      inferiora. Adolescens Perpinianus in Lusitaniâ cum primis dicendi laude floruit; et in Italiae
      et Galliae luce sic excelluit, vt paucos haberet pares; superiorem fortasse neminem. Hic vir
      tantus, Lutetiae Parisiorum par ingenio et virtuti suae nactus theatrum, in Religionis
      Catholicae propugnatione, annos dumtaxat XXXVI. natus, actis in Societate XV. non minore
      Catholicorum moerore, quam impiorum gaudio, spiritum exhalauit V. Cal Nouembris, anno MDLXVI.
      Habuit, scripsitque ornatissimas, atque elegantissimas <hi rend="italic">Orationes</hi> XVIII.
      quae in Eloquentiae studiosorum gratiam, Perpiniano mortuo, Nostrorum operâ prodierunt in
      lucem. Eae sunt</p>
     <p><hi rend="italic">De Laudibus S. Elizabethae Lusitaniae Reginae,</hi> III.</p>
     <p>
      <hi rend="italic">De Societatis Iesu Gymnasiis.</hi>
     </p>
     <p>
      <hi rend="italic">In funere Ludouici Principis Lusitaniae.</hi>
     </p>
     <p>
      <hi rend="italic">De Rhetoricâ discendâ.</hi>
     </p>
     <p>
      <hi rend="italic">Ad Carolum Borromaeum Cardinalem.</hi>
     </p>
     <p><hi rend="italic">De Deo Trino et Vno,</hi> ad Pium IV. Pont. Max.</p>
     <p>
      <hi rend="italic">Ad Pium IV. cum Gymnasium Societatis inuiseret.</hi>
     </p>
     <p>
      <hi rend="italic">De auitâ docendi laude recuperandâ.</hi>
     </p>
     <p><hi rend="italic">De retinendâ Vetere Religione,</hi> ad Lugdunenses.</p>
     <p><hi rend="italic">De eodem argumento,</hi> ad Parisienses, V.</p>
     <p>
      <hi rend="italic">De Humanâ ac Diuinâ Philosophiâ.</hi>
     </p>
     <p><hi rend="italic">De perfectâ Christiani Doctoris formâ.</hi> Coloniae MDLXXIII. Romae,
      Leodij, et alibi. Prodiit quoque eius</p>
     <p><hi rend="italic">De Vitâ et Moribus B. Elizabethae Lusitaniae Reginae Historia.</hi>
      Coloniae typis Bernardi Gualteri MDCIX. in 8.</p>
     <p><term>PETRVS IVSTINELLVS</term>, natione Italus, patriâ Brixiensis, honestâ atque opulentâ
      domo, matris diu sterilis precibus ex voto conceptis impetratus, pelliculam ab vtroque
      pendentem humero, stolae Sacerdotalis in morem, secum extulit in lucem, futurae initiationis,
      vt creditum est, omen. Ab infantiâ Deo deuotus fuit a matre; et ipse tam facili fuit ad omnem
      pietatem ingenio, vt sanctimoniam videretur ab ipso iam tum vbere ducere. Vix erat potens
      ingredi, et iam domi corrogabat, quod partiretur in pauperes. Obseruabat in templo ac subinde
      exprimebat domi, ritus litantium Sacerdotum, atque ad populum perorantium. Nunquam ille
      ludicra, vt pueri solent, tractare, non ludos publicos spectare; sed otium illud piâ lectione
      domi traducere, et ad sanctitatem se per exempla Sanctorum formare; multus ab illâ vsque
      aetate in orando, atque in se macerando, atque animi perturbationibus rite componendis. Saepe
      adibat nosocomia, nec vllum vilissimi obsequij genus tractare reformidabat. Quam primum studia
      coepit in nostro Gymnasio colere, ita virtutem iunxit, aliorumque iuuandorum contentionem, vt
      vtra excelleret vix dignosceres. Colligebat domi suae socios aetate pares, quos per vrbem
      spargebat, vt pueros plebemque Catechesi im buerent; ipse suas in eodem opere partes ita
      obibat, vt vehementia dicendi ad frequentissimum populum in adolescentulo id aetatis, et vitae
      communis, omnibus faceret admirationem. Ab istis deinde concionibus ibatur ad Infirmorum
      curam; quibus recreandis hoc inusitatum caritatis genus inuenit, vt inuitatis secum sodalibus,
      peritis musica instrumenta tractare, eos sono mulceret et cantu. His ille studiis parabatur a
      Deo in egregium vineae suae cultorem; cuius explorato per spiritualia Exercitia nutu, anno
      MDC. ad Tirocinium Societatis concessit, et ab ipso statim exordio ad absolutissimam se
      virtutem exercuit, multus in omni genere sui mortificandi, et in oratione tam sui potens, vt
      nullis se cogitationibus alienis ab eâ distrahi fateretur. Studiorum tempore nihil de sui
      despiciendi, vexandique contentione remisit: saepe laceris in vestibus apparebat in publico,
      saepe culinae officia omnia sua sponte obibat. Quibus diebus feriabatur a scholis, accedebat
      infirmos, atque illis ablutis, cibum praescindebat, in os inferebat, et piis interim
      colloquiis animos pascebat. Semper quidquid ageret, vbicunque versaretur, Deum gerebat in
      oculis, eiusque praesentiam modestissimâ totius corporis, atque omnis actionis suae
      compositione prae se portabat. Reuerentissime agebat cum Professoribus suis, neque vnquam
      coram illis iniussus caput operiebat, nunquam ab illorum opinationibus recedebat. In omni cum
      aequalibus congressu partes ipse sibi postremas, praeterquam ad abiecta ministeria,
      vendicabat. Nihil illo promptius ad obedientiam, testatus gaudere se, quod non posset amplius
      suae, sed alienae voluntati obsecundare, et vel bonorum postulatorum repulsa accepta mirifice
      se gestire. Amorem paupertatis tenuitas suppellectilis ipsius omnis satis loquebatur.
      Gratissimâ atque amabilissimâ suâ consuetudine cum insigni coniunctâ virtute, non solum erat
      omnibus in amoribus, sed etiam in veneratione; quippe <pb id="s385" n="385"/> qui omnes
      accenderet igne Diuino, dexterrimus in familiare colloquium pios inferre sermones. Nec vacuas
      siuit abire successiuas a Theologicis studiis horas, quin pia moliretur opuscula, bono
      mortalium, quibus eos ad Eucharistiae frequentiam, ad Castimoniae amorem pelliceret, auerteret
      ab vsurpatione vocum obscoenarum. Sacris initiatus primam hostiam litauit in Hospitali, vbi se
      primitias hausisse spiritûs aiebat. Prius autem quam ad aram accederet, erratorum veniam a suo
      Rectore precatus, duodenis pauperibus pedes abluit, et venerabundus, exemplo Seruatoris,
      extersit. Sacram mox Eucharistiam singulis infirmis ad lectum attulit, et iussis in sua verba
      sequi ad actum aliquem contritionis, eam reuerentissime porrexit. Ceterum cum omnes in illo
      virtutes admodum essent spectabiles, tum vero plurimum, ex quâ ceteras ducebat, excelluit in
      assiduâ cum Deo consuetudine, atque in omnia Diuina propensissimâ pietate; quantumque
      prouehebatur per scholastica studia in aeterni Numinis cognitionem, eo etiam vehementius in
      eius amorem perpete contemplatione rapiebatur, nitebaturque in eius complexum ex cuiusuis
      obiecti intuitione; quod ille studium dicebat esse, ambulare cum Deo. Atque his artibus ad eam
      animi constantiam deuenerat, vt nec aduersis, nec secundis euentibus, non fortuitis vllis
      casibus vultum, nedum animum, variaret. Amabat ardentissime Sacram Christi Seruatoris
      Humanitatem; eiusque imitatione vehementer optabat aduersis exerceri; et sanctâ quâdam inuidiâ
      tangebatur, quoties audiebat quempiam virtutis ergo contumeliam pati. Impellebat illum hic
      amor ad inopes aegrosque tantâ cum voluptate visendos; quod in illis praesentiorem quam in
      aliis Christum suum cognosceret. Nec fuit illi vana haec existimatio: nam cum aliquando
      fixisset obtutum in infirmum ceteris grauius affectum, ecce vultum eius repente mutari, et
      inductâ quadam Diuinitatis maiestate, prorsus Christum lineamentis omnibus, qualis exprimi
      penicillo solet, referre: quo prodigio primum ille haerere attonitus; tum vero liquidissimâ
      voluptate perfundi. Secundum Christum veneratus est primam Deiparam, cuius amorem, ceu primam
      salutis tesseram, omnibus commendabat. Egit Ministrum Mediolani, Tironum institutorem
      Nouellariae, Rectorem totis XVIII. annis Castilione; quibus in muneribus ita se gessit, vt cum
      anteactae vitae tenorem seruaret, longe fulgerent illustrius in excelso collocata loco eius
      exempla probitatis; subditis suis amabilitate morum, virtutis documento, paternâ sollicitudine
      gratissimus existebar. Iubebat suos esse ad spiritualium negotiorum tractationem veloces et
      alacres; ad secularia lentos et segnes; quo eodem instituto et ipse viuebat. Puerilem
      Catechesim habebat inter primas curas, tantoque eam opere complectebatur, vt conuocaret ipse
      vicatim ostiatimque pueros, et ad templum ipse perduceret. Tractabat mirâ dexteritate
      Exercitia Spiritualia S. P. N. Ignatij, valebatque gratiâ res Diuinas hominum animis
      inprimendi. Ad extremum cum anno MDCXXX pestilentia popularetur Italiam Subalpinam, et
      Castilionem etiam inuasisset, ipse qui se poterat periculo subducere, in illud se vltro
      coniecit, vt tam insigni caritatis officio praeclare actam vitam coronaret. Cum ipse in
      aegrorum obsequio pestem quoque contraxisset, vetitis omnibus ad se accedere, ne cui luem
      afflaret, post Diuini Corporis participationem placidissime extinctus est die XXXI. Iulij,
      aetatis suae anno LI. magno suorum, externorumque luctu; qui nisi periculo fuissent prohibiti,
      frequentes erant ad funebria conuenturi. Fama fuit eius sepulchro lucem seu flammulam quandam
      incubuisse, indicem, vt credi voluerunt, eius sanctitatis, quae omnium erat commendatione
      celebrata. Nimirum tam multa Castilione, tam praeclara ad omnium salutem excogitarat et
      gesserat, vt minime ex vano percrebuerit ea opinio. Ille primus instituit, et diu etiam per se
      sustinuit morem bis festis diebus toto anno sermocinandi, maximo quaestu animarum. Primus
      induxit vt in Hibernis pauperum feminarum conuentibus, quos ibi Filozzos vocant, vbi magno
      numero ad ducenda fila se colligunt, pro fabulis, et inanibus affaniis, quae denarrari
      consueuerant, Litaniae B. Virginis, tum sacrae historiae recitarentur, ac subinde piis
      sermonibus tempus et labor falleretur; cui fouendo operi partiebatur in illas metalla sacra,
      imagines, libellos. Cum impia quaedam amuleta certis morborum generibus amoliendis
      inualescerent, ipse illis exturbandis illico salutares precationes aduersus vnumquemque
      morborum concinnauit, et libello complexus dispertiuit in vulgus. Ipse confecerat indicem
      malorum, quae illo in Oppido plurimum obtinebant, et singula suis concionibus adorsus,
      imploratisque etiam Principum auxiliis, et aliorum Concionatorum conatibus, ea nitebatur
      extinguere. Narrantur non pauca prodigia, quae viuens, defunctusque patrarit; quae studio
      breuitatis praetereo, alibi fortasse narraturus. Edidit in lucem vir egregius sermone
      Italico</p>
     <p>
      <hi rend="italic">Modum vtiliter recipiendi Sacram Communionem.</hi>
     </p>
     <p><hi rend="italic">Antidotum contra prauas conuersationes, et impudica verba, Part.</hi> v.
      Mediolani MDCXII. in 16.</p>
     <p><hi rend="italic">Triumphum Castitatis de Vitio Incontinentiae, lib.</hi> III. Mediolani
      MDCX. in 16. et Romae apud Mascardum MDCXIV. in 12.</p>
     <p><hi rend="italic">Modum deuote celebrandi Sacrum.</hi> Mediolani MDCXI. et auctius Romae
      apud Guilielmum <pb id="s386" n="386"/> Facciottum MDCXXIII. in 24.</p>
     <p><hi rend="italic">Coronam variarum salutationum B. Virginis.</hi> Mediolani MDCXIII.</p>
     <p><hi rend="italic">Ducem Angelicum ad deuotionem B. Virginis.</hi> Bononiae MDCXIV.</p>
     <p><hi rend="italic">Monile Virginum et Castorum.</hi> Brixiae MDC. XVII.</p>
     <p>
      <hi rend="italic">Stimulum peccatoris ad amorem suae salutis.</hi>
     </p>
     <p>
      <hi rend="italic">De bonâ educatione.</hi>
     </p>
     <p>
      <hi rend="italic">De felici morte.</hi>
     </p>
     <p>
      <hi rend="italic">De Deuotione erga B. Virginem.</hi>
     </p>
     <p><hi rend="italic">Lumen peccatoris vt conuertatur ad Deum.</hi> Bononiae MDCXXI.</p>
     <p>
      <hi rend="italic">Exercitium spirituale Christiani hominis.</hi>
     </p>
     <p>
      <hi rend="italic">Directorium breue et facile confitendi de peccatis, praesertim gener
       aliter.</hi>
     </p>
     <p>
      <hi rend="italic">Salutares precationes aduersus varia genera morborum.</hi>
     </p>
     <p><hi rend="italic">Modum fructuose recitandi Officium Domini, B. Virginis, et aliud
      quoduis.</hi> Romae typis Corbelletti MDCXXVIII. in 24.</p>
     <p><term>PETRVS LABBE</term>, natione Gallus, gente Aruernus, scripsit</p>
     <p><hi rend="italic">Carmen Panegyricum Ludouico XIII. Regi Christianissimo, pro captâ
      Rupellâ.</hi> Item</p>
     <p>
      <hi rend="italic">Pro gemina Casalis expugnatione.</hi>
     </p>
     <p>
      <hi rend="italic">Carmen Panegyricum de Sacrâ Sindone Vesontinâ.</hi>
     </p>
     <p><hi rend="italic">Vita et Elogia Ludouici XIII. Regis,</hi> nouo Lyrici Carminis modo.
      Lugduni apud Claudium Badieu MDCXXXIV. in 4.</p>
     <p>Exspectantur eiusdem</p>
     <p>
      <hi rend="italic">Elogium fratris demortui.</hi>
     </p>
     <p><hi rend="italic">Soterium Cardinali de Richelieu;</hi> et alia id genus.</p>
     <p><term>PETRVS LAMART</term>, natione Gallus, patriâ Auxonensis; Rector olim Collegij
      Viennensis ad Rhodanum. Gallicos fecit libros</p>
     <p>
      <hi rend="italic">Roberti Cardinalis Bellarmini, De Ascensione mentis in Deum.</hi>
     </p>
     <p>
      <hi rend="italic">Iacobi Aluarez de Paz, De Vitâ religiose instituendâ.</hi>
     </p>
     <p><term>PETRVS LANSELIVS</term>, natione Belga, patriâ Grauelinganus: Vir pius et eruditus;
      maximâ pollens Linguarum Orientalium peritiâ, Graecae, Hebraeae, Chaldaicae, Syriacae,
      Arabicae. Eapropter cum praecipuas Germaniae Bibliothecas lustrasset, et eximia eruditionis
      suae argumenta omnibus Doctis dedisset, adscitus iussu Philippi IV. Regis Hispaniarum
      Catholici e Belgio, vt in Regiâ Madritensi Academiâ Linguas doceret, diem ibi supremum inuenit
      XVI. Augusti, anno salutis MDCXXXII. aetatis LII. Societatis XXXIV. Recognouit et
      emendauit</p>
     <p><hi rend="italic">S. Dionysij Areopagitae Opera, et Notis illustrauit, atque Apologiâ
      vindicauit.</hi> Parisiis apud Michaelem Sonnium MDCXV. in fol. Exstat etiam Tomo I.
      Bibliothecae magnae Patrum.</p>
     <p>Edidit praeterea</p>
     <p><hi rend="italic">Biblia Sacra, cum Notationibus Emanuelis Sa, et Scholiis Ioannis Marianae,
      et, vbi illi deficiunt, suis.</hi> Antuerpiae ex Officinâ Plantinianâ MDCXXIV. in fol.</p>
     <p><hi rend="italic">Dispunctionem calumniarum, quae S. Iustino Martyri inuruntur ab Isaaco
      Casaubono.</hi> Parisiis apud Michaelem Sonnium MDCXV. in fol.</p>
     <p><term>PETRVS LOYERVS</term>, natione Gallus, patriâ Britannus, Collegij Parisiensis
      Vice-Rector fuit, et Aquitanicae Prouinciae Praepositus Prouincialis. Scripsit erudita</p>
     <p><hi rend="italic">Commentaria in Apocalypsim;</hi> quae tamen morte impeditus in lucem
      emittere non potuit.</p>
     <p><term>PETRVS LVDOVICVS</term>, natione Hispanus, patriâ Valentinus, a puero se nostrae
      Societati sacrauit, et in Lusitaniam missus est, vbi omnes Scientias feliciter didicit, et
      feliciter professus est. In Eborensi Academiâ per XX. circiter annos D. Thomam est
      interpretatus, ac Theologicae Cathedrae praefuit, ibique sancte diu vixit. Scripsit
      pereruditos</p>
     <p>
      <hi rend="italic">Commentarios in Tertiam Partem D. Thomae, De Incarnatione.</hi>
     </p>
     <p><hi rend="italic">In Primam Partem, De Angelis,</hi> Tom. I. quae eius Opera breui spes est
      excusum iri.</p>
     <p><term>PETRVS MAILLART</term>, natione Belga, patriâ Iprensis, natus die IX. Februarij, anno
      MDL XXXV. Rector fuit Collegij Syluae-Ducensis triennio. In Hollandicâ Missione versatus est
      annos XVIII. in quâ etiam duros carceres pertulit. Edidit Flandrice, tacito suo nomine</p>
     <p><hi rend="italic">Clypeum inexpugnabilem;</hi> in quo continetur Methodus disputandi cum
      Haereticis, ex Methodo Veroniana Hollandicae Ecclesiae accommodata.</p>
     <p>
      <hi rend="italic">Rhythmos pios.</hi>
     </p>
     <p>Vertit quoque Flandrice</p>
     <p><hi rend="italic">Antonij Sucquet, Testamentum Christiani hominis.</hi> antuerpiae typis
      Ioannis Cnobbaert MDCXV.</p>
     <p><term>PETRVS MARTINEZ</term>, natione Hispanus, obiit Manilae die XXV. Iunij, anno MDCXX.
      Scripsit</p>
     <p><hi rend="italic">Litteras de Missionibus in Indiâ ad Occidentem a Nostris institutis,</hi>
      annis MDXC. et MDXCI.</p>
     <p><term>PETRVS MASCARENIA</term>, natione Lusitanus; agebat anno Christi MDLX. strenuum
      Salsetanae prope Goam Vineae Dominicae cultorem; vbi hominem duos iam annos paralysi
      decumbentem recitato super eum Euangelio persanauit. Biennio nauigauit in Amboinum, vt vexatam
      ab Rege Ternatino Ecclesiam tueretur. Impigre hîc laborauit, vsque ad annum MDLXVIII. quo
      destinatus in Regnum Celebum, spe maiorem fecit frugem animorum. Sanguimi vastae insulae
      Regem, vna cum Reginâ, Palatinisque Proceribus sacro fonte lustrauit. Multas tamen ab
      Ethnicis, Saracenisque aerumnas perpessus est, nec simplex adiit vitae discrimen. Fuit cum
      montem vndique custodiis occuparent, in quo sciebant ipsum tunc existere, sensimque
      procedentes ad fastigium <pb id="s387" n="387"/> pene constringerent; cum Petrus spe iam
      abiectâ euadendi, ad Deum perfugit; a quo recreatus, cursitando per salebras euasit, tam
      recens ac vegetus, vt se ipse obstupesceret. Alias quaesitus ad necem, octo ipsos dies non
      alio cibo, quam herbis agrestibus vitam traxit; ab ipsis suis inuestigaroribus, cum in eum
      incidissent, pro fera habitus, et derelictus: quem mox Christiani repertum, iam inedia prope
      consumptum, domum retulerunt. Post multos vero sudores, laboresque non inutiliter collocatos,
      veneno ab Ethnicis propinato Martyrij lauream consecutus est in vna Molucarum Insularum, die
      VII. Ianuarij, anno MDLXX. Scripsit</p>
     <p><hi rend="italic">Epistolam de rebus Molucensibus, datam Ternate, pridie Nonas Martij</hi>
      MDLXIX. quae Latine exstat, et Italice.</p>
     <p><term>PETRVS MATTHIAS</term>, natione Belga, patriâ Hanno-Montensis Societati nomen dedit
      anno MDXCVIII. aetatis XXIII.</p>
     <p>Edidit Latine <hi rend="italic">Tractatum de Paradiso Caelesti.</hi> Antuerpiae typis
      Henrici Aertsens, MDCXL. in 8.</p>
     <p>Gallice, <hi rend="italic">Exercitium Amoris,</hi> seu, <hi rend="italic">de Stationibus
      Christi patientis.</hi> Insulis, MDCXXVI. et alibi saepius in 24.</p>
     <p><hi rend="italic">Coenaculum,</hi> seu, <hi rend="italic">De virtutibus quas Christus in
      vltimâ Coena exercuit,</hi> Obedientiâ, Humilitate, et Charitate. MDCXXXI.</p>
     <p><term>PETRVS MATVRVS</term>, natione Gallus, patriâ Aruernus, ex Oppido Ambert, in
      Societatem olim Lutetiae admissus initio Nouembris, anno salutis MDLXIV. aetatis XIX. Vir in
      Litteris Hebraicis, Graecis, Latinis apprime versatus, librorumque tum Nostrorum, tum
      externorum perdiligens atque indefessus recognitor Lugduni ad typum. Diu Litteras Humaniores
      et Theologiam Moralem docuit. In audiendis poenitentium, tum domi, tum foris, Confessionibus,
      supra aetatis vires assiduus. Tanta sui despicientiâ spectabilis, vt vel quidnam esset inanis
      gloria ignorasse videri potuerit. Ita nescio quâ mentis teneritudine colliquescebat totus, cum
      SS. Trinitatis Mysterium recolebat (recolebat autem saepissime, maxime sub diei exortum) vix
      vt vllus domi esset, cuius non aliquando pietatem ea in sene pietas excitarit. In eiusdem
      Sacrosanctae Triadis honorem, Symbolum quotidie D. Athanasij magno permotae mentis sensu
      decurrebat: affirmabatque eo sibi mortem placidiorem aduentare, quod ab ea in Sanctissimae
      Trinitatis Domo (id enim Lugdunensi Collegio nomen est) occuparetur. In Canonicum Officium tam
      propenso erat affectu, vt illud in quantâlibet aegritudine recitare nunquam omiserit; et ad
      vltimum vsque spiritum aliquid semper e Psalmis eluctari auditus est. Maturus ergo caelo
      migrauit e vitâ Lugduni anno salutis MDCXI. aetatis LXVI. initae Societatis XLVII. in quâ
      Professis quatuor votorum annumeratus fuit.</p>
     <p><hi rend="italic">D. Antonini Archiepiscopi Florentini Historiam,</hi> collatione aliorum
      Auctorum <hi rend="italic">locupletauit.</hi></p>
     <p><hi rend="italic">Ioannis Maldonati Commentarium in Euangelia</hi> eruditis <hi
      rend="italic">Annotationibus illustrauit.</hi></p>
     <p>
      <hi rend="italic">Antonium Rampelogum diligenter expurgauit.</hi>
     </p>
     <p><hi rend="italic">Edmundi Campiam Decem Rationes, Gallicas fecit.</hi> Lugduni apud
      Pilehotte MDLXXXIV. in 12.</p>
     <p><term>PETRVS MAVCORS</term>, natione Gallus, patriâ Rhotomagensis, Societatem anno MDCXV.
      aetatis XXIV. ingressus, scripsit Gallice</p>
     <p><hi rend="italic">Tractatus Theologicos, De summo bono.</hi> Rhotomagi apud Romanum Beauuais
      MDCXXXI.</p>
     <p><hi rend="italic">Paraphrasim in Isaiam.</hi> Flexiae per Martinum Guyet MDCXXXV. in 8.</p>
     <p><term>PETRVS MERCHAN</term>, natione Hispanus, patriâ ex Oppido Boeticae Guillen, adolescens
      Societati adscriptus, in eâ Litteras Humaniores splendide docuit, et Cordubae Sacras
      interpretatus est; Graecarum et Hebraicarum insigniter peritus. Rexit Collegium Marchenense.
      Concinnat</p>
     <p>
      <hi rend="italic">Lexicon Hebraicum, quantum ex LXX. Interpretum, et Vulgatae Editionis
       fontibus colligi potest.</hi>
     </p>
     <p><term>PETRVS METOSCITA</term>, natione Cyprius Maronita, hoc est, oriundus e Monte Libano in
      Syriâ (qui Populi Romanam agnoscunt Ecclesiam, et Maronitae dicuntur, quorum Romae Collegium
      Gregorius XIII. Pont. Max. instituit) natus tamen in Cypro. Romae educatus, et in Societatem
      adscitus, Arabicas ibi Litteras publice docuit. A Paulo V. Pont. Max. missus Babylonem est,
      non sine multis incommodis. Demum Romae vitâ functus est die IX. Februarij, anno salutis
      MDCXXV. Edidit</p>
     <p><hi rend="italic">Institutiones Linguae Arabicae.</hi> Romae MDCXXIV. in 8.</p>
     <p><hi rend="italic">Carmen</hi> quoque vnum <hi rend="italic">Ephraemiticum</hi> praefixit
      Nomenclatori Syriaco Ioannis Baptistae Ferrarij.</p>
     <p><term><term>PETRVS MICHAEL</term>, cognomento BRILMAECKER</term>, natione Germanus, patriâ
      Coloniensis, natus est anno salutis MDXLII. et in Societatem ingressus anno MDLVIII. die XIX.
      Maij. Positis Religionis rudimentis, atque Philosophicis eruditus, Lutetiam Parisiorum missus
      est, P. Ioanne Maldonato Praeceptore vsus, Sacrae Theologiae operam nauauit; quem reddita vice
      Hebraice docuit. In Societate Rhetoricen professus est; demde et Hebraeas Litteras. Erat enim
      Germanicâ, Latinâ, et Hebraicâ Linguâ facundus; Graecâ vero et Gallicâ mediocriter doctus. Cum
      eloquentia coniunctam habuit prudentiam, et quoddam excelsum animi robur. Itaque multis
      Germaniae Principibus familiaris, et carus fuit, et legationibus ipsorum nomine praeclare
      functus; Vir priuatim et publice ad hominum vtilitatem natus. Rectorem egit Spirae annos VI.
      octo <pb id="s388" n="388"/> Monasterij Westphaliae, vbi solâ in Deum fiduciâ fretus, licet
      obolum non haberet, magnificum aedificium pro Scholis coepit, et perfecit: atque eâdem animi
      magnitudine Templi noui fundamenta iecit. Erat vir vere humilis; eximiâ caritate; nullo fastu,
      nullo supercilio; tempestiuâ comitate, simplicissimaque prudentiâ: quibus artibus non modo
      familiarium fibi animos, sed alienorum etiam a Nostro Ordine, et a sincerâ fide aberrantium,
      Societati beneuolentiam conciliauit; multumque in Vetere Saxoniâ Societatis nomen illustrauit.
      Imbecillo quamuis corpore, et viribus defecto, nunquam tamen cessabat; semper noua remedia
      excogitabat, quibus vulnera, quae inflixit Haeresis, sanarentur. Eius institutione et operâ
      multi Haeretici ad Ecclesiam Catholicam redierunt. Stephanum Isaacum, (qui ex Iudaeo male
      Christianus, ex Christiano factus Minister Caluinista, in cultum Sanctarum Imaginum est
      debacchatus) scriptis confutauit, ac fregit. Ioannem a Munster Westphalum, auitâ nobilitate,
      et Grammatices cognitione inflatum et stolide concionantem, atque ad certamen prouocantem,
      Apologetico scripto repressit, et silere compulit. Ita scribendis libris diu labantem eius
      orae tractum sustentauit. Quae res, vt a bonis ei beneuolentiam, ita a Religionis hostibus,
      quos vitâ, voce, stylo, vrgebat, inexplicabile odium conciliauit; vt saepius ad necem et
      vincula quaesitus sit: semel etiam atque iterum ab illis circumuentus, et per speciem
      amicitiae ad mensam inuitatus, inter epulas venenum incautus hausit. Valida tum quidem amicis
      adhibentibus antidota, cum acerbissimo cruciatu haustam pharmaci pestem eiecit, ita vt in
      praesens conualuerit vtcunque; sed interim vi pestiferâ visceribus impressâ subinde
      repullulante, acerbissime cruciabatur. In hâc salutis vicissitudine multos annos duxit,
      Monasteriensi Collegio praepositus. Medicorum iussu variae biennio extremo tentatae sunt
      aquae; ac ne tum quidem, cum esset ad balneas in tam afflictâ valetudine, licuit esse otioso.
      Feminas tres curandae valetudinis ibi degentes, Catholicis viris postulantibus, ab Haeresi
      traduxit ad Ecclesiam. Serenissimus Bauariae Dux cum eodem venisset, saepius Patrem inuisit,
      horasque multas lecto assidens, cum solo piis colloquiis traduxit, et Medicis omnem curam
      ipsius sollicitudinemque commendauit: ex quibus cum cognouisset nullam illi superesse salutis
      spem, et morbus indies ingrauesceret, propriâ lecticâ Moguntiam curauit deportandum; vbi
      antiquo tandem veneno extinctus est die XXV. Augusti, anno salutis MDXCV. aetatis LIII. ab
      initâ Societate XXXVII. Scripsit Pater Michael partim Germanice, partim Latine,</p>
     <p>
      <hi rend="italic">De Communione sub alterâ tantum specie.</hi>
     </p>
     <p><hi rend="italic">Sertum</hi> item <hi rend="italic">precatorium.</hi></p>
     <p><hi rend="italic">De Eucharistiae Sacramento, Controuersias, per Dialogum;</hi> in quibus
      tractatur de Corporis Christi praesentiâ; Panis et Vini Transsubstantiatione; Vbiquitate;
      Sacrificio; Communicandi legitimâ ratione; et Veneratione. Coloniae apud Quentelium MDLXXXIV.
      et MDCIII.</p>
     <p>
      <hi rend="italic">Catechismum.</hi>
     </p>
     <p>
      <hi rend="italic">Christianam et solidam detectionem errorum Ioannis a Munster.</hi>
     </p>
     <p>
      <hi rend="italic">Epistolam ad amicum, quâ, tanquam spongiâ, deterguntur calumniae Stephani
       Isaati, ex Iudaeo Pseudo-Christiani.</hi>
     </p>
     <p><hi rend="italic">Quiddiothecam,</hi> hoc est, Libellum qui multorum Librorum loco, de
      omnibus Christianae fidei dogmatibus ita tractat, vt facile agnosci possit, vbi sit vera
      fides.</p>
     <p><term>PETRVS MIRALLIET</term>, natione Gallus, patriâ Rhegiensis, Vir eloquio praestans, et
      cum Haereticis non semel congressus; scripsit</p>
     <p><hi rend="italic">Aduersus Dauidem Eustachium Ministellum,</hi> quem improbe exultantem
      castigauit.</p>
     <p><term>PETRVS MONODVS</term>, natione Allobrox, seu, Gallo-Sabaudus, patriâ Camberiensis: Vir
      qui praeter doctrinam, et morum comitatem, prudentiam, virtutem, multum etiam gratiâ valuit
      apud Serenissimos Sabaudiae Principes. Scripsit Gallice</p>
     <p><hi rend="italic">Disquisitionem Historicam de Regiis coniunctionibus Sabaudiae et
      Galliae:</hi> cuius ille praecipuus est scopus, vt ostendat Francorum Reges e Capeto ortos,
      nullis Regum, Principumue familiis saepius, quam Sabaudiensi sanguini fuisse coniunctos;
      addito singularum affinitatum breui elogio. Lugduni apud Petrum Rigaud MDC. XXI.</p>
     <p>Edidit praeterea sub Historiographi Sabaudici nomine, Latine,</p>
     <p><hi rend="italic">Amedeum Pacificum,</hi> seu, <hi rend="italic">De Eugenij</hi> IV. <hi
      rend="italic">et Amedei Sabaudiae Ducis, in suâ obedientiâ nuncupati Felicis Papae V.
      controuersiis, Commentarium;</hi> in quo continetur <hi rend="italic">accurata Basileensis
      Concilij Historia.</hi> Taurini apud Haeredes Dominici Tarini MDC. XXIV. in 4. et Parisiis
      apud Sebastianum Cramoisy MDCXXVI. Hunc Commentarium pene ad verbum descripsit, et ad calcem
      Voluminis sui XVII. Annalium Ecclesiasticorum adiecit Abrahamus Bzouius, vt quae de Felice
      parum rei consentanea scripserat, castigaret.</p>
     <p>Eodem Historiographi nomine edidit Gallice</p>
     <p><hi rend="italic">Apologiam pro Serenissimis Sabaudiae Principibuc, contra famosum Incerti
      Auctoris libellum.</hi> Camberij apud Gotofredum Furnium MDCXXXI. Disquirit autem de iis
      omnibus Controuersiis, quae Francos inter et Sabaudos vnquam extitere.</p>
     <p>Vertit e Gallico Latine, et tacito nomine vulgauit</p>
     <p><hi rend="italic">Bartholomaei Iacquinotij, Artem vitae ex Dei nutu</hi> <pb id="s389"
      n="389"/> <hi rend="italic">in seculo instituendae;</hi> sed inscripsit <hi rend="italic"
      >Hermetem Chriftianum.</hi> Lugduni apud Horatium Cardon MD CXIX. in 12.</p>
     <p>Exspectamus ab eiusdem calamo</p>
     <p>
      <hi rend="italic">Elogium Caroli Emanuelis Sabaudiae Ducis.</hi>
     </p>
     <p>
      <hi rend="italic">Vitam Margaretae Sabaudicae, Marchionissae Montisferrati.</hi>
     </p>
     <p>
      <hi rend="italic">Annales Sabaudiae Ecclesiasticos, et Ciuiles.</hi>
     </p>
     <p>
      <hi rend="italic">Historiam Geneuensem, et nascentis in eâ Ciuitate Haeresis primordia.</hi>
     </p>
     <p>
      <hi rend="italic">Defauore Principum.</hi>
     </p>
     <p><term>PETRVS MORALES</term>, natione Hispanus, patriâ Valdepennensis, in Dioecesi Toletanâ;
      cum in Academiâ Salmanticensi, et in Regiis Senatibus diu Iuris Vtriusque decisionibus ex
      professo vacasset, et ab ineunte aetate cultui Deiparae Virginis, et Sanctissimi eius Sponsi
      Iosephi deditus impense fuisset, eorum suffragio, vt ipse memorat, obtinuit, vt in Societatem
      Iesu admitteretur; in quam annum agens XXXII. ingressus est. Profectus in Mexicanam
      Prouinciam, Philosophiam ibi de Moribus quatuor annos docuit; et aliquot Collegiorum Rector
      fuit. Quatuor vota die XXV. Februarij, anno MDLXXXII. professus est. Scripsit Hispanice
      librum</p>
     <p><hi rend="italic">De Reliquiis Sanctorum ex Europâ in Nouam Hispaniam inuectis, et magnâ
      pompâ atque veneratione in Mexicanâ Ciuitate per Nostros collocatis</hi> anno MDLXXVIII.
      Mexici typis Antonij Ricardi MD. LXXIX. in 4.</p>
     <p>Latine vero edidit</p>
     <p><hi rend="italic">In Caput</hi> I. <hi rend="italic">Matthaei, De Christo Domino,
      Sanctissimâ Virgine Deiparâ Mariâ; veroque eius, dulcissimo, et Virginali Sponso Iosepho,</hi>
      lib. v. Lugduni per Horatium Cardon MDCXIV. in fol. In hoc Opere porro suum in Deiparam
      eiusque Sponsum affectum latissime explicat Auctor diligentissimus, et religiosissimus, eo
      etiam libentius, laetiusque quod, vt ipse ait, in extrema aetatis meta, iubente Obedientiâ id
      aggrederetur.</p>
     <p><term>PETRVS MOREION</term>, natione Hispanus, patriâ Methymnensis, nobilissimis natalibus
      ortus. Multis iam annis in Iaponiâ agit; et cum pro illâ Prouinciâ Procurator Romam venisset,
      eodem reuersus est. Res eius gestae volumen postulant; sed cogimur abstinere, dum in viuis
      est. Scripsit Hispanice</p>
     <p><hi rend="italic">Relationem persecutionis Iaponicae ab anno</hi> MDC. XII. <hi
      rend="italic">vsque ad</hi> MDCXV. Impressa est anno MDC. XIV. in 4. et MDCXVII. in 8.</p>
     <p><hi rend="italic">Relationem alteram de rebus Iaponicis et Sinensibus ab anno</hi> MDCXV.
      <hi rend="italic">vsque ad</hi> MDCXIX. impressam MDCXXI. in 4.</p>
     <p><hi rend="italic">Relationem Martyrij quod in Iaponiâ per ignem anno</hi> MDCXXVI. <hi
      rend="italic">consecuti sunt</hi> IX. <hi rend="italic">de Societate Iesu, et</hi> XII. <hi
      rend="italic">alij.</hi> Prodiit Italice adiuncta Annuis Litteris anni MDCXXV. Romae
      MDCXXXII.</p>
     <p><term>PETRVS MORIN</term>, natione Gallus, patriâ Parisiensis, Societatem iniuit Romae die
      XXIII. Septembris, anno MDLXXXIV. Litteras Humaniores, et Moralem Theologiam, et tria
      solemniter vota in Societate professus est. Fuit eius eruditio minime vulgaris. Vltimo vitae
      quinquennio morbis grauissimis afflictus, specimen dedit omnibus aequitatis et patientiae
      clarissimum. Tentatus leuissimâ febri, post contractos continenti lustro neruos, suaui morte
      defunctus est, Parisiis die XXII. Septembris, anno partae salutis MDCXXV. aetatis LXIII.
      Religionis XL. Reddidit Gallice</p>
     <p><hi rend="italic">Petri Iustinelli, Triumphum Castitatis de Vitio Incontinentiae,</hi>
      Parisiis apud Sebastianum Cramoisy.</p>
     <p><hi rend="italic">Historiam Martyrum Iaponensium ab anno</hi> MDC. XII. <hi rend="italic"
      >vsque ad</hi> MDCXX. Ibidem MDCXXIV.</p>
     <p><hi rend="italic">Historiam rerum in Iaponiâ, et Sinis gestarum.</hi> Ibidem eodem anno.</p>
     <p><hi rend="italic">Vitam Roberti Cardinalis Bellarmini.</hi> Ibidem MDCXXV.</p>
     <p><hi rend="italic">Antonij Sucquetij, Viam Vitae aeternae.</hi> Antuerpiae apud Henricum
      Aertsens.</p>
     <p>Scripsit etiam Gallice</p>
     <p><hi rend="italic">Vitam S. Ignatij de Loiola,</hi> lib. IV. Parisiis apud Sebastianum
      Cramoisy MDCXXII. in 12.</p>
     <p><term>PETRVS LE MOYNE</term>, natione Gallus, patriâ Caluomontanus, in Dioecesi Lingonensi,
      natus anno MDCII. Societatem ingressus est MDC. XXII. Philosophiam in Diuionensi Collegio
      docuit. Scripsit Gallice</p>
     <p><hi rend="italic">Picturas morales in quibus animi perturbationes exhibentur.</hi> Parisiis
      apud Sebastianum Cramoisy MDCXL. in 4. Gallico carmine</p>
     <p>
      <hi rend="italic">Triumphos Ludouici XIII. Regis Christianissimi.</hi>
     </p>
     <p><hi rend="italic">Galliam sanatam,</hi> siue, <hi rend="italic">Soteria, ob redditam Regi
      Christianissimo sanitatem.</hi> Parisiis apud Sebaftianum Cramoisy MDCXXXI. in 4.</p>
     <p>
      <hi rend="italic">Iconem Regis Alpes transeuntis.</hi>
     </p>
     <p>
      <hi rend="italic">Encomium Illustrissimi Principis Condaei.</hi>
     </p>
     <p><hi rend="italic">Hymnos de Sapientiâ Diuinâ, Amore Diuino</hi> etc. quibus praemittit
      discursum de Poesi. Parisiis apud Sebast. Cram oisy MDCXLI. in 4.</p>
     <p><term>PETRVS MVSSONIVS</term>, natione Gallus, patriâ Virdunensis, Eloquentiam per XX. annos
      et amplius multâ cum laude docuit. Edidit</p>
     <p><hi rend="italic">Tragoediarum,</hi> Tom. I. Flexiae apud Sebastianum Grineau MDCXXI.</p>
     <p><term>PETRVS DE OIEDA</term>, natione Hispanus, patriâ Marcenensis in Boeticâ; Concionator,
      et et Sacrarum Litterarum tum Cordubae, tum Granatae Interpres eximius. Rector Collegij
      Hispalensis Conceptionis B. Virginis; et Sanctae Inquisitionis Qualificator. Excelluit
      virtutibus omnibus; sed inprimis insigni in B. Virginem pietate, et in Societatem amore
      tenerrimo. Dum Cordubâ venisset Hispalim contra Societatis obtrectatores scripturus, paucis
      ibi diebus sublatus est anno salutis MDCXXVII. aetatis LI. ab initâ Societate XXXVI. Vulgauit
      Hispanice</p>
     <pb id="s390" n="390"/>
     <p><hi rend="italic">Allegationem Theologicam pro Immaculatâ Conceptione Deiparae,</hi> de quâ
      ingens volumen perfectum post se reliquit.</p>
     <p>Reliquit praeterea</p>
     <p><hi rend="italic">In Epistolas Canonicas, Volumina</hi> II. et</p>
     <p>
      <hi rend="italic">Apologiam pro Societate Iesu.</hi>
     </p>
     <p><term>PETRVS D'OVTREMAN</term>, natione Belga, patriâ Valentianensis, Societatem vicennis
      anno MDCXI. ingressus variis in vrbibus cum plausu Concionatorem egit per annos complures.
      Edidit Gallice</p>
     <p><hi rend="italic">Vitam Petri Eremitae qui Principibus Christianis Belli Sacri auctor, et
      Dux fuit</hi> cum tractatu <hi rend="italic">de posterioribus Cruciatis ad recuperationem
      Terrae Sanctae.</hi> Valentianis typis Ioannis Veruliet MDC. XXXII. in 8.</p>
     <p><hi rend="italic">Tabulas Virorum Illustrium Societatis</hi> IESV <hi rend="italic"
      >expositas Duaci in Canonizatione SS. Ignatij et Francisci Xauerij.</hi> Typis Balthasaris
      Belleri MDCXXII. in 8.</p>
     <p><hi rend="italic">Historiam Vrbis et Comitatus Valentianensis a Parente Henrico d'Outreman
      compositam, a se illustratam et auctam.</hi> Duaci typis Viduae Marci Wion MDCXXXIX. in
      fol.</p>
     <p>Item Latine scripsit</p>
     <p><hi rend="italic">De vitâ et rebus gestis a Balduino, et Henrico Impp. Constantinopolitanis,
      ortu Valentianentibus Belgis,</hi> lib. V.</p>
     <p>Quibus accessit <hi rend="italic">de Excidio Graecorum liber singularis</hi> complectens ea
      quae Graecos inter et Turcas gesta sunt a receptâ per illos Constantinopoli, ad hanc per
      Mahumetum expugnatam.</p>
     <p><hi rend="italic">Amorem Crucifixum,</hi> siue, <hi rend="italic">Amoris Dei erga homines
      Conditiones quinque, totidem Christi Crucifixi plagis expressas,</hi> quae propediem
      prodibunt.</p>
     <p>Vertit Gallice ex Latino Sebastiani Beretarij nostri</p>
     <p><hi rend="italic">Vitam P. Iosephi Anchietae.</hi> Duaci typis Marci Wion MDCXIX. in 8.</p>
     <p><hi rend="italic">Fasciculum Myrrhae,</hi> seu, <hi rend="italic">Considerationes super
      Vulneribus Christi</hi> ex Italico Ludouici Siderei, nostri. Duaci typis Ioannis Serrurier
      MDCXL. in 12.</p>
     <p><hi rend="italic">Tractatum de Conformandâ voluntate nostrâ cum Diuinâ,</hi> cui adiuncta
      est <hi rend="italic">vita R. P. Petri Canisij nostri,</hi> ex Hispanico Ioannis Eusebij
      Nierembergij nostri, Duaci iisdem typis MDCXLII.</p>
     <p><term>PETRVS PAEZ</term>, natione Hispanus, Vir magnis in Dei causa perfunctus laboribus, et
      Apostolicae virtutis gloriâ clarus; cum in Orientali versaretur Indiâ, designatus est a
      Moderatoribus suis, vt cum P. Antonio Monserrato succederet in Patrum illorum labores, quos
      Andreas Ouiedus Patriarcha superstites in Aethiopiâ reliquerat, iamque in decrepitam vergebant
      aetatem. Abiere Goâ postridie Calendas Februarias, anno MDLXXXVIII. Dium appulsi vestem
      assumunt Armeniam, quâ tutius per Turcarum portus, qui in Erythraeo tenendi sunt subeant. Eo
      schemate cum prodiret in publicum Petrus, vt itineri necessaria compararet, a pueris in
      Lusitanâ ciuitate Armenos exosâ, tantum non saxis obrutus est. Post menstruam moram, spe
      nauigij nanciscendi deiecti, Armioziam petunt, rati se facilius eo in portu nacturos
      opportunitatem. Inter quaerendum, exspectandumque lapsus hic annus est; nec ante peruigilium
      Natalis Domini conscenderunt. Calendis Ianuarij ad oram felicis Arabiae foedissimâ tempestate
      malo clauoque disiectis, tantum non extrema subiere. Reparato nauigio dum repetunt cursum, ab
      Saracenis emissariis deprehensi, qui per exploratores, quinam ij essent, et quorsum cuperent,
      rescierant, Dofarem Arabiae vrbem abstracti sunt, et mox carceri mancipati, victu tam arcto,
      vt vix traherent vitam. Post dies V. ad Regem, itinere XXV. dierum abducti, incredibiles
      aerumnas tolerauerunt. Nudis pedibus per obsita spinis et carduis loca vectos camelis ductores
      sequi compulsi, inediâ prope consumpti, tandem malis victi succubuerunt, vt camelis imponi, ne
      prorsus interirent, debuerint. In Oppidis, quâ transitus fuit, ludibria et contumelias
      experti, derisi, consputati; a Rege demum Sultano Humar, qui Regiam in Oppido Einane habebat,
      arctae custodiae traditi sunt: iussis ab eo liberaliter haberi, satellites toto quadrimestri,
      quo ibi detenti sunt, mucidi panis frustum dietim praebebant, quod vix vel extremâ coacti fame
      poterant degustare. Posthaec a Bassa Turcico petiti, cuius se viribus imparem Arabs iste
      Regulus sciebat, Canam, XV. dierum iter abducti sunt. Bassa examinatos arctius etiam seruari
      eos praecipit, et compingi in ergastulum, vbi XXX. tenebantur iam a quadriennio Christiani
      Lusitani atque Indi, qui aerumnis fatigati, prope iam fidei nuncium remittere, quo leuarentur,
      decreuerant. Tum vero Patres Diuinae in suos caritatis et prouidentiae consilia venerati, qui
      tam admirabili circuitione ad vinctos hosce solandos, erigendosque se submisisset, eos hortati
      confirmatunt in fide, expiarunt, saluberrimis monitis ad toleranda aequis animis aduersa
      instituerunt. Eam de se sanctitatis opinionem in eâ seruitute excitarunt, vt Bassae vxor eâ
      commota, captiuos intueri voluerit; quorum deinde modestiam admirata, nihil non egit, donec
      illis a marito libertatem exorauit. At pene iam accinctis ad abitum, allatus de Patrum Goae
      pretio atque existimatione nuncius, Bassam in sua lucra, more Turcarum, intentum, repente
      mutauit, et XX. aureorum millia lytri nomine imperauit. Negantibus sibi quidquam in mundo
      suppetere, vnde possent id auri pendere, vincula rursus imponit, et duos in diem exiguos panes
      dumtaxat attribuit, vt vexati repraesentarent, quod exigebat pretium. Cum nihil licitari
      cerneret, nec de <pb id="s391" n="391"/> suâ multum libertate Patres sollicitari, aureorum
      poscit v. millia, aeternum, ni dentur seruituros: atque vt certius exprimat, compedes iniicit,
      collum ferro innectit, et catena trunco adalligat tam breuiter, vt caput non possent
      attollere; in arctam tetramque specum detrudit, tam humilem, vt sedentes laquear vertice
      ferirent. Sic XV. duxêre dies: et cum nihil videret Turca mercedis offerri, vtrumque triremi
      catenatum imponit ad ducendos remos. Vix triduo lapso, tactus de caelo malus absumptus est;
      sed sine hominum noxa. Bimestre laboribus hisce perfunctos, demum submissi Goâ, qui mille
      aureos exhiberent, asseruerunt in libertatem; et mense Decembri, anni MDXCVI. post septennem
      seruitutem Goam reuexerunt. At Paezius haudquaquam territus, aut malis, quae fuerat perpessus,
      animo fractus, alias atque alias expeditiones instituit; in Cambaiam anno MDXCIX. mox anno
      sequente Dium profectus est. Verum hanc Missionem variis Daemon impedire conatus est modis:
      nam Bazaino digressum bos calce tam valide percussit, vt decumbere debuerit. Sociis interim
      antegressis, quâ die secuturus nauim ipse conscendit, atroci tempestate in portum repulsus
      est: quando iterum soluit, procella maium comminuit, et tantum non euertit nauigium, cum
      interea naues sociae feliciter proueherentur. Sic iter hoc quidem hostis implicuit: at certe
      malo suo. Nam redintegrato Aethiopiae iuuandae consilio, rursus in eam delectus est
      expeditionem Pater Paez; qui iam tum, cum eam antea tentauit, internam Diuinitus vocem
      acceperat in haec verba, Tu in Aerhiopiam penetrabis; non item Socius tuus. Ergo Dii rursus
      veste mentitus Armenum, composito per Diensem Praefectum negotio, nauim conscendit die XXII.
      Martij, anno MDCIII. quâ merces reuehebat Suachensis Bassae famulus Turca, qui beneficiis
      delinitus, se pauperi Armeno patefacturum Aethiopiam receperat. Nullus vectorum erat, praeter
      ipsum, Christianus; nullus amicus, aut notus. Datus illi locus, vt inopi, inter aquae
      amphoras, in tantâ culicum copiâ, vt omnem diu noctuque quietem tollerent. Verum a Bassae
      famulo paulo post illi melius prospectum est; et in Turcicâ passim ditione ita res gesta, vt
      auctus etiam beneficiis, in Aethiopiam breui peruaserit, pedes iter instituens per confragosos
      montes; inter perpetua latronum, leonum, aliarumque ferarum pericula. Baroam ergo, primum
      Aethiopici iuris oppidum, die X. Maij peruenit lassus, et viae incommodis prope confectus;
      praesertim cum praeter panem biscoctum aquâ maceratum nihil escarum habuisset. Fremonam inde
      perrexit, vbi Andreae Patriarchae sepulchrum est, et quinto die a Christianis laetissimis
      exspectantibus exceptus, ministeria statim solita Societatis aggressus est, eaque mirâ
      constantiâ et sanctimoniâ totos XIX. annos per aduersa et secunda, cum incredibili fructu
      multorum exercuit, vere Pater Missionis Aethiopicae, et diligens operarius in Vineâ Domini;
      donec die XX. Maij, anno salutis MDCXXII. Gorgorrae inuitatus in gaudium Domini sui, sublatus
      e viuis est, vt ad vere beateque viuentes transiret. Susceperat in se Templi exaedificandi
      curam, cuius operis labor magna lethalis eius morbi causa fuit: cui accedebat indefessum
      Confessiones audiendi studium; et elucubratio iusti Voluminis, quo copiose de rebus disserit
      Aethiopicis, et nouitij cuiusdam scriptoris insomnia, quae vulgato per Europam de Aethiopiâ
      libro confinxit, refutat. Ad haec, iter X. dierum, quod iussu Imperatoris instituit per
      Quadragesimam, solitis indulgens ieiuniis, vt ante solis occasum, more gentis, non vesceretur,
      idque per aestus, et torridos solis radios. Euocabatur scilicet ad Confessionem Imperatoris
      excipiendam, quâ totius vitae commissa detestans, Romanae iungebatur Ecclesiae. Eâ auditâ,
      simul atque domum reuenit, morbo correptus est, et breui confectus, incredibili sui desiderio
      in omnium animis relicto, quorum commodis amantissime semper et promptissime seruierat. Ipse
      Imperator et luxit pullâ veste, et cibo abstinuit, quâ die nuncium mortis eius accepit, nec
      solatij quidquam, aut distractionis in animum admisit; datisque ad P. Antonium Fernandez
      litteris incredibilem dolorem suum testatus est: id quod plerique Aethiopiae Proceres vulnus
      suum explicantes etiam fecerunt. Operae pretium, nec ab hoc instituto alienum erit, adscribere
      partem litterarum, quas Sultan Seguedus (hoc Imperatori nomen) ad Prouincialem Indicae
      Societatis nostrae P. Ludouicum Cardosum perscripsit: in iis sic ait: <hi rend="italic"
      >Venerandus P. Petrus Paez perfectissimum prototypon poenitentiae et virtutis, pater animae
      nostrae, Sol resplendentissimus, qui cinctus clarissimis radiis verae lucis illuminauit
      Aethiopiam, et disiecit tenebras Eutychetis. Postquam Sol hic lucidissimus eclipsatus est, et
      ab oculis nostris euanuit, pro laetitia successit in nobis moeror, pro gaudio planctus; neque
      is qualiscunque; sed qualis Alexandriae excepit obitum S. Marci, et Romae iacturam SS. Petri
      et Pauli Apostolorum Christi. Sed quid hic verba facimus de praestantissimis virtutibus huius
      Apostoli, qui intus et foris, in dictis factisque nihil nisi humilitatem spirabat? Si charta
      haec amplitudine caelum exaequaret, et atramentum mare, omnino impar nobis videretur capiendae
      vel minimae partis bonitatis et fructus tanti Patris. Os fuit nostrae benedictionis, noster
      Magister, noster Apostolus, quantus quantus est laude dignus.</hi> Haec Imperator: qui cum
      postmodum per Maium anni MDCXXVI. Templum Residentiae nostrae Gorgorranae subiisset, accurrit
      ad sepulchrum Patris brachiis apertis, et illud dissuauiatus, vberibus lacrymis <pb id="s392"
      n="392"/> irrigauit; nec parcius, quam si tunc illi parens interiisset, aut filius: cumque
      Patrum quispiam conaretur illum ad alia diuertere, ait, Haud ita; sed sine me meo amori
      satisfacere erga hunc Patrem, quem non Doctorem solum habui, sed patrem, et amicum fidum. In
      egressu dein Templi, ita lacrymis oppressus est, vt ad eas temperandas secedere debuerit.
      Postridie ad Sacrum, Confessionem, Communionem accessit; cumque sibi sellam videret ad
      Euangelij supra Patris tumulum collocatam, eam retraxit ad ipsius pedes, in reuerentiae
      testimonium, quâ fuerat olim in viuentem, nunc etiam erat in vitâ functum. Mox digressus
      submisit elegantem tapetem, quem ipsius sepulchro iussit insterni, nec inde vnquam, donec
      vetustate deficeret, amoueri. Scripsit P. Petrus Paez Linguâ Amaranâ, quae curialis in
      Aethiopiâ et ceteris cultior est,</p>
     <p>
      <hi rend="italic">Tractatum de Abyssinorum erroribus.</hi>
     </p>
     <p>In eandem transtulit</p>
     <p><hi rend="italic">Doctrinam Christianam.</hi> Scripsit praeterea</p>
     <p><hi rend="italic">Litteras de suo in Aethiopiam ingressu,</hi> datas Fremonae XXIV. Iulij
      MDCIII. Item alteras</p>
     <p><hi rend="italic">Litteras de morte Imperatoris,</hi> datas XXX. Iulij MDCV. Recitat
      vtrasque Petrus Iarricus noster Thesauro Rer. Indic. To. 3. l. 1. c. 32. et 36.</p>
     <p><hi rend="italic">Annuas Litteras ex Aethiopiâ anni</hi> MDCXVII.</p>
     <p><hi rend="italic">Historiam Aethiopiae</hi> ab ipso accurate scriptam seruat Romae Assistens
      Lusitaniae Societatis Iesu.</p>
     <p><term>PETRVS PAVLVS FIORDELISIVS</term>, natione Italus, patria Tuscaniensis, obiit Firmi
      VIII. Iulij MDCXXII. Edidit</p>
     <p><hi rend="italic">Orationem habitam in funere Reuerendissimi Domini Lucae Sempronij Episcopi
      Tiphernatis.</hi> Tipherni MDCXVII.</p>
     <p><term>PETRVS PAVLVS NAVARRVS</term>, natione Italus, patriâ Lainensis in Calabria, in
      Societatem venit annos natus XVIII. et post VI. annos conscendit in Indiam. Peruenit anno
      MDLXXXIV. et initiatus Sacerdotio perrexit anno insequente porro in Iaponiam. Ibi tanto studio
      incubuit ad gentis linguam perdiscendam, vt breui potuerit ad populum verba facere, et libros
      conscribere. Ecclesiam Amangucciensem ab gentis Apostolo S. Francisco Xauerio fundatam quatuor
      annis rexit, magno sui laboris compendio. Nangasachi quatuor solennia vota anno MDCI. emisit:
      inde Bungensibus enixe flagitantibus datus est rei sacrae curator; quam ille curam totos egit
      annos XII. donec saeuiente in Ecclesiam Daifusama Imperatore, anno MDCXIV. sedem mutare
      compulsus est. Verum haud ita multo post eodem reuersus, vt erant calamitosa tempora,
      geminatis aerumnis laboribusque exceptus est. Vagabatur incertus mutatâ veste, noctu, per
      salebrosa montium, nudis pedibus, quos laceros saepe et cruentos domum referebat. Noctes ipsas
      traducebat confitentibus audiendis. Si quem nutare cognouisset in fide, quouis posthabito
      periculo ad eum fulciendum accurrebat. Fallendis militibus, a quibus quaerebatur, abdidit
      aliquan do se in foueam, vbi in magnis incommodis complures delituit dies; desertus ille
      quidem a mortalibus; at ab immortali Deo vberrime recreatus. Inde se demum eripuit assumpto
      baiuli habitu, et stramineo galericulo tectus. Postremo cum esset annorum prope LX. in Regnum
      Fiunga, superatis altissimorum iugis montium, maximisque exantlatis laboribus, profectus est.
      Post haec Nostris regendis, qui versantur in Tacacu, praepositus est: quo munere plus
      triennio, cum excellentis laude caritatis perfunctus, in exploratorum manus Arimae incidit
      adulto Decembri, anno MDCXXI. et in custodiam, sed fere liberam, datus est. Tum vero, vt se
      compararet ad mortem pro Christo, vti optabat, subeundam, geminare orationes ac meditationes
      instituit; quot noctibus se diuerberabat; gestabat continenter cilicium; denique vexabat suum
      corpus, quo plus roboris accederet spiritui. Tantus interea fiebat ad illum vndique
      Christianorum concursus, vt videretur in Ecclesiam carcer transiuisse. Vbi cognouit sententiam
      in se latam incendij, credi non potest quantis incesserit laetitiis; quo ardore se Diuinis
      rebus tractanit. Calendis Nouembribus anni MDCXXII. Sacro inter vberes lacrymas facto, et
      concione ad paucos, qui admissi fuerant, Christianos habitâ, post meridiem productus in arenam
      est, pallio indutus, Rosario de collo suspenso, et palum veneratus, cui erat alligandus, magnâ
      vultus, atque animi tranquillitate, socios gloriae suae erigens ad certamen, inter repetenda
      Iesu et Mariae salutaria nomina, flammis consumptus est, Ximabarae, annum agens LXII. in
      Societate XLIV. Scripsit Christi pugil, quo erat zelo animarum, Iaponice</p>
     <p><hi rend="italic">Multos libros in vsum Iaponum Christianorum.</hi> Item</p>
     <p><hi rend="italic">Apologiam fidei Christianae aduersus calumnias Gentilium.</hi> Traduxit
      vero Iaponice librum</p>
     <p><hi rend="italic">Petri Antonij Spinelli nostri,</hi> qui inscribitur, <hi rend="italic"
      >Thronus Dei Maria Deipara.</hi></p>
     <p><term>PETRVS PAZMANY</term>, S. R. E. Cardinalis, et Archiepilcopus Arigoniensis Hungariae
      Primas, natione Hungarus, gente Transiluanus, patriâ Varadiensis, vetustâ nobilitate, ducto
      etiam sanguine per Margaretam Massaiam matrem suam ex Marchionibus Massae Italicis, clarus;
      Societatem a primâ statim aetate complexus, tantos fecit progressus in Litteris, vt in
      Academiâ Graecensi, summâ cum approbatione Philosophiam ac Theologiam publice docuerit. Sed,
      qui eius fuit zelus animarum, et iuuandae patriae, Missionibus per Hungariam obeundis ita se
      impendit, vt eximiam suae virtutis et doctrinae commendationem, apud omnes quidem, sed apud
      Franciscum Cardinalem Forgaczium <pb id="s393" n="393"/> Archiepiscopum Strigoniensem
      praecipue, obtinuerit, qui propterea multum eius consiliis, dum vixit, est vsus. Erat namque
      ingenio praestantissimus, iudicio maturrimus, doctrinâ politissimus, eloquentiâ vberrimus,
      Theologiâ iuxta ceteraque omni litteratura, etiam de pulpitis, et praelo, dudum
      spectatissimus, rerum experimentis atque vsu exercitatissimus. Has in eo dotes cum agnouissent
      Hungariae Magnates, et Matthias Imperator Augustus, vitâ functo Forgaczio, inuitum
      reluctantemque ab Apostolicâ Sede postularunt ad Infulas Strigonienses, vt labanti per
      Hungariam Orthodoxae Religioni humeros supponeret, quibus, nullos toto Regno magis idoneos,
      magis oneri pares esse cognoscerent. Eas iussus admittere, spem, quae de ipso erat, minime
      passus est esse vacuam. Haereses, quod ante diu coeperat, terrere perrexit, et perfidiam
      profligare, tum pro suggesto publico in Templis, tum priuatis congressibus, tum scriptis
      lucubrationibus. Nobilitatem Pannoniae potissimam tempestiuâ comitate, et sui indulgentia, ac
      morum suauitate ad Orthodoxos reduxit. Cleri Hungarici quam exactissimam formam instituit,
      legibus, censura, synodis, disciplinâ, repurgatione, morum ipse integritate venerabilis,
      disciplinae rigore formidandus, honoris Diuini studio feruidus. Aedificia sacra Regiis pene
      expensis instaurauit, aut excitauit; Aedem Cathedralem Tyrnauiae; Coenobium D. Clarae, et
      Societatis nostrae Collegium Posonij; Asceterium Franciscanum in Arcenoua. Demum ob meritorum
      magnitudinem et spectatissimae virtutis, postulante Ferdinando II. Augustissimae memoriae
      Imperatore, cui Pazmany summo erat in pretio, Romanâ Purpurâ a S. D. N. Vrbano VIII. Pont.
      Max. donatus est XIII. Calendas Decembris, anno MDCXXIX. quam ipse e Veteris Ecclesiae
      maiestate ita sustinuit, vt summum illud dignitatis fastigium religiosâ humilitate decoraret.
      Legatus a Ferdinando Caesare ad Vrbanum Papam pro Germanicae Ecclesiae emolumentis, in sui
      admirationem conuertit Vrbem: tantam oris maiestatem, tam robustam eloquentiae vim, tam
      profundam omnis sapientiae humanae ac Diuinae vbertatem, tam singularem prudentiam, excelsum
      animum, constantiam, in agendo suauitatem, in vrgendo dexteritatem, absolutissimam denique in
      vno homine, et Principis, et Religiosi for mam exhibuit. Societatem nostram, quam matrem suam
      et agnouit semper, et appellauit, benignissime fouit, et beneficiis prosecutus est. Posoniense
      Collegium et struxit, et censu dotauit; Iaurinense adiuuit: in Homonense nos pene restituit:
      Tyrnauiense et locupletauit prius, et insigni Academiâ, quae prima vnquam in Hungariâ
      instituta est, auxit. Collegia educandae iuuentuti in Cleri Hungarici Seminarium Viennae et
      Tyrnauiae fundauit, et Societati administranda attribuit; quo vel vno nomine mirum quantum
      illi debeat vniuersa, quam late patet, Hungaria. Demum cum noua moliretur indies ad
      amplificandam Dei gloriam, et Ecclesiae Romanae dignitatem, paucis post Piissimum Caesarem
      Ferdinandum II. diebus, cuius obitum incredibili sensu exceperat, Posonij, dum Viennam ad
      nouum Caesarem Ferdinandum III. consalutandum maturat, in morbum incidit, quo breui consumptus
      est die XIX. Martij, anno salutis MDCXXXVII. Scripsit Eminentissimus Princeps Hungarice</p>
     <p><hi rend="italic">Libellum precatorium,</hi> saepius recusum.</p>
     <p>
      <hi rend="italic">Rationes X. apodiccticas, quibus vanitas Lutheranae Haeresis
       ostenditur.</hi>
     </p>
     <p><hi rend="italic">Libellum Anonymum</hi> V. <hi rend="italic">Epistolarum, contra Petrum
      Aluinczum, Praedicantem Cassouiensem,</hi> qui fidei Catholicae veritatem ausus fuerat coram
      suis oppugnare.</p>
     <p><hi rend="italic">Responsionem Christianam, de Cultu Sanctorum, et eorum pro nobis
      intercessione,</hi> aduersus Nicolaum Gyarmathi. Graecij MDCVII.</p>
     <p><hi rend="italic">Responsionem ad Librum Petri Aluinczi.</hi> MDCIX.</p>
     <p><hi rend="italic">Consultationem de fide capessendâ;</hi> sub nomine Michaelis Veresmarti.
      Posonij MDCXII.</p>
     <p><hi rend="italic">Hodegum,</hi> seu, <hi rend="italic">Ducem ad veritatem,</hi> in quo
      ostenditur vanitas Sectarum Catholicae fidei aduersantium, Tom. III. Accessit</p>
     <p><hi rend="italic">Appendix</hi> V. <hi rend="italic">Quaestionum Epistolicarum.</hi> Posonij
      MDCXIII. in fol.</p>
     <p><hi rend="italic">Contra Fridericum Balduinum.</hi> MDCXXVII.</p>
     <p><hi rend="italic">Lene medicamentum Ciuitati Varadiensi exhibitum aduersus morsus luporum,
      cum defensione libri de Scripturâ Sacrâ, et Ecclesiâ, scripti ab Archiepiscopo
      Strigoniensi:</hi> sub nomine Stephani Sallai. Posonij MDCXXX in 4.</p>
     <p><hi rend="italic">Rationes, ob quas merito Nobilis quidam a nouis Sectis ad veram fidem
      transierit,</hi> Epist. ad Illustriss. Euam Bottyani. Ibidem MDCXXXI. in 4.</p>
     <p><hi rend="italic">Conciones in Euangelia omnium Dominicarum, et aliquot Festorum per
      annum.</hi> Ibid. MDCXXXVI. in fol.</p>
     <p><hi rend="italic">Thomae de Kempis, De Imitatione Christi, lib.</hi> IV. a se conuersos.
      Posonij.</p>
     <p>Haec Hungarice: at Latine scripsit</p>
     <p><hi rend="italic">Diatribam Theologicam, De Visibili Christi in terris Ecclesiâ,</hi>
      aduersus posthumum Guilielmi Witakeri librum, contra Cardinalem Bellarminum. Graecij Styriae
      apud Georgium Widmanstadium MDCV. in 4.</p>
     <p><hi rend="italic">Peniculum Papporum Apologiae Solnensis Conciliabuli, in quo Praedicantes
      iura Ecclesiae Catholicae, et dogmata fuerant ausi infringere:</hi> sub nomine Ioannis Iemicij
      Parochi Senquicensis. Posonij, post alteram editionem MDCXI. in 4. in Aula Archiepiscopali.
      Accessit</p>
     <p>
      <hi rend="italic">Appendix, quâ Anonymi Sicophantae criminationes in Pontificem Maximum,
       Rhythmis Pannonicu conceptae, iugulantur.</hi>
     </p>
     <p><hi rend="italic">Logos Alogos,</hi> contra Vellicatores Peniculi <pb id="s394" n="394"/>
      papporum: repetito typo Posonij vna cum Hodego MDCXIII. in fol.</p>
     <p><hi rend="italic">Vindicias Ecclesiasticas, aduersus decreta Principis Betlen in Clerum
      Hungariae edita.</hi> Viennae typis Wolfgangi Schump MDCXX. in 4.</p>
     <p><hi rend="italic">Acta et Decreta Synodi Dioecesanae Strigoniensis, celebratae Tyrnauiae
      die</hi> IV. <hi rend="italic">Octobris</hi> MDCXXIX. Posonij in Aulâ Archiepiscopali MDCXXIX.
      in 4.</p>
     <p><hi rend="italic">Dissertationem, An vnum aliquid, ex omnibus Lutheranis dogmatibus, Romanae
      Ecclesiae aduersantibus, Scriptura Sacra contineat.</hi> Posonij MDCXXXI. in 4.</p>
     <p><term>PETRVS PENNEOVIN</term>, natione Belga, patriâ Insulensis, Societatem ingressus anno
      MDCV. aetatis XVII. Docuit in eâ Humaniores Litteras, tum Philosophiam, ac subinde creatus
      Theologiae Licentiatus, linguam Hebraeam et Scripturam Sacram Duaci. Praefuit Patribus nostris
      in tertiâ Probatione degentibus, Praeposito Prouinciali adiunctus fuit Socius, Prouinciae
      Gallo-Belgicae calculo Procurator Romam legatus anno MDCXXXVI. rexit Collegium Atrebatense,
      regitque nunc iterato Montense. Edidit</p>
     <p><hi rend="italic">Primum Societatis</hi> IESV <hi rend="italic">Saeculum B. Virgini Sacrum
      Eleg. lib.</hi> III. Atrebati MDCXL. typis Ioannis Riuerij in 4. Iterum Duaci typis Viduae
      Telu. MDCXLI. in 8.</p>
     <p><term>PETRVS DE LA PORTA</term> transtulit Hispanice Libellum</p>
     <p>
      <hi rend="italic">Leonardi Lessij, De statu vitae deligendo.</hi>
     </p>
     <p><term>PETRVS POSSINVS</term>, natione Gallus, vertit ex Graeco in Latinum, et recensuit</p>
     <p><hi rend="italic">S. P. N. Nili Opera quaedam.</hi> Parisiis apud Sebastianum Cramoisy
      MDCXXXIX. in 4.</p>
     <p>Scripsit etiam atque edidit</p>
     <p><hi rend="italic">De Vitâ Arnaldi Boreti Senatoris Tolosani lib.</hi> IV. Parisiis apud
      Ioannem Camusat MDCXXXIX. in 8.</p>
     <p><term>PETRVS REBOVL</term>, natione Gallus, patriâ Aruernus, anno MDCXIX. aetatis XVII.
      Societati adscriptus est, vtilis in Vineâ Domini operarius; occasione miraculorum, quae per
      iconem B. Virginis Aspricollensis, in nostro Sacello Turnoni fiebant, Gallicam fecit, additis
      aliquot miraculis</p>
     <p><hi rend="italic">Iusti Lipsij, Diuam Sichemiensem,</hi> siue, <hi rend="italic"
      >Aspricollis.</hi></p>
     <p><term>PETRVS RIBADENEIRA</term>, natione Hispanus, patriâ Toletanus, omnium totius
      Societatis minimus, atque indignissimus filius, anno salutis MDXL. die XVIII. Mensis
      Septembris, ad Societatem nostram tunc nascentem et nondum a Sede Apostolicâ confirmatam,
      Romae singulari Dei beneficio, puer adductus sum, et a S. P. N. Ignatio admissus, et multis ac
      magnis perfunctus laboribus, scripsi hactenus ad hunc vsque annum MDCV.</p>
     <p><hi rend="italic">De Vitâ S. P. N. Ignatij Societatis Auctoris,</hi> tum Latine, tum
      Hispanice, lib. v.</p>
     <p><hi rend="italic">Alteram</hi> item <hi rend="italic">eiusdem S. P. Vitam breuiorem, sed
      multis ac nouis miraculis illustratam.</hi></p>
     <p><hi rend="italic">De Vitâ P. Iacobi Laynez Secundi Praepositi Generalis,</hi> lib. III.
      Hispanice. Huic adiuncta est</p>
     <p>
      <hi rend="italic">Vita P. Alphonsi Salmeronis, Soc. Iesis.</hi>
     </p>
     <p><hi rend="italic">De Vitâ B. P. Francisci Borgiae Tertij Praepositi Generalis,</hi> lib. IV.
      item Hispanice.</p>
     <p><hi rend="italic">De Schismate Anglicano,</hi> lib. III.</p>
     <p><hi rend="italic">De Tribulatione priuatâ et publicâ.</hi> lib. II.</p>
     <p><hi rend="italic">De Principe Christiano, aduersus Macchiauellum et Politicos,</hi> lib.
      II.</p>
     <p><hi rend="italic">De Vitis Sanctorum omnium, qui per totum annum ab Ecclesiâ Romanâ
      celebrantur, quorumque in Breuiario fit commemoratio,</hi> Tom. II.</p>
     <p><hi rend="italic">De Vitis Sanctorum extra Ordinem Breuiarij, quos propterea Extrauagantes
      appellant,</hi> Tom. I. Item</p>
     <p>
      <hi rend="italic">Officia propria Sanctorum Ecclesiae Toletanae.</hi>
     </p>
     <p><hi rend="italic">De Instituto Societatis Iesu,</hi> lib. I. Item</p>
     <p>
      <hi rend="italic">Manuale Orationum, in vsum pie precandi collectum.</hi>
     </p>
     <p><hi rend="italic">Libellum aureum Alberti Magni, de Virtutibus,</hi> qui, <hi rend="italic"
      >Paradisus animae,</hi> inscribitur, e Latino Hispanicum feci, et Orationibus ad singulas
      Virtutes petendas locupletaui.</p>
     <p><hi rend="italic">Consessionum, Meditationum, Soliloquiorum, et Manualis D. Augustini
      Libros,</hi> meae Linguae hominibus dedi. Denique hunc ipsum</p>
     <p><hi rend="italic">De Scriptoribus nostrae Societatis Tractatum,</hi> ad finem, Dei gratiâ
      aspirante, perduxi, hoc ipso die, quo laetissimae Omnium Sanctorum feriae celebrantur, quique
      mihi vitae initium fuit; et LXXIX. annis exactis LXXX. aetatis ingredior. Quem tametsi
      imperfectum esse scio (semper enim accessio fieri poterit) vtilem tamen fore existimo,
      magnoque aliis incitamento, vt augeant inchoata, liment rudia, impolita perpoliant, et nouis
      accessionibus suppleant, quae a me praetermissa, vel minus comperta sunt: meus enim hic labor
      nouis Scriptoribus Societatis quotidie erumpentibus, nouisque libris prodeuntibus, facile
      scilicet locupletari poterit. Praeter ea quae typis excusa sunt, alia etiam scripsi, quae
      lucem nondum aspexerunt. In iis sunt,</p>
     <p><hi rend="italic">Dominae Mariae de Mendoza,</hi> clarissimae atque spectatissimae feminae,
      Collegij nostri Complutensis Fundatricis, <hi rend="italic">Vita.</hi> Item</p>
     <p><hi rend="italic">Dominae Stephaniae Manrique et Castellae,</hi> quae insigni sanctitatis
      opinione Toleti floruit, et cum D. Petro Manrique germano fratre nostram Professorum Domum
      Toletanam fundauit, et Collegij reditus auxit. Ad haec</p>
     <p><hi rend="italic">Tres Dialogi,</hi> multa et rata exempla continentes eorum, qui a
      Religione deficientes, seuere a Deo puniti sunt. Nunc vero habeo prae manibus</p>
     <p><hi rend="italic">Historiam Hispanicam Societatis, Indicam, et Sardicam;</hi> hoc est,
      Narrationem eorum, quae ab confirmatâ ab Apostolicâ Sede Societate Nostri gesserunt in
      Prouinciis Hispaniae, Toletanâ, Castellanâ, Aragonicâ, et Boeticâ; praeterea Mexicanâ,
      Peruanâ, Paraquaij, et Philippinarum (quae quatuor Prouinciae Indicarum sunt Occidentalium)
      quibus accedit Prouincia etiam Sardicensis; quoniam IX. omnes istae Prouinciae, vni eidemque
      Assistenti Hispaniae subsunt; quemadmodum Lusitania, et reliquae Indiae <pb id="s395" n="395"
      /> Orientalis Prouinciae suum habent peculiarem Assistentem, et suum etiam habebunt proprium
      Scriptorem. Hoc autem Opus, quod molior, vel potius hoc onus, quod a P. N. Generali meis
      humeris impositum est supra LXXXIV. annorum, quos vixi, aetatem, supra vires meas esse, quis
      non videt? Sed Religioso viro Obedientia mordicus retinenda est; et ad extremum vsque spiritum
      obtemperandum: atque (vt ille ait) in magnis et voluisse sat est. Denique siue viuimus, Domino
      viuimus; siue morimur, Domino morimur: Itaque siue viuimus, siue morimur, Domini sumus. Vtinam
      fideles in illo inueniamur. Deo Opt. Max. omnium bonorum auctori, eiusque Matri B. Virgini
      Mariae, et Sanctis, atque Caelitibus cunctis, sit laus, honor, gratiarum actio, et iubilatio
      in secula seculorum. Amen.</p>
     <p>
      <hi rend="italic">Coenotaphium a P. Ioanne Marianâ amico positum.</hi>
     </p>
     <p>DEO OPT. MAX. S. PETRVS RIB ADENEIRA E SOCIETATE IESV CVI SE PVER ADIVNXIT ROMAE ANTEQVAM
      SEDI APOSTOLICAE IS ORDO PROBATVS ESSET MORVM FACILITATE, INGENIO ARDENTI, EGREGIA INDOLE
      TRIBVS PRAEPOSITIS GENERALIBVS B. IGNATIO, LAINIO ET FRANCISCO BORGIAE GRATVS INPRIMIS
      EXTITIT. IVNIOR MVLTAS NATIONES OBIVIT DE REBVS MAGNIS LEGATVS, DEINDE VARIIS INTER SVOS
      MVNERIBVS EST PERFVNCTVS. IN TVSCIA ET SICILIA PROVINCIALIS', COMMISSARIVS IN SICILIA, IN
      INSVBRIBVS VISITATOR, AETATE MAIOR TOLETVM REDIIT SI NATIVO CAELO AFFLICTAM VALETVDINEM
      RECREARET. IN EO SECESSV ET MADRITI VBI VITAE RELIQVVM EXEGIT MVLTOS LIBROS PVBLICAVIT
      ERVDITOS ET PIOS IN VTRAQVE LINGVA PAR, PRINCIPIBVS GRATVS, SVIS CARVS, EXTERIS COMMODVS,
      PRVDENTIAE LAVDE INSIGNIS ANNOS LXXXIV. VIXIT, IN SOCIETATE AVTEM LXXI. OBIIT MADRITI ANNO
      MDCXI. KAL. OCTOB.</p>
     <pb id="s396" n="396"/>
     <p>Atque haec quidem de Petro Ribadeneira, viro praestantissimo fuerunt in manibus hactenus.
      Interim vero dum publici iuris fiat, Vitae, rerumque ab eo gestarum narratio, quae iam
      contexitur, congeram quae sparsim de ipso ab aliis prodita comperi. Igitur cum paucis ante
      confirmatam Societatem diebus, ad S. Ignatium sese etiam tum puer applicuisset, Lutetiam
      studiorum causâ anno MDXLII. missus est; quod iter pedes, paupere cultu, mendicorum more
      corrogandâ passim stipe, perquirendoque publico aliquo hospitio confecit. Anno MDXLV. Patauium
      Autumno profectus est; et anno MDXLIX. Panormi constitutus Oratoriae facultatis Praeceptor,
      luculenta ad Proreges, Magistratus, primamque Nobilitatem oratione studiis prolusit. Inde
      Romam triennio lapso regressus, nascenti Collegio Germanico dedit exordium, ad
      praestantissimam Cardinalium praesulumque coronam instituti rationibus explicatis. Anni qui
      secutus est supremis mensibus apud Argentarios in Vrbe, loco percelebri, singulis hebdomadis
      certo die conciones habere coepit ipsâ in viâ, vt quempiam, qui compitales damnabat dictiones,
      ipso facto refutaret. Anno MDLV. missus ab S. Ignatio in Belgium, vt et Nostris ibi
      Constitutiones explanaret; et Philippo II. Regi supplex esset, vt per eum Societati liceret,
      certas sibi in Belgio sedes quaerere. Res difficultate non caruit; nec prius confecta est,
      quam Ignatius caelo receptus opem inde submitteret. Interea Ribadeneira Latinis concionibus
      non plausum tantum Louanij, sed admirationem etiam, et fructum tulit vberrimum: cuius vel
      luculentum pignus est Iacobus Ledesma Societati quaesitus: quem Romam secum anno MDLVIII.
      adduxit. Verum haud licuit diu moram in Vrbe facere Ribadeneirae; sed extremo eodem anno in
      Belgium remeare coactus est, vt rebus prospere coeptis finem imponeret; et calumnias
      depelleret, quas ibi decretum a Sorbonicis quibusdam Doctoribus in Societatem procusum
      excitabat. Inde rursum anno MDLIX. reuocatus, Germanico Collegio, dum tantisper quiescit, ac
      studia Theologiae absoluit, praeesse Superintendens est iussus. At anni sequentis lapsu cum
      III. Nonas Nouembris solemnia quatuor vota professus esset, Prouinciae Hetruriae, tum primum
      designatae Praepositus est: tenuitque eum Magistratum vsque ad annum MDLXIII. quo in Siciliam
      abiit cum munere Commissarij. Magnos ibi, vti et alibi quocunque veniebat, motus fecit in
      Nostris animorum, cum quaedam de Obedientiae virtute praecepta proponeret, quae, quoniam
      extrema dictarat S. Ignatius, Sancti Viri testamentum appellabat. Ad haec Lombardiam obeundo
      lustrauit; bisque Assistentis officio functus est; quo tempore Generalis Lainius abiit in
      Gallias primum: iterum cum in Hispanias proficisceretur Generalis Franciscus Borgia anno
      MDLXXI. Ad secundam Congregationem Generalem venit pro Siciliâ; ad tertiam, pro Romanâ
      Prouinciâ: ac subinde Domiciliis Romanis omnibus Superintendens fuit: quibus in laboribus
      annos XXX. vires ac valetudinem non mediocriter labefactauit: cui reparandae in Hispaniam anno
      MDLXXIV. reditt, ibique reliquum aetatis scribendo, aliisque rationibus Dei gloriam procurando
      transegit, omnibus virtutibus conspicuus, et Sociis ad omnem perfectionem incitamentum.
      Singulari fuit in S. P. N. Ignatium reuerentiâ, cuius in se promeritis negabat ab se posse ex
      aequo responderi, si vel membratim eius causâ distraheretur. Societatem tam tenere diligebat,
      vt ab ipso partu in eam, si fieri posset, optaret fuisse effusus. Linguae moderatione
      excelluit, et grati in eos animi a quibus beneficium, imo et a quibus acceperat maleficium,
      significatione. Nunquam ille de quoquam minus honeste loqui; nunquam ferre loquentes: quam
      etiam modestiam expressit in scriptis. Humilitas in eo, atque obedientia ex aequo prope fuere
      conspicuae. Admirationem habuit et laudem, quando ab Illustrissimo Domino Ioanne Vdalrico
      Barone ab Ecchemberg Archiducis Ferdinandi Legato (qui Princeps, et Dux Crumlouij ab eodem
      postea Ferdinando II. Imperatore factus est reditum parante in Germaniam rogatus vt sibi
      benediceret, non ante assensus est, quam Collegij Rector, qui aderat, imperaret; tum vero se
      prosternens in genua, duxit manu crucem, et addidit, Deus vtrique nostrum benedicat. In
      supremo morbo nihil in eo morosum, nihil austerum fuit: verborum dumtaxat parsimonia, vt
      liberalius vacaret Deo. Cum Prouincialis, ac Socij ab agente animam, vt se, totamque
      Societatem benedictione donaret, expeterent, quia loqui non poterat, digitum in S. Ignatij
      intendit imaginem, a quo scilicet oporteret eam exspectare. Decedebat laetus, et gaudij
      plenus, quod Ignatio Beatorum honores iam vidisset decretos. Funus eius multi Proceres, multi
      Religiosi celebrarunt, et manibus eius oscula, reuerentiae causa, fixerunt. Tanta certe fuit
      virtutis eius existimatio, vt Fr. Franciscus Tamaius, vir grauissimus ex familiâ S. Francisci
      de Paula S. Inquisitionis Qualificator, de illo, quod olim de S. Bonauenturâ S. Thomas,
      vsurparet, Sinamus Sanctum laborare pro Sancto, cum scilicet approbaret, quam postremo
      Ribadeneira conscripsit</p>
     <p><hi rend="italic">Narrationem gestorum in negotio Canonizationis S. Ignatij, vsque ad ipsius
      Beatificationem,</hi> Hispanice.</p>
     <p>Pleraque eius Opera in varias linguas translata sunt. Ea in pretio esse Principibus, totique
      Hispaniae, non tantum propter ornatum, maiestatemqueue <pb id="s397" n="397"/> styli, sed
      etiam ob vbertatem conceptuum, auctor mihi est Siluester Maurolycus l. 5. Oceani Religion.
      Denique, vt hoc etiam addam, anno MDCXXXIII. caput eius inuentum est tam integrum atque
      sincerum, ac si tum primum obiisset, vt qui eum, dum in viuis erat, cognouerant, iam etiam ex
      vultu agnoscerent; eapropter decentiorem in locum sublatum est. Ambrosius Machin
      Archiepiscopus Calaritanus in Appendice Defensionis Sanctitatis B. Luciferi, vocat Petrum
      Ribadeneiram <hi rend="italic">Sanctitate conspicuum, celeberrimum Historiographum, et in
      Historiâ Ecclesiasticâ, et conscribendis Sanctorum gestis, nulli secundum, ac de tota
      Christianâ religione optime meritum.</hi></p>
     <p><term>PETRVS ROBILLART</term>, natione, vt existimo, Gallus, edidit Gallice</p>
     <p><hi rend="italic">Documenta a S. Ludouico Rege Galliae filio suo Philippo data:</hi> cum
      adiuncto <hi rend="italic">Exercitio Christiam hominis.</hi> Romae apud Barth. Zannettum
      MDCXII. in 24.</p>
     <p><hi rend="italic">Symbolum Apostolorum variis Nationum Linguis expressum.</hi> Ibidem
      MDCXIV. in 8.</p>
     <p><term>PETRVS ROESTIVS</term>, natione Belga, patriâ Nouiomagensis, Societatem anno MDLXXXVI.
      aetatis XXIV. ingressus, Philosophiam, Theologiam Moralem, et Scholasticam, et Sacras
      Litteras, variis in Vniuersitatibus, Herbipolensi, Moguntinâ, Molshemensi, et Coloniensi XLIV.
      circiter annos docuit, non sine egregiâ multorum commendatione. Obiit Coloniae valde
      grandaeuus annos LXXX. natus die XXVII. Aprilis MDCXLII. Scripsit</p>
     <p>
      <hi rend="italic">Theses varias, quibus vniuersam Philosophiam luculenter explicauit.</hi>
     </p>
     <p><hi rend="italic">De Sacrarum Imaginum et Reliquiarum cultu, Conradi Vorstij Caluiniani</hi>
      XLIV. <hi rend="italic">nouitates, Disputationi proposuit.</hi> Herbipoli MDCVIII. in 4.</p>
     <p>
      <hi rend="italic">De Communione sub vnâ specie.</hi>
     </p>
     <p>
      <hi rend="italic">De Iustificatione: pro augustissimo Missae Sacrificio, Disputaetionem
       parasceuaticam.</hi>
     </p>
     <p><hi rend="italic">Pseudo Iubilaeum anno</hi> MDCXVII. <hi rend="italic">a Lutheranis
      celebratum.</hi> Molshemij MDCXVIII.</p>
     <p><hi rend="italic">Hallucinationes duorum Lutheranorum, de resurrectione mortuorum,</hi> seu,
      <hi rend="italic">Contra Syllogismum Lutheranum.</hi></p>
     <p><hi rend="italic">Apologiam contra duos Praedicantes,</hi> maxime Argentoratensem
      Schachingerum, <hi rend="italic">De Syllogismo Christi.</hi></p>
     <p><hi rend="italic">Apologiam pro Domo Lauretanâ,</hi> contra Matthiam Berneggerum
      Argentoratensem.</p>
     <p><hi rend="italic">Apologiam pro Iure Canonico,</hi> contra Professorem Argentinensem
      Doctorem V. I.</p>
     <p><hi rend="italic">Disputationem Paradisiacam,</hi> siue, <hi rend="italic">De Paradiso
      terrestri, et Adamo bono, et malo.</hi></p>
     <p><hi rend="italic">Pium Libellum in duos primos Versiculos Psalmi</hi> XIV.</p>
     <p><hi rend="italic">Pium</hi> item <hi rend="italic">Libellum, de signis
      Praedestinationis.</hi></p>
     <p><term>PETRVS ROVERIVS</term>, natione Gallus, patriâ Auenionensis, Philosophiam Auenione
      docuit, magnâ sui excitatâ exspectatione. Edidit</p>
     <p><hi rend="italic">Henrico IV. Franciae et Nauarrae Regi Augustissimo, in instauratione
      Godranij Societatis Iesu Collegij, Panegyricum Diuione dictum;</hi> additis <hi rend="italic"
      >Notis; et Primigeniae ac Reuertentis Fortunae characteribus.</hi> Parisiis apud Claudium
      Chappelet MDCIV. in 4. et Antuerpiae typis Plantinianis Moreti MDCX. in 8.</p>
     <p><hi rend="italic">Harmoniam</hi> IV. <hi rend="italic">Librorum Moysi, Exodi, Leuitici,
      Numeri, Deuteronomij,</hi> in VIII. Partes diuisam; cum <hi rend="italic">Commentariis in
      eandem Harmoniam, quibus ritus omnes accurate explicantur.</hi></p>
     <p><hi rend="italic">Reomaum,</hi> seu, <hi rend="italic">Historiam Monasterij S. Ioannis
      Reomaensis, in tractu Lingonensi.</hi> Parisiis apud Sebastianum Cramoisy MDCXXXVII. in 4.</p>
     <p><hi rend="italic">Vitam P. Petri Cottoni, Soc. Iesu,</hi> lib. III. scripsit quidem ille;
      sed ea hactenus edita non est.</p>
     <p><term>PETRVS DE SALAS</term>, natione Hispanus, patriâ Madritensis, in Societatem ingressus
      est Vallisoleti anno salutis MDCII. et in eâ de Litteris Humanioribus, quas perdiu docuit,
      optime meritus est: strenuus exinde operarius per consueta Societatis ministeria in salute
      procurandâ animarum. Edidit</p>
     <p>
      <hi rend="italic">Libellum de Arte Poeticâ.</hi>
     </p>
     <p>
      <hi rend="italic">Rhetoricam.</hi>
     </p>
     <p>
      <hi rend="italic">Orationem funebrem Salmanticae dictam in Exequiis Serenissimae Margaretae
       Austriacae Hispaniarum Reginae, Salmanticensis Collegij Fundatricis.</hi>
     </p>
     <p><hi rend="italic">Hermanni Hugonis, Pia Desideria, Hispanico Versu</hi> expressit. Et alia
      quaedam praelo parata habet.</p>
     <p><term>PETRVS A SANCTO IOANNE</term>, natione Gallus, patriâ Carcalsonensis, edidit
      Gallice</p>
     <p><hi rend="italic">Orationes</hi> II. <hi rend="italic">funebres,</hi> quas nondum vidi.</p>
     <p><term>PETRVS SANCTIVS</term>, natione Hispanus, patriâ ex Oppido S. Martini de
      Valdeyglesias, Dioecesis Toletanae, natus est parentibus honestae inter colonos conditionis
      anno salutis MDXXVI. Compluti Philosophicis ac Theologicis disciplinis imbutus est, tantâ
      ingenij prosperitate, vt et in Theologorum Academiae Collegio, qui Maiores dicuntur, locum
      obtinuerit, et Doctoralem Theologiae Lauream adeptus, Academiae Rector, qui summus est ibi
      honoris gradus, fuerit, et publicae Interpres Philosophiae. In Concionibus etiam non mediocrem
      assecutus nominis claritatem. Quae animi egregia bona, proceri corporis honesta et venerabilis
      species decorabat. Hic dum missas ex Indiâ legit Patrum nostrorum Litteras, animaduertere
      coepit, quantum in vltimis terris ij viri pro Dei causa laborum sumerent; quam segnis ipse
      desideret. Hinc noua orsus consilia animo volutare, ad aemulandum decus, atque ad aerumnarum
      ingentem cupiditatem accenditur. Tum vero etiam stimulis quibusdam internis incitari acrius,
      et tanquam caelesti voce articulate expressa ad Societatem Iesu impelli. Ergo Rectorem
      Collegij adit, atque, vt se recipiat, exorat. Vbi cum eo conuenit, auditores suos in Gymnasio
      alloquitur, et consilio, <pb id="s398" n="398"/> quod de spernendis rebus fluxis inierat,
      explicato, veniam petit. His deinde certatim, duobusque e Doctorum Collegio praecipuis
      Magistris prosequentibus, saluratum Academiae Rectorem pergit, atque ad eius repente
      prouolutus pedes, faustam precationem, per quam liceat ad Societatem transire, petit. Rectori
      ludus principio videbatur. Vt autem animaduertit serio agi, Petri feruore, comitum prope
      illacry mantium conspectu; tam vberem in fletum soluitur, vt formare vocem in verba non
      valeret. Tandem millies bene precatus dimisit. Petrus eodem comitatu recta ad Collegium
      tendit, et Rectore foras euocato, in oculis omnium se submittit in genua, perque Dei amorem
      obtestatur, vt se, licet immerentem, recipere in famulorum Christi numerum velit. Rector
      admonitis, qui aderant, haud nunc primum id negotij secum a Doctore agi, complectitur,
      gratulatumque Deo ducit in Templum. In digressu humi se abiiciens, cum lacrymis veniam a
      comitibus petit, qui certatim quoque prouoluti, sese illi suaque commendabant. Haec ad diem
      XII. anni MDLVIII. gesta sunt. His principiis exorsus Sanctius, vt in sui contemptu animum
      obfirmaret, vouit, quantum in se esset, totam vitam domestico vel obsonatori, vel coquo
      famulaturum. Porro quoad Philosophicum Cursum, cuius non longe distabat a meta, absolueret,
      iussus est continuare in Academia publicum docendi laborem, cum in Septimancensi Tirocinio
      breuia fecisset, sed illustria magnae virtutis experimenta, et Sacris fuisset Ordinibus
      initiatus. Studio illo confecto Vallisoletum translatus est; et primusibi de Societate
      Theologiae lectiones explicuit. Inde Salmanticae Rectorem egit; sed tantâ sui abiectione, vt
      in aedificium caementarias sportulas ipse comportaret. Collegium Complutense postea
      gubernandum suscepit anno MDLXIX. vbi virtutum eius magnitudo magis inclaruit. Summa lenitas,
      et in agendo benignitas, contra quam species exterior maiestatis plena sponderet; amor in suos
      tenerrimus, in Deum robustus; vnde inconcussa fiducia, et animi tanta excelsitas, vt non
      ambigeret se, quidquid postulasset, relaturum. Et in vnius, atque alterius Sociorum vitâ per
      preces retinendâ, quam Medici deploratam habebant, ostendit haud inani se fiduciâ niti, cum
      etiam certo praenunciaret illo tempore neutiquam morituros. Inter haec cum inusitatis
      quibusdam ardoribus ad ardua quaeque in remotissimis subeunda regionibus impelli se
      persentisceret, suspicatus, id quod erat, Deum de se noui quidpiam moliri, totum se Diuinae
      voluntati nouâ deliberatione transcripsit. Et ecce adferuntur illi ex inopinato B. Francisci
      Borgiae Praepositi Generalis imperia, quibus coloniam ducere Sociorum in Mexicanas oras,
      primus ibi Prouincialis futurus, iubetur. Ille continuo Deum veneratus accepit imperium, et
      cum XIII. Sociis nauigauit haud infeliciter anno salutis MDLXXII. Perhonorifice a Prorege
      exceptus, Scholas primum Regias collapsas instaurat; nostras aperit; terna instituit
      Seminaria; aliquot Collegiorum fundamenta locat. Per Dominicos et Festos dies conciones
      pomeridianas totis XXV. annis habuit. Proregi ac Censoribus fidei semper fuit gratus, semper a
      consiliis. Interim vel in summa senecta statis vsus est flagellationibus matutinis; cibo parco
      et communi; aquâ ad potum, nisi morbus aliud poposcisset; indumento vili, et solâ virtute
      conspicuo. Diuinarum rerum commentationi ita insueuit, vt ne per quietem quidem aliud
      tractaret. Angelum Custodem consiliorum suorum omnium interpretem adhibuit: Itaque sincere et
      familiariter Nostris est solitus dicere, se facile Sanctos, si obuios haberet, de facie
      agniturum. Virtutes plerasque omnes excellenter habuit. Ita Superioribus manifestus, vt prope
      quotidie rationem illis conscientiae daret. Accepto mortis nuncio, suppellectilem omnem
      cubicularem Superioribus remisit, vnicâ retentâ imagine papyraceâ, vt nudum in morte Christum
      nudus sequeretur. Inuisit aegrum Prorex, cui, cum post officia vltro citroque delata,
      ingereret de Republ. quippiam, respondit, tempus sibi breue esse, quo non oporteret abuti;
      daret sibi veniam huiusmodi sermonum. Sic imperitum benedictione, quam enixe postulabat,
      Deoque breui prece commendatum ab se dimisit; et ipse post paulo expirauit Mexici die XVI.
      Iulij, anno salutis MDCIX. aetatis LXXXIII. Religionis LI. magnâ opinione sanctitatis, et
      tanquam parens quidam, et Apostolus illius gentis conditus est in Mexicanâ Societatis Iesu
      Professorum Domo. Obitum secutae gratulationes cum lacrymis, ingens in omnibus ipsius
      desiderium, pompa funebris, vestigium a piâ plebe direptio. Proregi postulanti datus pileolus
      lineus, et icon S. Bernardi, quâ Pater vti consuerat. Scripsit Hispanice Volumen</p>
     <p><hi rend="italic">De Regno Dei,</hi> lib. VIII. in quibus omnium pene virtutum Sanctorum
      adducit exempla ex Ecclesiasticâ Historiâ deprompta, vt doceat Virtutis cuiusque obiectum,
      modum, finem, et quibusdam quasi calcaribus admotis, legentium animos per Sanctorum exempla
      magis accendat ad pietatem. Madridij apud Luisium Sanchez MDXCIX. in 4. et MDCXVI. in 4.</p>
     <p><term>PETRVS SCARGA</term>, natione Polonus, patriâ ex Oppido Malouiae Grodziec, nobilibus
      parentibus anno salutis MDXXXVI. natus, cognomine Paueskj, vir tota Poloniâ celeberrimus. Ante
      aditam Societatem egerat Praepositum Ecclesiae Rohatinensis, et Canonicum Leopoliensem; sed
      cum videret a Praepositurâ sibi aliquod esse impedimentum, ne concionibus ad populum habendis
      <pb id="s399" n="399"/> totus, vti instituerat, vacaret, ea se Dignitate abdicauit, et ex
      integro mortalium saluti procurandae se impendit; quo tempore complures ab Haeresi et
      Schismate, etiam ex Magnatibus, ad Catholicam fidem pertraxit. Verum arbitratus haud satis
      efficaciter hominibus fluxarum rerum posse persuaderi contemptum ab eo Concionatore, qui non
      praeiret exemplo, statuit iis ipse nuncium remittere, et se recipere in Societatem Iesu. Romam
      ergo Septembri mense, anno salutis MDLXVIII. contendit, ibique die Purificatae Virgini dicato,
      vertente anno in Societatem adscriptus est. Deinde ad Instituti nostri normam expolitus, in
      patriam rediit anno MDLXXI. et Pultouiae, Iaroslauiae, concionandi munus repetiuit. Hic
      quatuor votorum nexu se astrinxit Cal. Augusti, anno MDLXXV. et in Liuoniam ac Russiam conatus
      suos conuertit. Stephanum Regem diu secutus est; eumque eius concionibus, et priuatâ
      consuetudine ad omnem pietatis laudem prouexit. Rector interim fuit Vilnensis Collegij; et
      Prouinciae totius semel, iterumque Vice-Prouincialis; et Regis munificentiâ Collegiis Rigensi,
      Derpatensi, Polocensi, firmamentum comparauit. Anno MDLXXXVIII. ad Serenissimi Sigismundi III.
      Regis aulam euocatus mox ab eius inauguratione, totos XXIV. annos Concionatoris ordinarij
      partes apud illum egit, tantâ modestiâ, humilitate, atque erga Superiores suos obedientiâ, vt
      in Curiâ Religiosam disciplinam ad vnguem obseruaret; et de studio conatuque procedendi in
      virtutibus nihil omnino remitteret: quo etiam nomine, et Regi gratissimus, et omnibus
      Principibus fuit. Omni ope apud Regem egit, atque impetrauit, vt nulli Haeretico Senatoriam
      dignitatem conferret; quo modo plurimos primae notae viros ad Orthodoxam fidem perduxit:
      innumeros vero alios scribendis libris conuertit. Aulicam tamen vitam semper pertaesus,
      speciosum exilium vocabat; ad vitam priuatam, et suorum Sociorum consuetudinem aspirabat.
      Missionem cum annis compluribus a Rege postulasset, non prius obtinuit, quam cum solito
      ardentius, tanquam suae mortis praesagus efflagitauit, eo ipso anno, quo vitâ functus est.
      Cracouiam ergo delatus, ita omnes actiones sermonesque instituit, vt nihil vnquam cogitasse
      aliud quam Deum ac Diuina videretur. Quoad per vires potuit, Sacris operatus est
      religiosissime; deinde vero quotidie alienâ manu Sacram sumpsit Hostiam, ipso etiam die illo,
      quo decessit. Vetus illi erat consuetudo, contentionem animi, quam orando, legendo, scribendo
      adhibebat, interposito corporis, aut manuum labore aliquo temperare, Sociis candelas,
      atramentum, fibulas librarias, thecas scriptorias parare; strophiola etiam et indusia sibi
      aliisque consuere. Ergo paucis ante obitum diebus album conflauit cereum, quem B. Virgini
      Czestochouiensi donum mitteret. Is missus illico accensus est, et quando ille ardendi, Pater
      viuendi finem fecit ad diem XXVII. Septembris, anno MDCXII. aetatis LXXVII. Religionis XLIV.
      Elatus est magno Nobilitatis, ceterorumque ordinum concursu, ac moerore, ambientibus primariis
      quibusque feretrum subire humeris. Demortui virtutes publicâ laudatione celebrauit R. P.
      Fabianus Bircouius, ex Ordine Praedicatorum vir grauis et doctus. Eius effigies aeri ad
      memoriam incisa est, simul et ad venerationem; quam ei magnae virtutes, et non pauca supra
      naturae ordinem patrari visa conciliarunt. Sendomirienses ciues, apud quos postremum fuerat
      concionatus, tanto honore memoriam eius prosecuti sunt, vt solemni eum officio mortuali, et
      diserta panegyri, quam Gaspar Cichocius vir egregie doctus, ipsorum Parochus habuit,
      celebrarint. Multa scripsit Petrus Soarga tum Latine, tum Polonice, quae seorsim prius edita,
      demum IV. Tomis comprehensa prodierunt. Continet autem Tomus</p>
     <p>I. <hi rend="italic">Selectas Sanctorum Vitas, in singulos anni dies digestas,</hi> additis
      <hi rend="italic">Documentis ad mores formandos idoneis.</hi> Hic Tomus ipso superstite octies
      recusus est; cui postremo addidit, <hi rend="italic">Vitas Sanctorum, Beatorum, et Martyrum
      Societatis Iesu.</hi></p>
     <p>II. <hi rend="italic">Annalium Ecclesiasticorum Caesaris Card. Baronij Tomos</hi> XII. <hi
      rend="italic">in compendium</hi> Polonice contraxit.</p>
     <p>III. <hi rend="italic">Postillas,</hi> seu, <hi rend="italic">Conciones in singulos dies
      Dominicos et festos totius anni.</hi></p>
     <p>IV. <hi rend="italic">Conciones de Sanctis, et de rebus variis; et varia Opuscula
      minora.</hi> Et haec fere Polonice scripsit. Latine vero seorsim prodiêre</p>
     <p><hi rend="italic">Septem columnae, in quibus fundatur Catholica fides de Sacramento
      Altaris:</hi> qui Liber Polonice deinde translatus, in IV. Tomum insertus est.</p>
     <p><hi rend="italic">Pro Sacratissimâ Eucharistiâ, contra Haeresim Zuinglianam, et Andream
      Volanum,</hi> lib. III. Vilnae MDLXXVI. in 8.</p>
     <p><hi rend="italic">Artes</hi> XII. <hi rend="italic">Sacramentariorum,</hi> seu, <hi
      rend="italic">Zuinglio-Caluinistarum, quibus oppugnant; et totidem arma Catholicorum, quibus
      propugnant, praesentiam Corporis D. N. Iesu Christi in Eucharistiâ,</hi> contra Andream
      Volanum. Ibid. MDLXXXII. in 4.</p>
     <p>
      <hi rend="italic">Vita B. Ioannis Cantij, et Casimiri.</hi>
     </p>
     <p>
      <hi rend="italic">Contra Threnos et lamentationem Theologi Orthologi ad Ruthenos Graecae
       Religionis, cautela.</hi>
     </p>
     <p>
      <hi rend="italic">Inuitatio ad Poenitentiam incolarum Regni Poloniae, et Lithuaniae.</hi>
     </p>
     <p>Edidit praeterea Polonice idem Scarga</p>
     <p><hi rend="italic">Concionem magnam de Misericordiâ, pro Confraternitate Misericordiae:
      additis lectionibus praelegendis eidem Confraternitati singulis Dominicis per annum.</hi>
      MDLXXXIV.</p>
     <p><hi rend="italic">Conciones de</hi> VII. <hi rend="italic">Sacramentis Ecclesiae.</hi>
      MDC.</p>
     <p><hi rend="italic">Militarem deuotionem,</hi> seu, <hi rend="italic">Orationes et exempla
      militari statui conuenientia.</hi> MDCVI.</p>
     <pb id="s400" n="400"/>
     <p><hi rend="italic">Responsionem pro Societate Iesu contra Articulum Sendomiriensem</hi>
      MDCVI.</p>
     <p><hi rend="italic">Probationem Societatis Iesu, contra eundem Articulum.</hi> MDCVII.</p>
     <p><hi rend="italic">Triplicem confusionem Arianorum,</hi> contra Hieronymum Moskorzeuium.
      MDCVIII.</p>
     <p><hi rend="italic">Messiam nouorum Arianorum secundum Alcoranum Turcicum,</hi> contra eundem
      MDCXII.</p>
     <p><hi rend="italic">Areopagum,</hi> seu, <hi rend="italic">Expositionem verborum S. Pauli,
      quibus Iudicibus Areopagitis agnitionem vnius veri Dei persuadebat.</hi></p>
     <p>Vertit etiam Polonice</p>
     <p><hi rend="italic">Francisci Costeri Libellum de</hi> IV. <hi rend="italic">Nouissimis.</hi>
      MDCVI.</p>
     <p><term>PETRVS SILVIVS</term>, natione Belga, natus in Houtem S. Laeuini, ad Societatem
      aggregatus est Louanij anno salutis MDLXXI. die XXVI. Ianuarij. Obiit Moguntiae X. Iulij, anno
      MDXCII. Scripsit</p>
     <p>
      <hi rend="italic">Disputationes de Deo; ac de Sacramento Poenitentiae.</hi>
     </p>
     <p><term>PETRVS SPIGA</term>, natione Sardus, patriâ Calaritanus, natus est honestis parentibus
      anno salutis MDXXV. Is cum Valentiae fuisset excultus Philosophicis disciplinis, ad Theologica
      studia primum Parisios, mox Louanium concessit; vbi ad Societatem animum adiecit. Placebat
      adolescentis vigor omnibus, et artes bonae; sed corporis erat pusillitate tantâ, vt
      consulendum Patres duxerint S. Ignatium, qui adhuc erat in viuis, numquid ea obstaret, missâ
      ad eum simul longitudinis dimensione, vnde posset facere aestimationem. Illo annuente votis
      Petri, nihil hic cunctatus, nomen extemplo dedit anno MD. LI. tanto spiritûs ardore ad
      virtutem accensus, vt plane constaret, illum ad summa quaeque Diuinitus vocari. Tirocinio,
      studiisque confectis, et Sacris initiatus Ordinibus, Hispanorum se saluti, qui frequentes ibi
      versabantur, ita se impendit per omnia caritatis officia, vt omnium patronus ac parens
      haberetur: eoque processit sanctitatis eius iam tum existimatio, vt Archiepiscopatum illi
      Oristanensem Caesaris familiares deferrent, nisi constanter ille, nec sine fastidio
      reiecisset. His laboribus, multoque etiam Aquilonari per hyemem algore fatigatus, atque in
      vitae discrimen adductus, anno MDL VII. profectus e Belgio in patriam est, eo Societatem, si
      posset, inducturus. Iter pedes instituit, et victu precario, per incommoda atque aerumnas
      plurimas; et quaqua transibat, virtutum suarum odorem diffundebat. Calari recta ad domum
      hospitalem tetendit, nullis sese precibus vinci passus, vt ad suorum aliquem diuerteret. Hîc
      vero cum se videret vnicum tanta in Insula, miseris modis angebatur, quod non posset omnibus
      praesto esse, cupiens vel in frusta discerpi, spargiqueue, si quid id tantae solitudini
      conferret. Tamen vltra et valetudinem et vires enitens, idem aegrotis in nosocomio adesse,
      idem vinctis in carcere, idem per vrbem languentibus, idem inopi turbae; nec deesse reliquae
      ciuitati. Vinctorum fami, siti, nuditati, causis etiam, quoad aequitas ferret, consulebat.
      Poedore ac sordibus foedos amantissime amplectebatur, osculabatur, flexis genibus
      consolabatur, quamuis deterrerent circumstantes, ne et ipse foedis bestiolis, vt fiebat,
      oppleretur. Emendicabat per vrbem, vnde necessitates egentium leuarentur. Nemo fere totâ vrbe
      in discrimen moriendi veniebat, qui eum non accerseret. Dabat se insigniter flagitiosorum in
      gratiam; et multos ad frugem retraxit. Plurima sustulit grauia et publica scelera.
      Sanctimonialium Coenobium ad infamiam dissolutum correxit. Eo breui sanctitatis nomen
      increuit, vt Prorex eiusque coniunx, Aulici et ciuium primi quique animis suis regendis eum
      adhiberent; quorum postulatione, totam nosocomii administrationem accepit, hoc vno laetus,
      quod dies noctesque vitam esset in nosocomio exacturus. Omnibus interim litteris vrgebat
      Iacobum Laynez Generalem, vt aliquos in tam paratam messem Socios auxiliares mitteret, illis
      se ostiatim necessaria emendicaturum. Missi ex Hispaniâ primum duo sunt anno MDLIX. quos Spiga
      laetissimus cum summâ demissione excepit. Mox abdicatâ nosocomij administratione, tanquam
      Institutis nostris parum consentanea, totum se ad visitatoria Societatis ministeria conuertit;
      nihilque eorum omisit, quae decerent Apostolicum pectus: vt incredibile videatur, quot modis,
      quam indefesse, quantâ caritate, quam ingeniosâ sedulitate pauperum consuleret saluti; quorum
      indigentiae leuandae, nunquam illi pia liberalitas defuit eorum qui vi[?]i virtutem
      admirabantur: ipse quoque Deus serui sui caritatem non raro miraculis approbabat. Arcam pane
      vacuam repente compleuit in vsum egenorum: instructam ad vnius vsuram diei, toto fecit
      quatriduo sufficere: submisit alias inopinato, quando maxime desiderabat: contracta debita
      piorum hominum liberalitate dissoluit. Saepe bullire deprehensus est lebes igne diu ante
      subducto, quo priuatorum in aedibus cibos inopum temperabat. Multis infirmis suâ precatione
      reddidit incolumitatem: pestem discussit a multis vnguento a se parato, velut certo amuleto.
      Nullae illum sordes, nulla nausea retardabat. Paupertatem non minus amauit, quam pauperes.
      Nihil deliciarum, ne cum langueret quidem, admisit; cibos de communi mensâ capiebat. Cubiculo
      tam arcto semper est vsus, vt aegre mensam, sedem, et lectulum caperet. Truncus illi erat pro
      ceruicali. Vestes omnes attritae, laceraeue. Eodem vno thorace lineo annos XXIV. est vsus.
      Indusia quae pauperibus hispidiora stamine coemebat, ipse prius gestando molliebat. In supremo
      morbo persuaderi sibi passus non est, vt capiti ceruical ad capiendam quietem substerneret,
      <pb id="s401" n="401"/> se id vnum agere dicens, ne caput quiesceret. Ad mensam vescebatur
      libenter aliorum reliquiis, et lautioribus eduliis saporem aquâ vel aceto, nec raro etiam
      asperso cinere castigabat. Nunquam ad suae leuamentum indigentiae quidquam postulabat; nec
      admittebat, si quid offerretur, quod in aliorum vsu non fuisset. Ad epistolas ampliorem
      chartam, quam exigeret scriptio, non adhibebat; vt non semel in palmari plagulâ viris etiam
      primariis scripserit, quos eius seueritatis cepit admiratio, cum laude virtutis. Obedientiam
      coluit impense; nec a Praesidum suorum nutu latum crinem recessit; solitus vel minimis in
      rebus, quasi ab oraculo, responsum ab eis repetere. Nihil suo permitti volebat arbitrio; nihil
      lenius, castigatiusue imperari. Coram Superioribus aperto semper capite, depressis stabat
      oculis. Celeberrimam aliquando concionem improuiso abrupit, monitis auditoribus, significari
      sibi lapsam esse semihoram, quam vetitus erat excedere. Castitati tuendae, nunquam feminas
      intuitus est. Neptes suas, quas crebro confitentes audierat, inter se distinguere nesciebat;
      ad illas, si domi solae essent, non poterat induci vt intraret, quanticunque momenti negotio
      vrgeretur. Opinio constans fuit, Virginitatis illi decus vsque ad extremum constitisse.
      Sepiuerat illam, ceu spinis, humilitate praecipuâ, et honorum contemptu tam constanti, vt
      sicut Arboreenses olim Infulas, ita Calaritanas postmodum fortiter repudiarit. Operosum sit
      huius documenta virtutis, quae praebuit, enumerare, quibus vniuersa vitae eius series contexta
      fuit. Quo die solemnia quatuor vota nuncupauit (is fuit VII. Aprilis, anni MDLXXXIII.) iussus
      de superiore loco verba ad discumbentes facere, multis cum lacrymis se dignum professus est ob
      sua commissa, qui coetu illo Sanctorum pelleretur; nedum acceptum gradum meruisset. Vocatus
      aliquando ad Exhomologesim pauperis excipiendam ad ianuam, accurrit propere, barbam, vti erat,
      semitonsus, quam ipse sibi formando deformare solitus erat. Corpus atque animum nullo non modo
      mortificationis exercuit. Pauperum aegrorum vestes a vermibus purgabat; sordes ipsorum suo
      strophio detergebat; atque idem mox ipse ori suo ad omnem vsum admouebat; illos ad naturae
      leuamenta sustinebat suis manibus, mundabat, in cubile reponebat. Vtebatur per aestiuos
      calores accinctâ lacernâ; quam ponebat per hyemem; et causam tam praeposteri vsus rogatus,
      respondit, vestes sibi, vt panem aliis, esse, quem quisque eo tempore ac modo, quo indiget,
      adhibeat. Corpus flagellis, cilicio, ieiuniis, omnisque generis maceratione vexatum; et
      fatigatum incommodis, ad quietem duris asseribus vestitum insternebat. Multus in orando fuit,
      et mentem habuit in caelestia surrectam. Multos orando liberauit a morbis, et certae morti
      subduxit; vnum etiam fusis precibus reuocauit ad vitam; instruxit; Baptismo tinxit; et mox
      iterum morti permisit. Multa Diuinitus vidit occulta; multa post futura vaticinatus est. Suae
      mortis articulum toto prius mense signauit. Is fuit dies VIII. Decembris, anno salutis MDXCIV.
      aetatis LXXIV. Religionis XLIII. in eâ ipsâ vrbe, in quâ primam vitam hauserat. Mortuus
      calicem manibus insertum, vt ad sepulturam de more praeferret, apprehendit, strinxitque ceu
      viuens. Exequias illi fecit Cathedrale Capitulum magnâ celebritate. Vestes, vngues, crines,
      digitus etiam vnus auulsus est, ob sanctimoniae opinionem. Edidit in vsum popularem Petrus
      Spiga expanso in folio</p>
     <p><hi rend="italic">Puncta Meditationum, De Vitâ et Passione Domini.</hi> Item</p>
     <p>
      <hi rend="italic">Puncta Ex aminis Conscientiae.</hi>
     </p>
     <p><term>PETRVS STERGLERVS</term>, natione Germanus, gente Carniolus; Humanioribus disciplinis
      bene excultus; edidit tacito suo nomine</p>
     <p><hi rend="italic">Asma Poeticum Litaniarum Lauretanarum;</hi> in quo nimirum singulis
      Litaniarum titulis singula Emblemata cum suo Carmine respondent. Linzij Austriae typis Ioannis
      Paltauff MD CXXXVI. in 12.</p>
     <p><term>PETRVS TAFFINVS</term>, natione Belga, patriâ Audomarensis, vicennis in Societatem
      cooptatus anno MDCXVIII. Litteras Humaniores variis locis, Philosophiam Moguntiae, Sacras
      Controuersias ac Theologiam Moralem Montibus Hannoniae professus est. Edidit librum</p>
     <p><hi rend="italic">De Veterum Romanorum anno saeculari, cum Ludorum Secularium nouâ
      Chronologiâ.</hi> Tornaci, apud Adrianum Quinque MDCXL. in 4.</p>
     <p><term>PETRVS THYRAEVS</term>, natione Germanus, patriâ Nouetiensis, dignus Hermanni Thyraei
      frater; Vir omni litterarum genere cumulatus, et in Academiis Treuirensi, Moguntinâ,
      Herbipolensi, per XXVII. annos continuos Professor, et Concionator; qui dum Religionem
      Catholicam ingenij sui monumentis illustrare, et pro sua virili subleuare non cessat, rude
      Scholasticâ donatus, laborum suorum praemia percepturus, nouem mensium tabe in caelum euocatus
      est, Herbipoli die III. Decembris, anno salutis MDCI. aetatis LV. initae Societatis XL. Magnum
      sui desiderium apud multos reliquit, quibus operam confitentibus dabat, honorificentissimeque
      funus ipsius prosecuti sunt, campanis per primaria Templa sonantibus. Scripsit praeclaros
      libros, his titulis,</p>
     <p><hi rend="italic">Loca infesta,</hi> hoc est, <hi rend="italic">De infestis ob molestantes
      Daemoniorum, et defunctorum hominum spiritus, locis,</hi> lib. I. in quo spirituum
      infestantium genera, conditiones, vires, discrimina, opera, mala quae viuentibus adferunt:
      rationes item, quibus partim cognoscuntur, partim proscribuntur: modi denique quibus loca ab
      ipsorum molestia liberantur, iisque similia discutiuntur, <pb id="s402" n="402"/> et
      explicantur. Accessit</p>
     <p><hi rend="italic">Libellus de Terriculamentis nocturnis, quae hominum mortem solent
      portendere.</hi> Coloniae apud Maternum Cholinum MDXCVIII. in 4.</p>
     <p><hi rend="italic">Daemoniaci,</hi> hoc est, <hi rend="italic">De obsessis a Spiritibus
      Daemoniorum hominibus,</hi> lib. I. in quo Daemonum obsidentium conditio, obsessorum hominum
      status, rationes et modi, quibus ab obsessis Daemones exiguntur, et iis similia explicantur.
      Secundâ editione auctius et correctius ibidem eodem anno in 4.</p>
     <p><hi rend="italic">De Apparitionibus Spirituum, Tractat.</hi> II. quorum prior agit, <hi
      rend="italic">De apparitionibus omnis generis Spirituum, Dei, Angelorum, Daemonum, et Animarum
      humanarum,</hi> lib. I. cum duplici Appendice, <hi rend="italic">De Spirituum Imaginibus, et
      cultu; deque Purgatorij veritate.</hi> Posterior continet, <hi rend="italic">Diuinarum,</hi>
      seu, <hi rend="italic">Dei in Vetere Testamento apparitionum et locutionum, tam externarum,
      quam internarum,</hi> lib. IV. Ibidem MDC. in 4.</p>
     <p><hi rend="italic">Diuinarum Noui Testamenti,</hi> siue, <hi rend="italic">Christi filij Dei,
      Noui Testamenti Mediatoris, Apparitionum,</hi> lib. III. quorum I. illam quâ in particulari
      iudicio omnibus dicitur apparere: II. Sacramentales, quibus sub peregrinis speciebus aliquando
      conspicitur: III. Impersonales, in quibus sub alienis personis exhibetur, explicat. Coloniae
      apud Gosuinum Cholinum MDCXXV. in 4. Et haec quidem ipsius iustis voluminibus prodiere:
      scripserat vero prius</p>
     <p><hi rend="italic">Disputationes varias,</hi> nempe,</p>
     <p><hi rend="italic">De Apparitionibus Spirituum,</hi> Moguntiae MDL XXXII.</p>
     <p><hi rend="italic">De Festo Corporis Christi, et Deo in Sacramento Eucharistiae
      adorando.</hi> Ibidem MDLXXXV.</p>
     <p><hi rend="italic">De Sacramentali Confessione.</hi> Ibidem eodem anno.</p>
     <p><hi rend="italic">De Potestate Ecclesiasticâ.</hi> Ibidem MDLXXXVI.</p>
     <p><hi rend="italic">De verâ Fide,</hi> duplicem. Ibidem MDLXXXVII.</p>
     <p><hi rend="italic">De Iure Vocationis, et Missionis Ministrorum in Pseudo-Euangelicorum
      Ecclesiis.</hi> Ibidem eodem anno.</p>
     <p><hi rend="italic">Examen Apologeticum Thesium Danielis Tossani Caluiniani Theologi in
      Academiâ Heydelbergensi, pro Disputatione Moguntinâ, De Iure Vocationis, et Missionis
      Ministrorum Verbi apud Euangelicos.</hi> Ibidem MDLXXXVIII.</p>
     <p>Rursum, <hi rend="italic">De Iure Vocationis, contra Euangelicos Ministros; et Apologiam
      Danielis Tossani pro iisdem Ministris.</hi> Ibidem eodem anno.</p>
     <p><hi rend="italic">De Clandestinorum Matrimoniorum iustitiâ.</hi> Ibidem eodem anno.</p>
     <p><hi rend="italic">De Libertate Christianae Fidei, et Religionis.</hi> Ibidem MDXC.</p>
     <p><hi rend="italic">De Sanctorum inuocatione.</hi> Wirceburgi MD. XCVI.</p>
     <p>
      <hi rend="italic">De Legitimo Sanctorum cultu; deque Imaginum consecratione.</hi>
     </p>
     <p>
      <hi rend="italic">De multiplicibus suffragiis, quibus pie defunctorum spiritus a viuentibus
       iuuantur.</hi>
     </p>
     <p>
      <hi rend="italic">De Sacrorum hominum continentiâ.</hi>
     </p>
     <p>
      <hi rend="italic">De Nouo et falso Antichristo.</hi>
     </p>
     <p><hi rend="italic">Apodixim praesumptae necessitatis Vtriusque Speciei in Sacramentali
      Communione.</hi> Wirceburgi MD. XCVII.</p>
     <p><term>PETRVS VARGAS</term>, natione Hispanus, scripsit</p>
     <p><hi rend="italic">De conscribendis Epistolis;</hi> et</p>
     <p>
      <hi rend="italic">Progymnasmata Rhetorica.</hi>
     </p>
     <p><term>PETRVS DE VRTEAGA</term>, natione Hispanus, Domus Professae Hispalensis Praepositus,
      edidit quam Hispanice habuit Hispali</p>
     <p><hi rend="italic">Concionem in Exequiis Philippi III. Regis Catholici.</hi> Hispali per
      Alphonsum Rodriguez Gamarra MDCXXI. in 4.</p>
     <p><term>PETRVS WADINGYS</term>, natione Hibernus, patriâ Waterfordiensis, Vir in omni
      scientiarum genere insigniter praestans, qui praeter Humaniora, bis Philosophiam, et totos
      XVI. annos Theologiam Louanij et Pragae docuit, vtriusque Facultatis Doctor. Edidit sub alieno
      nomine</p>
     <p><hi rend="italic">Carmina varia, et alia spectantia ad Disciplinas Humaniores.</hi> Item</p>
     <p>
      <hi rend="italic">Tractatus aliquos contra Haereticos.</hi>
     </p>
     <p>Sub suo autem nomine</p>
     <p><hi rend="italic">Breuem Refutationem calumniarum, quas Collegio Societatis Iesu Pragensi
      impegit Scriptor famosi Libelli,</hi> cui titulus Flagellum Iesuiticum, <hi rend="italic"
      >praesertim in negotio Academiae Pragensis.</hi> Nissae apud Ioannem Schubarth MDCXXXIV. in
      4.</p>
     <p><hi rend="italic">Tractatum de Incarnatione.</hi> Antuerpiae apud Martinum Nutium MDCXXXVI.
      in 4.</p>
     <p>
      <hi rend="italic">Orationem Pragae dictam in Ferdinandi III. Ratisbonensibus Comitiis in
       Caesarem electi inauguratione.</hi>
     </p>
     <p><term>PETRVS XIMENEZ</term>, natione Hispanus, patriâ Toletanus, Romae confectis studiis, ac
      Sacerdotio initiatus, Viennam Austriae missus est anno MDLXXXII. et mox ibi Scholasticam
      Theologiam docuit, et Italicum egit Concionatorem. Paucos post annos ad nouam Academiam
      Graecij institutam translatus, primus illius nascentis Cancellarius est renunciatus, et
      Diuinas simul Scientias professus. Ibi saepius cum Haereseos antesignanis, Balthasare Fischero
      inprimis, omnium primipilo, quâ pollebat vi maximâ concurrit, eosque ad infantiam plane
      redegit; vt neminem magis, quam Hispanum hunc hominem se perhorrescere ostenderent, et
      Iesuitarum patronum eum nuncuparent. Exinde Nostris quoque saepe cum laude praefuit;
      Clagenfurti, Olomucij, Pragae, Graecij Rector fuit, vbique sui similis, omnibus venerabilis.
      Vir fuit excellentis ingenij, atque prudentiae: sed animi tanti, vt adeo nullis labefactaretur
      aduersis, quin etiam acueretur eo magis, quo grauius quidquam incubuisset. Screnissimo
      Archiduci Austriae Carolo non est veritus Academiae concessa ab illo priuilegia repraesentare,
      remitterequeue, nisi vellet eadem, in <pb id="s403" n="403"/> causâ grauissimâ, quae cum ipso
      Principe tunc intercedebat, sarta tecta tueri. Olomucij anno MDCXIX. cum perduellium
      Haereticorum Commissarij ad Collegium venissent, et proscriptionis Patrum causas exposuissent,
      claues Templi atque Collegij sibi iussissent exhiberi; demum vt abirent Patres, nisi vellent
      extrema experiri, praeciperent; Petrus, qui tum ibi Rector erat, respondit cotam vniuersâ
      multitudine, primo quidem, oculis et manibus in caelum eleuatis, causas proscriptionis haud
      esse cum veritate coniunctas, coram Deo, coram Angelis, et Hominibus, semel iterumque se
      protestari, altâ et contentâ voce exclamauit. Ad alterum de clauibus sic ait, <hi
      rend="italic">Templi claues tradere nequeo; quia neque Domum Dei tradere queo: et si pro câ re
      moriendum sit, id ego in beneficio ponam: imo ne in hoc frustra laboretis, notum vobis facio,
      me claues iam tradidisse Magistratui Ecclesiastico: ad eum enim, non ad vos eas pertinere
      intelligo. Claues vero Collegij frustra petitis, cum Collegium ipsum iam teneatis. Verum de
      huirismodi clauibus difficultas nulla est.</hi> Ad vltimum, <hi rend="italic">Patres,</hi>
      inquit, <hi rend="italic">parebunt necessitati, excusso etiam puluere, iuxta praescriptum
      Christi; omne namque solum illis patria erit, vbicunque Diuinae gloriae seruire licebet.</hi>
      In hanc sententiam cum pluscula addidisset mirâ constantiâ, Commissarij rursus institere, vt
      Claues Templi traderentur, vel is, penes quem essent, proderetur. Rector vtrumque negare;
      primum quia claues in suâ potestate non habebat; alterum, quia secretum non posset, cum
      alterius detrimento reuelare. Haec ille fortiter cum Haereticis. Verum pro tuendâ Societatis
      dignitate, Iuribusqueue, nihil se dubitauit murum obiicere vel Principibus Purpuratis. Ceterum
      hanc animi magnitudinem ita religiosâ humilitate temperabat, vt omnibus esset percarus. Nihil
      in eius verbis arrogans; nihil in moribus insolens, vel in habitu corporis eximium, aut a
      ceteris singulare. Delatam certe quatuor votorum professionem non prius admisit, quam qui se
      praeibant aetate, eo quoque honore praecessissent. Magnatum consuetudinem, quoad illi fas
      erat, studiose declinabat; et mirabantur, qui iam ad id animum aduerterant, quoties ad
      Societatis domicilium Principes diuertebant, semper abesse Ximenium. Puritatis cultor, prope
      dixerim, nimius fuit, si quid eo in genere potest nimium esse. Non ferebat coram se vel in
      scenâ quidquam exhiberi, quod mollitudinem quoquo modo redoleret. Omnino virginalis vel in
      cano capite verecundia refulgebat. Viennae viderat in Templo nonnullos per iuuenilem licentiam
      feminis connictantes: non se tenuit, quin prehensos de brachio educeret, dicens locum illum
      orationi, non amoribus sactum esse. Nunquam vel in extremâ senectute manus auxiliares ad
      vestes ponendas, sumendasque admisit. In cibo temperans fuit; et ex appositis viliora fere
      sumebat; nec in communi mensâ quidquam admisit eximium, donec imbecillitati corporis iussus
      est aliquid indulgere. Paupertatis, et Obedientiae fuit perstudiosus; quam cum etiam a
      subditis exigeret accuratissimam, omnium tamen necessitatibus se facilem exhibebat. Nihil suis
      patiebatur deesse. Omnes tenerrimâ beneuolentiâ complectebatur. Peccantes arguebat paternâ
      seueritate, et in minima quaeque errata animaduertebat, quo grauioribus aditum prohiberet.
      Humanas rationes simplici sinceraque veritate retundebat. In rebus gerendis nihil adoriebatur,
      tametsi leue videri posset, non praemeditatum. Incredibili zelo feruebat Diuini honoris
      tuendi, et augendae in Societate perfectionis religiosae; vt tabescere videretur, si quid agi
      cerneret, tolerariqueue, quod illi officeret; et quanto poterat opere connitebatur ad
      corrigendum. Vt erat facilis in morigeros, ita serius erat et austerior in parum sinceros et
      candidos. Saepius ingeminabat parum se esse de suâ morte sollicitum; verum impense optare, vt
      Societas vniuersa haustum ab Sancto suo Fundatore spiritum sanctimoniae, post obitum quoque
      suum porro retineret. Diuinarum rerum studio impensissime tenebatur, et in abditissimos
      illarum recessus penitissime intrabat. Hinc illi copia multa exquisitissimorum sensuum in
      priuatis publicisque colloquiis: multa in exhortando efficacitas cum mirâ suauitate coniuncta:
      tenerrimus pietatis sensus, et facilitas lacry marum. Multum quotidie temporis contemplationi
      dabat, praesertim annis postremis, tantâ mentis cum Deo coniunctione, vt a sensuum vsu
      crederetur alienus. Ibi concipiebat ardorem, qui post in suspiria, atque exclamationes magno
      impetu soluebatur. Saepe debuit prae Diuinarum consolationum vehementia in Sacrificio Missae
      subsistere: nec a Sacro faciendo abstinuit, vel in aetate fractissimâ, quamdiu se potuit in
      altari ad populum de more conuertere. Eâ porro pietate litabat, vt semel conspectum fundatrix
      Nouodomensis Collegij Heroina pietatis ac prudentiae laude conspicua, virum magnâ praeditum
      sanctimoniâ iudicarit. Duobus post se sacrificantibus solebat adesse ad gratias Deo
      referendas. Omnino frequens erat et sedulus in Venerabili Eucharistiâ colendâ. Diuinis in
      Templo Officiis, quoad poterat, assistebat: quando per hyemis inclementiam nequibat, eadem in
      suo peragens cubiculo, cum publicis horâ certe et spiritu, si non loco, coniungebat. Musicis
      modis Ecclesiasticis mirum in modum afficiebatur; vt saepe in lacrymas, saepe velut in
      ecstasim raperetur. Vanum tamen leuemque cantum et notarum artificium, aut verba Templo,
      rebusque sacris minime accommodata vehementer detestabatur. Crebros miscebat de Deo sermones;
      et ex composito secedebat non raro ad <pb id="s404" n="404"/> eos, cum quibus liberius talibus
      colloquiis perfrueretur. Magnis motibus exultabat ad caelum; aiebatque se facile, iis omnibus
      quae in Societate vnquam gesserat, mercaturum externae huius caeli pulchritudinis aspectum;
      nedum teneretur desiderio formae interioris spectandae. Haec cum variis regendi curis
      distractus egerit, facilis coniectura est quanto inflammatius in eâ incubuerit, cum tertiae
      Probationis curam Societatis more sustineret. Acutissime discernebat quantum ab eâ, quae
      Societatis propria ac peculiaris est, sanctimonia distet Religiosorum etiam nostrorum,
      vulgaris; et in eam Nostris quasi digitum in scopum intendebat. Secesserat viribus animi
      corporisque recreandis aliquantisper Graecio Millestadium, quod in extremâ Carinthiâ
      Monasterium est iuris Graecensium. Ibi leuis illum principio febricula lecto affixit; sed
      aetate laboribusque fatigatum breui confecit. In morbo nihil quiritari; semper de rebus
      Diuinis, quoad potuit, loqui; aquâ se sacrâ identidem lustrare; frontem, os, pectus cruce
      signare; ac demum extremis Sacramentis se ad iter aeternitatis instruxit. Postremo triduo, cum
      iam vox illum deficeret, nutibus sacros aliorum sermones prosequebatur. Et his intentus,
      placide tandem conquieuit, Vir, si quis alius, ingenio, doctrinâ, prudentiâ, ac Societatis
      propriâ sanctitate magnus, die XXIX. Nouembris, anno salutis MDC. XXXIII. aetatis LXXXI. ex
      quibus LIX. Societati consecrarat, ante XLIII. annos quatuor solemnia vota professus. Scripsit
      Ximenius</p>
     <p><hi rend="italic">Orationem</hi> quam dixit Graecij <hi rend="italic">in funere Serenissimi
      Caroli Archiducis Austriae anno</hi> MDXC. Est ea prima trium, quae de hoc argumento
      coniunctim sunt editae a Collegio Graecensi.</p>
     <p><hi rend="italic">Disputationem habitam cum Balthasare Fischero Lutherano, De fide
      iustificante, in Academiâ Graecensi anno</hi> MDXCII. Graecij typis Widmanstadij.</p>
     <p>Edidit praeterea adscripto solum titulo cuiusdam e Societate Iesu in Prouinciâ Austriacâ</p>
     <p><hi rend="italic">Compendium,</hi> seu, <hi rend="italic">Breuiarium absolutissimum omnium
      Meditationum, de praecipuis fidei nostrae Mysteriis, Vitae et Passionis D. N. Iesu Christi, et
      B. Mariae etc. e</hi> VI. <hi rend="italic">Tomis Meditationum P. Ludouici de Ponte
      collectum.</hi> Coloniae apud Ioannem Kinckium MDCXXIII. et rursum MDCXXIX. in 8. Illud autem
      Italice transtulit, et Petri Ximenez nomen praefixit Ludouicus Dulcebenius noster.</p>
     <p><term>PHILIBERTVS MONETVS</term>, natione Allobrox, seu, Gallo-Sabaudus; Societatem anno
      MDXC. aetatis XXIV. ingressus est, Vir Latinitatis intelligentissimus, aetatem omnem
      Humaniorum Litterarum studio potissimum addixit.</p>
     <p><hi rend="italic">Annuas Litteras Societatis Iesu annorum</hi> MDCXII. <hi rend="italic">et
      duorum sequentium.</hi> Lugduni apud Claudium Cayne MDCXVIII. in 8.</p>
     <p><hi rend="italic">Delectum Latinitatis, rudiore exemplo propositum, accuratius postea
      edendum:</hi> editum septimo Duaci MDCXXV.</p>
     <p><hi rend="italic">Abacum Romanarum rationum,</hi> seu, <hi rend="italic">De re nummariâ
      Romanâ et Graecâ.</hi></p>
     <p><hi rend="italic">Rupeculam captam, Cracinam seruatam a Ludouico XIII. Rege
      Christianissimo.</hi> Lugduni typis Pilehotte MDCXXX. in 12.</p>
     <p><hi rend="italic">Originem, et praxim Gentilitiae Tesserae Gallicae.</hi> Latine et Gallice
      Lugduni apud Claudium Landry MDCXXXI. in 4.</p>
     <p><hi rend="italic">Geographiam Galliae Veteris, ac recentis.</hi> Lugduni per Antonium
      Pilehotte MDCXXXIV. in 12.</p>
     <p>
      <hi rend="italic">Parallelum vtriusque Linguae, Gallicae et Latinae.</hi>
     </p>
     <p><hi rend="italic">Copulas partium orationis, vtriusque Linguae.</hi> Lugduni apud Abrahamum
      Cloquemin MDC. XXIX. in 12.</p>
     <p><hi rend="italic">Inuentarium earundem duarum Linguarum.</hi> Lugduni apud Rigand MDCXXXV.
      in fol.</p>
     <p>Sub nomine simulato Vilbonij edidit</p>
     <p>
      <hi rend="italic">Grammaticam Latinam.</hi>
     </p>
     <p>Paratum habet praelo</p>
     <p><hi rend="italic">Formularium Artium, conflatum ex Scutariis Symbolis,</hi> aucupiaria,
      venatoria, equestri domitoria, pictoria, scalptoria, re nummariâ, nauticâ, forensi,
      Architectonicâ, equestri pedestri militiâ, tormentaria, munitoria, agricultura, fabrilibus
      Lignaria, Lapidaria, Aeraria etc.</p>
     <p><term>PHILIPPVS DE BERLAYMONT</term>, natione Belga, patria Huenlis, natus anno MDLXXVI.
      Societati nomen dedit MDXC. in quâ varia muniae exercuit cum approbatione. Emicuit in eo
      singulare studium in iuuentute ad omnem virtutem efformanda. Hinc factum vt etiam extremâ
      aetate doctrinam Catechisticam lubens pueris traderet: hinc ab eo editus</p>
     <p><hi rend="italic">Paradisus Puerorum,</hi> in quo primaeuae honestatis, totiusque pueritiae
      recte informatae exempla continentur certo ordine distributa. Duaci, typis Ioannis Bogardi
      MDCXVIII. in 8. moxque ibidem et alibi recusus.</p>
     <p>Idem postmodum in Gallicum conuersus est a N. Rochette nostro.</p>
     <p>Obiit Hui II. die Septembris MDCXXXVII. et praelo paratam reliquit</p>
     <p><hi rend="italic">Bibliothecam Moralem</hi> in quinque classes diuisam, in quâ ad ordinem
      Catechismi praecipuae de Christiani hominis Officiis quaestiones reuocantur, illustranturque
      exemplis, figuris ac similitudinibus, ex historiâ tum sacrâ tum prophanâ petitis, cum triplici
      Indice.</p>
     <p><term>PHILIPPVS BOVCHI</term>, natione Belga, patriâ Hanno-Seruius, natus anno MDLXXIV. in
      Societatem ingressus MDC. Edidit Gallice</p>
     <p><hi rend="italic">Lacrymas Parthenophili arefactas,</hi> siue, <hi rend="italic"
      >Consolationem animarum B. Virgini deuotarum,</hi> Leodij MDCXXXVI.</p>
     <p><hi rend="italic">Consilium Status,</hi> siue, <hi rend="italic">Directionem ad dignoscendum
      statum in quo Deus vult vnumquemque nostrum saluare.</hi> Ibidem MDCXXXVII.</p>
     <p><hi rend="italic">Solatium animarum desolatarum,</hi> per modum <pb id="s405" n="405"/>
      Collationis spiritalis. Ibidem MDCXXXVII.</p>
     <p><hi rend="italic">Tractatum de Charitate fraternâ,</hi> ibidem MDC. XXXVIII.</p>
     <p><hi rend="italic">Artem bene moriendi,</hi> ibidem MDCXXXIX.</p>
     <p><hi rend="italic">Amicum fidelem vsque ad mortem,</hi> seu, <hi rend="italic">modum
      disponendi aegros ad bene moriendum.</hi> Ibidem MDC. XXXIX.</p>
     <p>Postremus hic Liber, <hi rend="italic">Amicus fidelis,</hi> Latine prodiuit ibidem typis
      Balduini Bronckart MD CXLII. in 8.</p>
     <p><term>PHILIPPVS HANNOTEL</term>, natione Belga, patriâ Hesdiniensis, vicennis Societatem
      iniit anno MDCXX. Obiit MDCXXXVII. pestilenti morbo correptus ipso die quo tertium
      Philosophiae cursum Duaci docendo emensus solemni ritu de more in gratiarum actionem Sacrum
      fecerat. Emicuit perpetuo in eo singularis in Christum Patientem affectus, quem vt late
      propagaret, edidit</p>
     <p><hi rend="italic">Meditationes varias, et piorum affectuum formulas foliis expansis; additâ
      singulis singulorum mysteriorum icone.</hi> Duaci typis Viduae Petri Telu.</p>
     <p>Item librum cui titulus: <hi rend="italic">Exercitium Amoris pro nobis Crucifixi,</hi> in
      16. Ibidem.</p>
     <p>Item <hi rend="italic">Praxim meditandi Passionem Christi,</hi> in 12. Ibid.</p>
     <p>De alio argumento, edidit <hi rend="italic">Mundi Stultitiam compendio demonstratam</hi> in
      16. Ibidem, MDC. XXXIII.</p>
     <p><term>PHILIPPVS MONCAEVS</term>, natione Gallus, patriâ Parisiensis, Sacrae Theologiae
      Doctor, quam Mussiponti, Flexiae, ac Lutetiae, singulari omnium admiratione, ad vltimam vsque
      senectutem professus est. Fuit enim illi profunda vis ingenij, acris iudicij vigor, et
      consummata in rebus Theologicis peritia. Proposuerat vniuersam Theologiam suis scriptis
      complecti; sed mors intercessit, quae Parisiis illum anno MDC. XIX. triennali sanguinis e
      naribus profluuio, et consecuto hydrope sustulit. Editum est posthumum eius opus, in specimen
      eius ingenij et doctrinae, quod continet</p>
     <p><hi rend="italic">Disputationes Theologicas in aliquot selectas D. Thomae quaestiones.</hi>
      Parisiis apud Sebastianum Cramoisy MDCXXII. in 4.</p>
     <p><term>PHILIPPVS D'OVTREMAN</term>, natione Belga, patriâ Valentianus, Societatem amplexus
      est anno MDCVII. aetatis XXII. Praecipuum ei hactenus fuit Oratoris Christiani munus, quod
      tres ipsos et viginti annos exercuit. Scripsit Gallice</p>
     <p><hi rend="italic">Verum Christianum Catholicum,</hi> Audomari typis Caroli Boscardi MDC
      XXII. vbi etiam Anglice prodiit MDCXXIII.</p>
     <p><hi rend="italic">Paedagogum Christianum,</hi> cuius primus Tomus <hi rend="italic">De fugâ
      peccati et bonorum operum exercitio</hi> selectis historiis illustratus, variis in Prouinciis
      editus, demum plurimum auctus nuper duodecimum prodiit Montibus Hannoniae, apud Ioannem
      Waudraeum MDCXLI. in 8.</p>
     <p>Item exstat Flandrice typis Ioannis Cnobbaert, Antuerpiae, MDCXXXVII.</p>
     <p>Item Latine typis Huberti Reulandt Luxemburgi MDCXXIX. Interprete Iacobo Broquart
      nostro.</p>
     <p>Proxime sequetur <hi rend="italic">alter Tomus, De Remediis malorum omnium,</hi> quo
      proponentur rationes efficacissimae ad diluendas quarumuis aerumnarum amaritudines, eodem
      methodo quâ tomo primo.</p>
     <p>Meditatur <hi rend="italic">tertium eiusdem Paedagogi Tomum,</hi> qui suggeret argumenta
      familiarium concionum <hi rend="italic">singulis Dominicorum dierum Euangeliis</hi>
      conuenientia.</p>
     <p>Meditatur et <hi rend="italic">quartum Tomum in Festa.</hi></p>
     <p><term>PHILIPPVS SVEVEZELIVS</term>, natione Belga, patriâ Brugensis, nobili prosapiâ ortus,
      Linguae vtriusque, Graecae, ac Latinae, quas annos plurimos in Societate docuit, apprime
      doctus; et omnis reconditae eruditionis thesaurus. Obirt Cortraci die XV. Iulij MDCXIII.
      Vertit e Graeco acceptam ab Andreâ Schotto, cui prolixam nauauit operam in edenda Photij
      Bibliotheca,</p>
     <p><hi rend="italic">Anastasij Sinaitae in Psalmum</hi> VI. <hi rend="italic">Dauidis
      Explanationem:</hi> quae exstat Tomo III. Antiquarum Lectionum Henrici Canisij I. C.</p>
     <p>Patrio vero sermone, suppresso suo nomine edidit</p>
     <p><hi rend="italic">Rectam viam ad pietatem.</hi> Antuerpiae MDCV.</p>
     <p>Scripsit quoque ad Antonium Sanderum, qui eo gloriatur in Graecis Magistro</p>
     <p><hi rend="italic">Epistolam de recte instituendo Graecae Linguae studio:</hi> quam recitat
      idem Sanderus lib. III. De Scriptoribus Gandauensibus.</p>
     <p><term>PHILIPPVS TAONIYS</term>, natione Italus, patria Niciensis, felicissimae memoriae vir,
      edidit Italice</p>
     <p>
      <hi rend="italic">Orationem funebrem Marescialli Toras,</hi>
     </p>
     <p><term>PHILIPPVS DV TRIEV</term>, natione Belga, patriâ Haureanus Hanno, Sacrae Theologiae
      Doctor, et eiusdem complures annos, singulari profundae doctrinae laude, Duaci Professor, vbi
      etiamnum studiorum in Collegio nostro Praefecturam gerit. Louanij Philosophiam audiit,
      expletoque cursu, in solenni ad Magisterium promotione, omnium omnino examinatorum calculis
      renuntiatus est Primus. Paulo post cum ibidem trium supra viginti annorum adolescens
      Philosophiam profiteretur, Societatem anno MDCIII. complexus est, in quâ primum Humaniores
      Litteras docuit, tum Philosophiam ter repetito curriculo, ac deinde Scotorum in eâdem Academiâ
      Seminarium rexit. Edidit</p>
     <p><hi rend="italic">Manuductionem ad Logicam.</hi> Duaci typis Bellerj MDCXIV. et alibi saepe,
      quae et in Scholis praelegitur in diuersis Prouinciis.</p>
     <p>Parat varia in Philosophiam ac Theologiam.</p>
     <p><term>PLACIDVS SAMPERVS</term>, natione Siculus, patriâ Mamertinus, edidit Italice, tacito
      suo nomine,</p>
     <pb id="s406" n="406"/>
     <p><hi rend="italic">Discursum Academicum, in laudem Portus Messanensis.</hi> Messanae per 10:
      Franciscum Bianchum MDCXXVIII. in 4.</p>
     <p>Habet paratum propediem editurus Italice iusti Voluminis opus</p>
     <p>
      <hi rend="italic">De Imaginibus B. Virginis Deiparae, quae Messanae coluntur miraculis
       celebres.</hi>
     </p>
     <p><term>POSNANIENSE COLLEGIVM</term>, in Prouinciâ Poloniae, edidit Polonice</p>
     <p><hi rend="italic">Dialysim Assertionum Iacobi Niemerevvski contra Iesuitas
      Posnanienses.</hi> Posnaniae MDLXXX. in 8.</p>
     <p><hi rend="italic">Veram relationem de Colloquio eiusdem Iacobi cum Francisco Toleto
      Societatis Iesu, in Comitiis Regni:</hi> et</p>
     <p><hi rend="italic">Tractatum continentem responsiones ad argumenta eiusdem Iacobi.</hi>
      Ibidem eodem anno.</p>
     <p>Latine vero edidit</p>
     <p><hi rend="italic">Explicationes aliquot praecipuarum Controuersiarum, variis temporibus in
      publicis Disputationibus propositas.</hi> Coloniae apud Maternum Cholinum MDLXXXV. in 8.</p>
     <p><term>PRAGENSE COLLEGIVM</term>, in Bohemiae Regno et Prouinciâ, Moldauae amni impositum:
      edidit</p>
     <p><hi rend="italic">Gratulationem Ferdinando III. cum haereditariam Regni Bohemiae Coronam
      adiret.</hi> Pragae apud Paulum Sessium MDCXXVII. in fol.</p>
     <p><hi rend="italic">Constantinum, Tragoediam;</hi> Scriptore Iulio Solimano.</p>
     <p><term>PROSPER MALAVOLTA</term>, natione Italus, patriâ Ferrariensis, adolescentulus a S.P.N.
      Ignatio in nostrum Ordinem admissus est. Post studia concionibus addictus Italiam percurrit;
      et tricies Quadragesimae ieiunium quotidianis concionibus in primariis Templis emensus est.
      Collegia, Domos Probationis, ac Prouincias rexit. Seuerus in se, paupertatis et communis boni
      semper amantissimus: plenus laborum, ac meritorum obiit Genuae anno salutis MDCIV. aetatis
      LXVI. Religionis L. Scripsit Italice pium libellum, cui titulus est,</p>
     <p>
      <hi rend="italic">Pia exercitia super Coronam XII. virtutum B. Mariae; et modus eam quotidie
       spiritualiter coronandi.</hi>
     </p>
     <p>Editae praeterea sunt Italice per Prosperi amicum Bartholomaeum Zuicchium, tacito eius
      nomine</p>
     <p><hi rend="italic">Conciones</hi> VII. Mediolani MDCIV. Plures dedisset, quas habebat iam
      paratas, si vita suppeditasset.</p>
    </div2>
    <div2 id="AlBA.01.07" n="7" type="section">
     <head>R</head>
     <p><term>RAPHAEL OLLER</term>, natione Hispanus, patriâ Maioricensis. Is ab Venerabili fratre
      nostro Alphonso Rodriguez a puero saepius ad virtutis studium incitatus, saepius etiam in
      cursu relanguit, et Societatem nunc prensabat, nunc denuo negligebat. Orauit Alphonsus Deum,
      vt illius curam ageret peculiarem, idque se Dominus facturum spopondit; cuius tandem beneficio
      cum in Societatem venisset, Alph onsi interpellatoris sui vixit vsque memor, a quo vitae
      melioris rudimenta acceperat. Rhetoricam, Philosophiam, ac Theologiam cum laude docuit. Sed
      virtute et zelo diuini honoris amplificandi, ac mortales ad salutis suae amorem inflammandos
      longe superauit omnia doctrinae ornamenta. Concionibus habendis, audiendisque Confessionibus
      nunquam satiabatur; tantumque valuit tractandis animis, vt qui se illi semel commiserat, non
      facile ad alium transiret. Prudens erat et maturus in suscipiendis, constans in prosequendis,
      quae susceperat negotiis, cum Dei gloriâ et hominum bono coniunctis. Omnium opinio fuit eum
      tot tantaque solum praestitisse, vt tribus haud inertibus operariis satis esse possent.
      Carceres, nosocomia, conuersarum mulierum habitacula adibat. Nullam corpori relaxationem
      dabat, otium nullum. Saepe Deum rogauit, vt se dignaretur eo honore, vt in missione aliquâ
      concionando, et salutis mysteria hominibus dispensando vitam poneret; nec voto illum suo Deus
      frustratus est. Excurrerat Minoricam, alteram Balearium Insularum anno MDCXXI. vbi dum strenue
      ad officium Apostolicum incumbit, morbo correptus est, et Sacramentis magnâ pietate perceptis,
      inter repetenda salutaria Iesu ac Mariae nomina sancte expirauit die XIX. Februarij, aetatis
      suae anno LV. cum XXXVI. vixisset in Societate, et in eâ quatuor votorum professionem ante
      annos XIV. suscepisset. Magnâ illi celebritate parentatum est; magno affluxu populus ad
      sacrarum manuum osculum accessit, et rosaria corpori admouit, reliquiarum vice. Plenâ eum voce
      Sanctum atque Apostolum appellabant; ac deinceps perrexerunt eius tumulo supplices accidere,
      atque in vota pios eius manes vocare. Enimuero id eius innocentia et bonae artes ceterae
      promeruisse videri possunt: nam virginitati illibatae, et sanctitati in Baptismo acceptae,
      semperque seruatae addidit humilitatem profundam, obedientiam, paupertatem eximiam,
      disciplinae regularis accuratam custodiam, mortificationem perpetem, corporis per multam
      inediam, aliosque modos vexationem, prolixam orationem, cui faciebat otium somni parcitate
      quaternis horis definiti; zelum animarum, vt dierum XIII. spatio decies septies aliquando
      fuerit concionatus, maximis excitatis motibus animorum. Et coronabat haec decora singularis
      quidam pietatis affectus in Venerabile mysterium Eucharistiae, et in D. Virginem Dei Matrem,
      cuius illibatam Conceptionem praecipuâ deuotione colebat. Huius praeclari viri nulla, quod
      sciam exstat iusta lucubratio. Edidit tamen</p>
     <p><hi rend="italic">Repertorium in</hi> VII. <hi rend="italic">Tomos Historiae Hieronymi
      Zuritae;</hi> quo totam historiam non parum illustrauit.</p>
     <pb id="s407" n="407"/>
     <p><term>RAPHAEL RIERA</term>, natione Hispanus, patriâ Barcinonensis, vir doctus iuxta ac
      pius, sub ipsa pene Societatis initia, ad eam se adiunxit, et anno MDXLVIII. Messanam vnus e
      X. primis, quos ad fundandum eâ in vrbe Collegium S. P. N. Ignatius destinauit, profectus est.
      Aliquanto post inde reuocatus, Laureti excolendis poenitentium animis diu piam operam dedit.
      Aderat ipse in turbâ, cum anno MDLV. vno e Nostris in Aede Lauretanâ concionante, luce palam
      ignes quidam haud obscuri caelo delapsi Sacrosanctum Sacellum insedere; mox inde diffusi
      circumire concionem, denique cunctis rei miraculo stupentibus, recipere se in caelum. Raphael
      nouitate attonitus, repente humi procubuit venerabundus, Deo ac Deiparae grates agens, a
      quibus tali esset dignatus spectaculo. Tantam vero caelestis gaudij copiam in praesentiâ
      hausit, vt complures deinceps durauerit dies, pectore Dei caritate, et B. Mariae religione
      semel accenso. Scripsit</p>
     <p><hi rend="italic">Historiam de Anno Iubilaei</hi> MDLXXV. quae postea Gallice, et a Ioanne
      Tellier Italice versa prodiit.</p>
     <p><hi rend="italic">De miraculis B. Mariae Virginis Lauretanae.</hi> Maceratae MDLXXV.</p>
     <p><term>RATISBONENSE COLLEGIVM</term>, in Bauariâ situm ad ripam Danubij, in Germaniae
      Superioris Prouinciâ, edidit</p>
     <p><hi rend="italic">Gratulationem Serenissimo Philippo Bauaro Episcopo Ratisbonensi, de adeptâ
      Purpurâ Cardinalitiâ.</hi> Ingolstadij typis Wolfgangi Ederi MDXCVII. in 4.</p>
     <p><hi rend="italic">Templum Honoris a Romanis conditum, apertum virtute Ferdinandi III. nunc
      eidem Regi Romanorum coronato descriptum, dicatumque.</hi> Ingolstadij typis Gregorij Haenlini
      MDCXXXVII. in 4.</p>
     <p><term>RENATVS CERISERIVS</term>, natione Gallus, patriâ Nannetensis, natus anno MDCIII.
      Societatem ingressus est MDCXXIII. Scripsit Gallice</p>
     <p><hi rend="italic">Historiam B. Virginis Exhilaratricis,</hi> quae vulgo <hi rend="italic">de
      Liesse</hi> dicitur.</p>
     <p><term>RENATVS CHESNEAV</term>, natione Gallus, patriâ Aurelianensis, ex viduo et Oeconomo
      Comitis S. Pauli, post studia liberalium artium ac Philosophiae Duaci in virili aetate
      inchoata et perfecta, factus Societatis Tornaci anno MD CV. cum valeret gratiâ dicendi,
      celebris in eâ Concionator euasit. Obiit magno sui relicto desiderio Montibus Hannoniae anno
      MDCXVII. quinquagenario maior. Edidit Gallice</p>
     <p><hi rend="italic">Historiam Translationis sacri corporis Henrici Martyris, Româ Montes
      Hannoniae aduecti.</hi> Montibus MDCXVI.</p>
     <p>Transtulit ex Latino Gallice</p>
     <p><hi rend="italic">Ioannis Crombecij, De Studio perfectionis lib.</hi> 11. Audomari apud
      Boschart.</p>
     <p><hi rend="italic">Roberti Card. Bellarmini, De ascensu mentis in Deum.</hi> Duaci apud
      Balthasarem Bellerum MD CXVI.</p>
     <p><hi rend="italic">Iacobi Aluarez de Paz Tractatum de Mortificatione externâ.</hi> Apud
      eundem MDCXVII.</p>
     <p><term>RHEDONENSE COLLEGIVM</term>, in Galliâ, spectat ad Prouinciam Franciae; edidit</p>
     <p>
      <hi rend="italic">Orationes, quibus funus Henrici Magni Regis Galliarum cohonestauit.</hi>
     </p>
     <p><term>RHEMENSE COLLEGIVM</term>, in Galliâ, pertinet ad Prouinciam Campaniae. Edidit</p>
     <p>
      <hi rend="italic">Parentalia Henrici Magni Regis Galliarum in anniuersario obitus ipsius
       die.</hi>
     </p>
     <p><hi rend="italic">Academica Parentalia Reuerendissimo Domine Balthasari Abbati
      Villaregij.</hi> Rhemis MDCXXXI.</p>
     <p><term>RICHARDVS ESIVS</term>, natione Belga, vir Linguae Graecae peritissimus, ad Societatem
      se adiunxit in Italiâ, vixitque totos XLIV. annos in Prouinciâ Venetâ, quorum bonam partem
      Litteris Humanioribus tradendis impendit. Obiit demum Placentiae Anno salutis MDCXXXI. aetatis
      LXXXIII. tria olim vota professus. Scripsit</p>
     <p>
      <hi rend="italic">Instructiones Grammaticae Latinae.</hi>
     </p>
     <p>
      <hi rend="italic">Institutiones Linguae Graecae.</hi>
     </p>
     <p>
      <hi rend="italic">Compendium Linguae Graecae ex Nicolao Clenardo.</hi>
     </p>
     <p>
      <hi rend="italic">Compendium Linguae Latinae ex Emanuele Aluaro.</hi>
     </p>
     <p>
      <hi rend="italic">De Quantitate Syllabarum.</hi>
     </p>
     <p><hi rend="italic">Simmiae Rhodij bipennem,</hi> quae Theocrito addi consueuit, <hi
      rend="italic">e Graeco Latine reddidit:</hi> eam recitat Iosephus Blancanus in Locis
      Mathematicis Aristotelis ad quaestiones Mechanicas quaest. XIX.</p>
     <p><term>RICHARDVS GIBBONVS</term>, natione Anglus, patriâ Wintoniensis, vir egregie doctus, et
      qui Philosophiam ac Mathematicam, Linguam ac Litteras Sacras et Theologiam Scholasticam
      pluribus annis docuit, in Hispaniâ, Italiâ, et Lusitaniâ, Turnoni, et Tolosae in Gallia,
      Duaci, et Louanij in Belgio, vbi etiam Praefectum egit studiorum, ac tandem tribus annis
      octogenario maior obiit Duaci, die XXI. Iunij, anno salutis MDCXXXII. Societatis LXII.
      Edidit.</p>
     <p>
      <hi rend="italic">Decachordum Christianum Marci Cardinalis Vigerij.</hi>
     </p>
     <p><hi rend="italic">Opera Diui Aelredi Rhieuallensis Abbatis in Angliâ Cisterciensis, ex</hi>
      MSS. <hi rend="italic">producta.</hi> Exstant Tomo XIII. Bibliothecae magnae Patrum; et
      seorsim excusa Duaci typis Gerardi Pinchon MDC. XXXI. in 4.</p>
     <p><hi rend="italic">Diui Amedei Episcopi Lausannae, De Mariâ Virgine Matre, Homilias</hi>
      VIII. <hi rend="italic">cum Syllabo Auctorum, qui Homilias de B. Virgine scripserunt:</hi>
      quem Colonienses perperam Ioanni Molano tribuerunt. Audomaropoli apud Antonium Crabbe MDC.
      XIII. in 12.</p>
     <p><hi rend="italic">Nicolai Harpsfeldij Historiam Anglicanam Ecclesiasticam:</hi> cum adiunctâ
      <hi rend="italic">narratione Diuortij Henrici VIII. Regis Angliae,</hi> ab inclyto Christi
      Martyre Edmundo Campiano scriptâ.</p>
     <p><hi rend="italic">Vitam B. Gosuini Abbatis Aquicinctensis Ordinis S. Benedicti,</hi> e
      Veteri MS. Aquicinctino; cui <hi rend="italic">suas Notas adiecit.</hi></p>
     <p><hi rend="italic">Summam Casuum Conscientiae, seu, Instructionem Sacerdotum Francisci
      Cardinalis Toleti, cum</hi> <pb id="s408" n="408"/> <hi rend="italic">Auctario Martini
      Fornarij recensuit,</hi> et recudit.</p>
     <p><hi rend="italic">Francisci Riberae Commentarios in</hi> XII. <hi rend="italic">Prophetas, a
      mendis purgatos recudit.</hi> Duaci per Balthasarem Bellerum MDCXII.</p>
     <p><hi rend="italic">Ludouici de Ponte Meditationum de Vitâ et Passione Christi libros</hi> II.
      <hi rend="italic">ex Hispanico fecit Latinos.</hi></p>
     <p><term>RICHARDVS HALLER</term>, natione Germanus. Is Margaretam Austriacam secutus in
      Hispaniam, a Confessionibus Reginae illi dum vixit constanter adfuit. Vir fuit longe
      modestissimus, et qui in summâ rerum omnium affluentiâ religiosam paupertatem exacte coluit:
      in summis honoribus vltro saepe delatis, demississime se gessit. Infulas et Purpuras oblatas
      non semel respuit, et tanto cum stomacho, vt eas offerentibus omnem deinceps cogitationem
      earum excuteret. Honorificas compellationes ex Aulae more vsurpatas pro munere quod gerebat,
      ne ad aures quidem admittebat. Praeter ea negotia quae in proximorum bono procurando quotidie
      nascebantur, a piis libellis commentandis et vulgandis nunquam erat otiosus. Obiit Madridij
      anno salutis MDCXII. aetatis LXX. quadragenario maior in Societate, quatuor in eâ votorum
      professus. Funus ipsius Rege iubente, Sacelli Regij Curiones et Symphoniaci suo cantu
      celebrarunt: solemnem exequiarum pompam omnes Religiosorum familiae sunt prosecutae. Eius
      industriae monumentum est, vtilis</p>
     <p><hi rend="italic">Commentatiuncula de Contritionis actibus crebro eliciendis,</hi> quam
      vario idiomate omnibus propemodum Europae regionibus, et magnâ Indiae parte fructuose
      disseminauit.</p>
     <p><term>RICHARDVS RICHARDI</term>, natione Italus, scripsit</p>
     <p>
      <hi rend="italic">Compendium grammaticae Emanuelis Aluari.</hi>
     </p>
     <p><term>RICHARDVS VANDER STERREN</term>, natione Belga, patriâ Eyndouiensis, regit hodie
      Collegium Alostanum. Edidit Linguâ Belgicâ, suppresso suo nomine Libellum cui titulus est</p>
     <p><hi rend="italic">Vsus et vtilitas suffragiorum, quae laudabili consuetudine in multis
      Congregationibus quot mensibus distribuuntur.</hi> Antuerpiae apud Henricum Aertsens
      MDCXXXVIII. in 16.</p>
     <p><term>RICHARDVS WALPOLVS</term>, natione Anglus, patriâ Norfolicensis, Henrici et aliorum
      duorum in Societate frater, egregius Theologus, et merito inter doctissimos nationis
      Anglicanae hâc aetate viros reponendus. Ex Romano Anglorum Collegio, Societatis Religiosus
      factus, tum Romae, tum Vallisoleti, tum Hispali Praefectum studiorum in Anglicanis Collegiis
      egit. Immaturâ morte abreptus decessit Vallisoleti anno salutis MDCVII. aetatis XLII. Scripsit
      Anglice</p>
     <p><hi rend="italic">Responsum ad prouocationem Matthaei Salliffi Ministri Caluinistici.</hi>
      Antuerpiae MDCV. in 8.</p>
     <p><term>ROBERTVS BELLARMINVS</term>, S.R.E. Cardinalis, natione Italus, patria Politianus,
      Marcelli II. Pontificis Maximi sororis Cynthiae Ceruinae filius, adolescentulus se Deo in
      nostrâ Societate consecrauit, die XX. Septembris, anno salutis MDLX. aetatis suae XVIII. atque
      excellenti ingenio, magno iudicio, improbo et pertinaci studio, liberales artes didicit,
      docuit, et professus est. Valuit sacrâ eloquentiâ plurimum, et summâ cum admiratione omnium,
      atque insigni fructu celeberrimis in locis concionatus est priusquam per aetatem Sacerdos esse
      posset. Eo sacro ordine Gandaui a Cornelio Iansenio inauguratus est anno MDLXIX. et postero
      sacram doctrinam Louanij explicare exorsus est, primus qui de Societate id eâ in vrbe
      praestitit, fausto principio, etiamsi quaestiones adhuc non ita multas ex Primâ tantum,
      Tertiâque parte S. Thomae audiuisset. Rumor autem quem excitauit in tradendâ Theologiâ auditus
      est adeo late, vt fere fidem excedat; vnde et primos in Academiâ honores obtinuit habitus
      semper ab omnibus magister. Hanc tantam sapientiae laudem cum ornaret paribus incrementis
      virtutum, iussus est die VI. Iulij, anni MDL XXII. quartum Societatis solemne votum tribus
      aliis addere, quae ex Pij V. decreto in Sacerdotij susceptione prius ediderat. Post septennium
      quam in Belgium venerat, repetiuit Italiam, et Romae primus Sociorum praelectionem de
      Controuersiis fidei suscepit anno MDLXXVI. tantâ praestantiâ, vt famam per se celeberrimam,
      longe etiam superarit. Anno MDXC. missus a Sixto V. Pontifice Max. in Gallias est, cum Henrico
      Cardinali Caietano Legato, vt si quid de rebus ad fidem spectantibus tractari oporteret, ipse
      esset in promptu. Inde post x. menses redux, iubente Gregorio XIV. Sacra Biblia, vnus e paucis
      ad id designatis, liberauit erratis, quae primâ editione a Sixto imperatâ irrepserant, et
      praefationem ipse composuit, quae impressa hodieque praelegitur; et castigauerat antea iam
      Biblia Regia imperante Gregorio XIII. quorum Chaldaea Paraphrasis Rabbinicis scatebat
      erroribus. Anno MDXCII. Romani Collegij Rector, et nondum circumacto triennio Neapolitanae
      Prouinciae Praepositus est appellatus. Vtramque praefecturam incredibili Sociorum bono
      administrauit: donec vitâ functo Francisco Cardinali Toleto, a Clemente VIII. Pont. Max. Anno
      ineunte MDXCVII. Romam accitus est, vt eius locum impleret. Adscriptus paulo post inter eos
      est, qui Sacrae Inquisitioni sunt a consiliis; examini Episcoporum praepositus. Cumque Rector
      in Poenitentiario Collegio factus esset, vix lapso bimestri, die III. Martij, anno MDXCIX. ab
      eodem Clemente Cardinalis nominatus est, cum hoc elogio, <hi rend="italic">Hunc eligimus, quia
      non habet parem Ecclesia Dei, quoad Doctrinam, et quia est nepos optimi et sanctissimi
      Pontificis.</hi> Cum autem se subtrahere moliretur, sub anathemate vetitus est repugnare. Sic
      publicae <pb id="s409" n="409"/> vtilitati seruiendo inducta sunt Cardinalis insignia
      lacrymanti. Hinc factum vt quamuis esset Sacrâ Purpurâ donatus, nihil tamen de pristinâ
      modestiâ mutauerit, suique omnino similis, et pauper Societatis Iesu Presbyter, et Ecclesiae
      Romanae Princeps idem semper fuerit, in vnum Religiosae vitae et sacra dignitatis munia
      coniungens. Triennio post acceptam Purpuram, Ecclesiae Capuanae Archiepiscopus, ab ipso
      Clemente Pontifice, die XXI. Aprilis, anno MDCII. inauguratus est, acclamante Sacro Collegio,
      <hi rend="italic">Dignus Dignae.</hi> Qualis fuerit eius administratio in eâ Ecclesiâ, tum
      maxime patuit, cum per obitum Clementis VIII. An. MDCV. ad noua Comitia Romam abire debuit.
      Cum enim populo de suggestu valediceret, ominareturque se minime reuersurum, lacrymae omnibus
      obortae sunt, quas clamor excepit, et luctus publicus, cum dicerent vniuersi, <hi
      rend="italic">Ne derelinquas nos, Pastor bone, ne deseras nos, nos orphanos; sub te, quae
      peccauimus, Pater filij emendabimus.</hi> Postridie adfuit maesta ciuitas, et cum primum
      Cardinalis in conspectu fuit, repente cum fletu clamor exortus est, Pastorem, Parentem,
      Tutorem, confusis vocibus appellantium, suamque orbitatem lamentantium: vestis laciniam
      exosculabantur nonnulli, alij rosariis pie contmgebant, omnes benedictionem flagitabant. Nouus
      Pontifex Paulus V. mox vt electus est, vetuit Bellarminum abire ab suo latere, cuius vellet
      consiliis plurimum vti. Ea causa ipsi fuit Ecclesiae Capuanae renunciandi, quod nollet gregi
      praeesse, cui non se posset exhibere praesentem. Procurauit tamen caritatis officio Politianam
      tantisper Ecclesiam, dum abest, in Gallias Legatus Antistes eius Vbaldinus; et Caelestini
      Ordinis, ac Monasterij S. Marthae, Germanicique Collegij patrocinium admisit. Vixit in Purpurâ
      Robertus, summis Ecclesiae negotiis admotus, vsque ad annum salutis MDCXXI. quo propter
      ingrauescentem annis et aegritudinibus aetatem impetratâ ab occupationibus publicis missione
      die XVI. Augusti ex Vaticano secessit in Domum nostram Probationis ad S. Andreae, et paulo
      post febri tentari coepit, quo tempore mortem sibi ominatus, canere auditus est, <hi
      rend="italic">Nunc dimittis seruum tuum Domine secundum verbum tuum in pace.</hi> Exprimi non
      potest quam fuerit illi iucunda cogitatio propinquae mortis. Omnino in hoc argumento multus
      erat, vt ostenderet viuendi fastidium, et incredibilem sitim aeternitatis. Inuisit eum
      decumbentem Gregorius XV. Pontifex Max. ac bis peramanter amplexus, Sacrum se pro eius
      valetudine facturum promisit. Ipse Christi Vicarium obsequiosissime reueritus vsurpauit illud
      Centurionis, <hi rend="italic">Domine non sum dignus, vt intres sub tectum meum.</hi> Postquam
      Sacramentis munitus est, mandauit P. Andreae Eudaemonioanni intimo suo, vt testaretur litteris
      se per Dei misericordiam in Ecclesiâ Catholicâ, atque in fide decedere, quam ad eam diem et
      sincere coluisset animo, et suis voluminibus defendisset; ac ne de Diuinis quidem auxiliis
      aliter morientem sentire, vel vnquam sensisse, quam in Controuersiarum Libris docuisset. Vbi
      imminere felicissimi transitus horam sensit, Apostolicum Symbolum, Psalmum L. Orationem
      Dominicam, et Salutationem Angelicam saepius recitauit, interponens subinde suauissima Iesu ac
      Mariae nomina: tum sacram Christi cruci affixi effigiem, detracto sibi pileolo, capiti
      venerabundus imposuit, et reductis brachiis ad pectus strinxit; ac demum inter nostrorum
      preces leniter anhelans spiritum Conditori suo placidissime tradidit, die XVII. Septembris,
      anno salutis MDC. XXI. et LXXIX. aetatis. Funus illi, iubente Pontifice, comparatum est eo
      splendore, quo Cardinalibus fieri consueuit; sed aduersus vndam populi concursantis ad
      osculum, tactumque sacri pignoris, adhibere oportuit Heluetios e stipatoribus Pontificiis.
      Decimo post die parentauit illi Societas, Tarquinio Galluccio perorante. Quidquid rerum in vsu
      habuit, raptum, distractumque in postulantes est ad venerationem. Anno vertente, in vacuum S.
      Ignatij Parentis nostri tumulum corpus eius illatum est, cui honorarium e lapidibus
      versicoloribus, ac statuis dispositis monumentum Odoardus Cardinalis Farnesius addidit cum hâc
      inscriptione,</p>
     <pb id="s410" n="410"/>
     <p>ROBERTO CARDINALI BELLARMINO POLITIANO E SOC. IESV MARCELLI II. P. M. SORORIS FIL IO
      ODOARDVS CARD. FARNESIVS SVI ERGA VIRVM, QVEM PATRIS LOCO SEMPER COLVIT AMORIS NVNQVAM
      MORITVRI MONVMENTVM POS. OBDORMIVIT IN DOMINO ANNO SAL. MDCXXI. AETAT. SVAE LXXIX.</p>
     <p>De Religione porro Roberti Bellarmini, pietate, demissione animi, modestiâ, ceterisque
      virtutibus, de miraculis etiam, et Propheticis praedictionibus, aliisque ornamentis tacere
      melius puto, vt ille de Carthagine ait, quam pauca dicere: omnia vero complecti voluminis
      iusti est opus: est in manibus eius vita luculenter descripta quae sitim possit extinguere
      minutius eius decora cognoscere cupientis. Ego satis habuero, pauca de ipso clarissimorum
      hominum suffragia repraesentare.</p>
     <p>Mapphaeus Barberinus Cardinalis, qui iam Vrbanus VIII. est, dicebat Bellarminum etiam tum
      viuentem ab se tam aestimari sanctum, atque alios, qui antiquitatis etiam adiunctâ
      commendatione publicam habent venerationem; nec dubitauit illum in quodam Carmine S. Carolo
      Borromaeo virtute geminum facere.</p>
     <p>Cardinalis a Monte, Deum aiebat commodare vsibus Ecclesiae exemplar hoc perfectissimum
      voluisse, vt Sacer Senatus, ac seculum nostrum ab illo, vti superius seculum a S. Carolo,
      illustraretur.</p>
     <p>Card. Bandinus adsimilem ducit Sanctis Ecclesiae Doctoribus, tum in doctrinâ, tum in
      moribus; semper vero visum exemplar excogitatissimum Praesulum Ecclesiasticorum, et Sacri
      Collegij singulare lumen.</p>
     <p>Card. Estensis vocat singulare exemplar nostrorum temporum, quem non honoraret vt
      Cardinalem, sed adoraret vt sanctum, in cuius obitu magnum acceperit damnum Ecclesia Dei.</p>
     <p>Card. Verallus ipsum ait ita vixisse, vt exemplar vnde sumere virtutem Cardinales possent et
      Ecclesiastici omnes; ita scripsisse, vt alter nostri seculi Augustinus haberi possit.</p>
     <p>Card. Cobellutius ait excedente illo, cecidisse coronam capitis Sacro Senatui, qui fuerit
      Ecclesiae Sanctae lumen grande.</p>
     <p>Card. Vbaldinus existimat hoc seculo neminem fuisse illo potiorem sanctae fidei defensorem,
      vt merito possit appellari Athanasius, atque Augustinus aetatis nostrae; denique doctrinâ
      Sanctis Ecclesiae Doctoribus parem, virtute speculum sanctimoniae, Purpurâ formam fuisse
      Ecclesiasticorum.</p>
     <p>Card. Centinus appellat Haereticorum malleum, Sanctae Ecclesiae propugnaculum, Christianae
      fidei columen, Catholicae veritatis assertorem et vindicem.</p>
     <p>Card. Valerius ait se haud reperisse tot virtutes in multis, quos nouerat viris
      laudatissimis simul omnibus, quot repererat gradu quodam excellente in vno hoc magno Christi
      athleta, in hoc magno Apostolo seculi nostri.</p>
     <p>Card. Visinus celebrat in eo castitatem etiam in florenti aeuo, perinde atque in Iosepho;
      paupertatem inter diuitias, sicut in Dauide; liberalitatem in egestate vti in Tobia;
      solitudinem interiorem inter aulae occupationes, tanquam in Gregorio; humilem opinionem de se
      in confertâ multitudine virtutum excellentissimarum, sicut in Paulo; denique liberam vocem
      erga Dominantes, vt in Ioanne Baptista.</p>
     <p>Card. a Sabaudia eum in honore a se habitum ait, propter doctrmae miraculum, quâ Haereticos
      religionis propugnator afflixit; atque <pb id="s411" n="411"/> adeo propter integritatis
      sanctimoniaeque eius laudem</p>
     <p>Card. de Sourdis vocat sidus, malleum Haereticorum, verticem Theologorum huius seculi.</p>
     <p>Atque vt velut per saturam colligam ex ceteris aliqua, dictus est, Vitae caelestis ac
      perfectae magister ac Dux: qui intra limites aeui sui neminem habuerit maiorem se, aut, si
      velis, etiam parem: Spiritus Sancti amanuensis; validus Ecclesiae Dei colossus, piissimus
      fidei athleta, et Haereticorum hostis acerrimus; nouus Antoninus in subleuandis pauperibus; in
      vitae perfectione Basilius; in confutandis Haereticis Irenaeus a diuinâ prouidentiâ
      destinatus; nunquam satis laudatus nostto seculo, et posterioribus semper laudandus: Tutor,
      Praeses, Consiliarius, Senator Christianae Reipub. magnus; magnum Ecclesiae columen; lucerna
      lucens in caliginoso loco, tenebrasque omnes discutiens; rerum diuinarum consultissimus,
      Amplissimi Ordinis, suique seculi ornamentum: haeresum debellator, nouus Alcides Aquilonis;
      eximium pietatis Christianae, et eruditionis omnimodae nostri aeui sidus, Romanae sacrae
      Purpurae decus immortale; in medio Ecclesiae a Deo positus, tanquam lucerna lucens et ardens;
      sacrae miliriae Princeps; ingens gloria temporum suorum, et sexcenta in hanc sententiam
      elogia, quae breuitati condono. Scripsit autem Robertus Bellarminus</p>
     <p><hi rend="italic">De Controuersiis Christianae fidei aduersus sui temporis Haereticos,</hi>
      opus spissum sane atque operosum, et omnibus numeris absolutum in Tomos III. distinctum, et
      LXIV. libris comprehensum; cuius Tomus I. primum prodiit anno MDLXXXI. Tomus II. anno
      MDLXXXIII. Tomus III. anno MDXCII. sed exinde in solo Septentrione vigesimam habuit editionem:
      et quanti sit factum in Ecclesiâ Dei, declarant Scriptores celeberrimi; Cardinalis Perronius
      pluris asserit a se illud fieri, quam vllum opus aliud, quod vel ab annis mille sit editum pro
      Ecclesiae defensione. Cardinalis Baronius censet esse propugnaculum et Turrim Dauid, ex quâ
      mille clypei pendent, et omnis armatura fortium; vt Hierusalem nostra aduersus oppugnationes
      hostium defensa sit. Vocarunt alij contra huius seculi haereses primarium antidotum, murumque
      et antemurale Domus Dei. Nec ipsi hostes ausi sunt diffiteri, ex quibus Theodorus Beza, Vnus
      hic liber, aiebat, nos omnes humi proturbat. Igitur in Angliae Academiâ Cantabrigiensi primum,
      mox etiam in Oxoniensi noua praelectio instituta est, ad Controuersias Bellarmini, si possent,
      refellendas. Huius autem Operis generalis diuisio haec est:</p>
     <p>Tom. I. in VII. generales Cotrouersias diuisus</p>
     <p><hi rend="italic">De verbo Dei scripto, et non scripto,</hi> lib. IV.</p>
     <p><hi rend="italic">De Christo capite totius Ecclesiae,</hi> lib. V.</p>
     <p><hi rend="italic">De Summo Pontifice capite militantis Ecclesiae,</hi> lib. V.</p>
     <p><hi rend="italic">De Ecclesiâ tum in Conciliis congregatâ, tum sparsâ toto orbe
      terrarum,</hi> lib. IV.</p>
     <p><hi rend="italic">De membris Ecclesiae militantis, Clericis, Monachis, Laicis,</hi> lib.
      III.</p>
     <p><hi rend="italic">De Ecclesiâ quae est in Purgatorio,</hi> lib. II.</p>
     <p><hi rend="italic">De Ecclesiâ quae triumphat in caelis,</hi> lib. III.</p>
     <p>Est autem hic Tomus in editione Coloniensi ab Gymico et Hierato factâ anno MDCXV. ex
      recensione Auctoris, diuisus in duos Tomos, ita vt prior contineat tres primas Controuersias;
      posterior reliquas quatuor cum additamento VII. Opusculorum, quae sunt ista:</p>
     <p>
      <hi rend="italic">Appendix ad libros de Summo Pontifice.</hi>
     </p>
     <p><hi rend="italic">De Translatione Romani Imperij,</hi> lib. III.</p>
     <p>
      <hi rend="italic">Appendix ad Disputationem de cultu Imaginum.</hi>
     </p>
     <p><hi rend="italic">De Indulgentiis,</hi> lib. II.</p>
     <p>
      <hi rend="italic">Iudicium de Concordiâ Lutheranorum.</hi>
     </p>
     <p>
      <hi rend="italic">Apologia breuis pro eodem libello.</hi>
     </p>
     <p>
      <hi rend="italic">Recognitio Auctoris omnium librorum suorum.</hi>
     </p>
     <p>Tomus II. seu, iuxta aliam editionem III. in V. Controuersias generales,</p>
     <p><hi rend="italic">De Sacramentis in genere,</hi> lib. II.</p>
     <p><hi rend="italic">De Baptismo, et Confirmatione,</hi> lib. II.</p>
     <p><hi rend="italic">De Eucharistiâ et Sacrificio Missae,</hi> lib. VI.</p>
     <p><hi rend="italic">De Poenitentiâ,</hi> lib. IV.</p>
     <p><hi rend="italic">De Extremâ Vnctione, Ordine, et Matrimonio,</hi> lib. III.</p>
     <p>Tomus III. vel ex aliâ editione IV. in III. Controuersias generales,</p>
     <p><hi rend="italic">De gratiâ primi hominis et statu innocentiae,</hi> lib. I.</p>
     <p><hi rend="italic">De gratiae amissione,</hi> lib. VI.</p>
     <p><hi rend="italic">De gratiae reparatione, et statu iustificatorum per Christum,</hi> lib.
      XIV.</p>
     <p>Controuersiarum autem Epitomen ediderunt Antuerpiae <hi rend="italic">Balduinus Iunius</hi>
      Ordinis Minorum, et Fr. Ioannes Baptista Des Bois Gallus Ordinis Minorum Parisiis apud
      Calderium MDCII. et nouissime <hi rend="italic">Andreas Coppenstain</hi> Ordinis
      Praedicatorum. Eas autem Gallice reddidit iussu Cardinalis Perronij <hi rend="italic"
      >Chiastillonius</hi> eiusdem Cardinalis Secretarius. Scripsit etiam Bellarminus alia, quae
      Coloniae prodierunt typis Bernardi Gualteri MDCXVII. Tomis III. comprehensa, post alias
      editiones quibus ea seorsim vulgata sunt; ea sunt, Tomo IV. seu malis V.</p>
     <p><hi rend="italic">Explanatio in Psalmos.</hi> Tomo V. seu VI.</p>
     <p><hi rend="italic">Conciones Sacrae.</hi> Tomo. VI. seu VII.</p>
     <p><hi rend="italic">Opuscula</hi> XIIX. <hi rend="italic">Varij argumenti,</hi> nimirum,
      praeter sex priora quae supra Tomo I. et II. recensui,</p>
     <p><hi rend="italic">De Scriptoribus Ecclesiasticis,</hi> lib. I. <hi rend="italic">cum breui
      Chronologia ab orbe condito [?]sque ad annum Domini</hi> MDCXII.</p>
     <p><hi rend="italic">Responsio ad libr[?] inscriptum,</hi> Triplici nodo triplex cuneus, <hi
      rend="italic">aduersus Iacobum Regem Angliae.</hi> Prodiit primo sub nomine Matthaei Tosti
      Presbyteri et Theologi Papiensis.</p>
     <p>
      <hi rend="italic">Apologia pro eâdem responsione, in quâ eiusdem Regis Praefatio monitoria
       refutatur.</hi>
     </p>
     <p><hi rend="italic">De potestate Summi Pontificis in temporalibus,</hi> contra Guilielmum
      Barclaium, lib. I.</p>
     <p>
      <hi rend="italic">Responsio ad duos libellos in sauorem Reip. Venetae</hi>
      <pb id="s412" n="412"/>
      <hi rend="italic">conscriptos aduersus interdictum Pauli V. P. M.</hi>
     </p>
     <p>
      <hi rend="italic">Responsio ad Tractatum Septem Theologorum pro causa eiusdem Reipub.</hi>
     </p>
     <p>
      <hi rend="italic">Responsio ad oppositiones F. Pauli Seruitae, nec non Ioannis Marsilij
       Neapolitani.</hi>
     </p>
     <p><hi rend="italic">Explicatio Symboli Apostolici:</hi> et</p>
     <p><hi rend="italic">Christianae Doctrinae, pro iis qui erudiunt alios copiosior
      explicatio.</hi> Haec duo Italice conscripta fuerunt.</p>
     <p><hi rend="italic">De Ascensione mentis in Deum,</hi> lib. I.</p>
     <p><hi rend="italic">De Aeternâ felicitate Sanctorum,</hi> lib. V.</p>
     <p><hi rend="italic">De Gemitu Columbae,</hi> siue, <hi rend="italic">De bono lacrymarum,</hi>
      lib. III.</p>
     <p>Accessit huic postremo Tomo Supplementum typis eiusdem Gualteri anno MDCXIX. in quo sunt</p>
     <p><hi rend="italic">De Septem verbis Domini in Cruce prolatis,</hi> lib. II.</p>
     <p><hi rend="italic">De Officio Principis Christiani,</hi> lib. III.</p>
     <p>
      <hi rend="italic">Admonitio ad Nepotem Episc. Theanensem, de Officio Episcopi.</hi>
     </p>
     <p>
      <hi rend="italic">Institutiones Linguae Hebraicae.</hi>
     </p>
     <p><hi rend="italic">De Arte bene moriendi,</hi> lib. II.</p>
     <p>Denique vt nullum tanti Doctoris, quamuis exiguum, fragmentum omittam, eius est</p>
     <p><hi rend="italic">Hymnus de Spiritu Sancto,</hi> hoc initio, <hi rend="italic">Spiritus
      celsi Dominator axis,</hi> qui tacito eiusnomine exstat inter Selecta Carmina Virorum
      illustrium. Item</p>
     <p><hi rend="italic">Hymnus de S. Mariâ Magdalenâ</hi> breuissimus, qui a Clemente VIII. Pont.
      Max. positus est in Breuiario Romano.</p>
     <p>
      <hi rend="italic">Liturgia Apostolica</hi>
     </p>
     <p><hi rend="italic">In Haereticum carptorem fulminis</hi> Xisti V.</p>
     <p>
      <hi rend="italic">Correctorium errorum, qui Typographorum negligentiâ in Libros Roberti
       Bellarmini S. R. E. Cardinalis Editionis Venetae irrepserunt.</hi>
     </p>
     <p>Prodierunt demum ex ipsius Bibliothecâ depromptae</p>
     <p><hi rend="italic">Nouae Declarationes S. R. E. Cardinalium ad Decreta S. Concilij
      Tridentini.</hi> Lugduni per Laurentium Durand MDCXXXIV.</p>
     <p><hi rend="italic">Concio quam de B. Aloysio Gonzaga ad Socios habuit</hi> Italice anno
      MDCVIII. relata ad calcem Vitae eiusdem Beati a Virgilio Cepario recusae anno MDCXXIX. Prodiit
      demum eius</p>
     <p><hi rend="italic">Oratio de Passione Domini</hi> habita ad Gregorium XIII. anno MDLXXVII.
      cum aliis eiusdem argumenti.</p>
     <p><term>ROBERTVS IENISONVS</term>, natione Anglus, patriâ Dunelmensis, natus anno MDXC. in
      Societatem XXVII. aetatis ingressus; scripsit Anglice</p>
     <p><hi rend="italic">Ocularia;</hi> iustum volumen de variis fidei capitibus controuersis,
      con[?] <hi rend="italic">Viam tutam</hi> Humfredi Lyndi. Rhotomagi MDCXXXI. in 8.</p>
     <p><term>ROBERTVS PERSONIVS</term>, natione Anglus, patria Somersetensis, in Societatem Romae
      die IV. Iulij, anno MDLXXV. admissus agens XXVIII. aetatis, ibidem quatuor vota professus die
      I. Maij, anno MDLXXXVII. vir non magis doctrinâ, quam prudentiâ, et integritate vitae
      laudabilis, qui in Angliâ multos a Catholicae fidei veritate aberrantes ad viam salutis
      reduxit, plurimos Catholicos confirmauit, incredibiles labores pertulit, vitae discrimina
      saepenumero adiuit. Perquisitus ad necem, et omnibus indiciis atque indagine exploratus,
      vestigiis deprehensus, fraudibus circumuentus, ac pene ab haereticis captus, diuinae
      protectionis beneficio saepe liberatus est, vt non semel tantum, sed per totam vitam
      quodammodo Martyr fieret, multorumque Martyrum pater; collabantemque totâ Angliâ Religionem
      Catholicam fulciret, et suis quodammodo humeris sustineret. Seminaria Catholicorum
      adolescentum Anglorum Romae ac Rhemis prius instituta, ne vel Haereticorum impetu atque
      insidiis labefactata conciderent, vel rerum inopiâ tabescerent, multum laborauit; et alia
      Seminaria Hispali et Pinciae in Hispaniis, et apud S. Audomarum in inferiore Germaniâ,
      Philippi II. Hispaniarum Regis Catholici liberalitate excitari curauit. Quibus in Seminariis
      nobiles adolescentes ex totâ Angliâ lectissimi, ad Catholicae religionis regulam informantur,
      et litteris expoliuntur, vt aetate confirmati, Sacris initiati, spiritu robusti, in patriam
      redeant, et acre cum Haereticis bellum gerant, futuri quocunque euentu victores. Quae quidem
      Seminaria refugia sunt Catholicorum Anglorum, naufragantium portus, ipsorum adolescentum
      salus, Haereticorum exitium, Apostolicae Sedis propugnaculum, auitae Religionis praesidium.
      Quapropter vel vno hoc opere peregregie de Angliâ meritus est Personius: qui praeterea
      tradidit saepe animam suam pro nomine D. N. Iesu Christi et fidei Catholicae in Angliâ
      adiumento: qui verbo scriptoque publice testatus est, eo se esse in suos Anglos atque in
      Angliam animo et affectu, vt de se dici posset, quod S. Paulus de S. Epaphrodito Philippensium
      Apostolo scribit, <hi rend="italic">Quod propter opus Christi in ipsis vsque ad mortem
      accessit;</hi> et verissime quoque propriissimeque, quod idem Dei seruus de suo erga
      Corinthiorum salutem zelo testatum reliquit, <hi rend="italic">Quod libentissime impenderetur,
      et superintenderetur ipse pro animabus ipsorum, licet plus eos diligens, minus
      diligeretur.</hi> Fuit autem Robertus, tanquam clarissimae olim Insulae saluti destinatus a
      Deo, omnibus ad tantum opus instructus, seu diuinis, seu humanis ornamentis. Amor in Deum et
      proximum illi flagrans, et actuosus. Animi excelsitas incredibilis, quae nihil de Christianâ
      humilitate decerperet. Prudentia non animorum modo tractandorum, sed flectendarum etiam
      voluntatum admiranda; quam tamen simplicitas in domesticâ consuetudine prorsus amabilis
      condiebat. Ingenio ad imperandum facto; neque quisquam tamen libentius, alacriusque paruit.
      Bonis in litteris strenue versatus; eam tamen earum partem apprime coluit, quae Controuersos
      cum Haereticis locos ad <pb id="s413" n="413"/> normam Dinini verbi, Patrumque regulam exigit.
      Haeresis osor acerrimus; quam consistere nullo loco passus, tam acute, eloquenter, sestiue
      multis exagitauit libris, vt doctrinae gratiâ et elegantiae ab ipsis etiam hostibus lectitatus
      salutarem plerisque aculeum exuendae impietatis infixerit. Aderat etiam digna tanto animo
      species corporis, quae ad fallendum saepe in Angliâ satellitem, ad terrendum nonnunquam
      valuit. Accedebat propria quaedam orationis ad quidlibet persuadendum efficacitas, vt suadae
      medullam populares eum sui olim dixerint. Denique vir fnit, quo si fingi ad huiusmodi sacra
      bella melior animo et cogitatione facile queat, fieri reipsâ et existere difficulter queat.
      His ornamentis ad gratiam Christianorum Regum et Principum haud aegre sibi aditum aperuit,
      quorum auxiliis, sacram aduersus impietatem patriae ac peccata expeditionem, quam primus e
      Societate, vna cum Edmundo Campiano Christi Teste clarissimo, cui praefuit, susceperat coram
      anno salutis MD. LXXX. absens consiliis, auctoritate, imperij (nam praefectus eius operis a
      Generali Praeposito Societatis Claudio Aquauiua, summâ cum potestate dictus est) pecuniis
      etiam annis plus XXX. sustentauit. Nihil interim ad se priuatim ex tantâ Regum beneuolentiâ
      deriuabat, aut affines; vt ne epistolâ quidem fratrem suum germanum Philippo II. Hispaniarum
      Regi, cui virtutum merito carus erat, cuique frater militare constituerat, commendare
      sustinuerit. Sacram Romani Senatus purpuram, ad quam se ab eodem Rege vocari compererat,
      antequam Pontifici Regis postulatum innotesceret, grauissimâ oratione, verissimisque lacrymis
      deprecatus a Clemente VIII. est, multum mirante Pontifice, qui se eâ de re ne cogitasse quidem
      diceret. Quod Personij factum humanitus prudentes exagitent licet, quippe qui tempestiuitatem
      exspectandam fuisse dicant, ne se vel obtulisse ipse Pontifici, vel Regis de se iudicium
      precoci ambitione iactare voluisse videretur: certâ tamen caelestis prudentiae ratione nixum
      satis constat. Prouidebat enim vir sagax et similibus experimentis doctus, nisi praeproperâ
      hâc diligentiâ gratiae aditum praeclusisset, frustra maturis iam rebus confectisque, occupatas
      postulatis Regiis Pontificis aures, serum deprecatorem pulsaturum. Huic verae Christiani animi
      magnitudini reliqua ad extremum omnia respondere. Caritas in vniuersos ad vltimum spiritum
      indefessa. Intenta in omnes partes vigilantia. Muta rebus in aduersis, sed hilaris patientia.
      Pietatis studium et religionis, vsu ipso die religioseque viuendi indies ardentius. Quibus
      vitae et praesentis solatiis, et futurae pignoribus, carissimus nostris, Haereticis inuisus,
      maior sexagenario Romae feliciter finiuit; exemplum omnibus, qui in Haeresim Anglicam vel
      coram, vel per scripta bellum cient. In templo Collegij Anglicani depositus est, et tumulo
      marmor additum cum hâc inscriptione:</p>
     <pb id="s414" n="414"/>
     <p>D. O. M. PATRI ROBERTO PERSONIO ANGLO SOMERSETANO SOCIETATIS IESV SACERDOTI INTEGERRIMO
      ATQVE DOCTISSIMO ET HVIVSCE COLLEGII OPTIMO MODERATORI QVIAD ANIMI CVLTVM, AD STVDIVM
      PIETATIS, AD ANGLIAE CONVERSIONEM COLLEGIORVM DOMICILIIS AC DIVERSORIIS PER OPPORTVNA LOCA QVA
      PER ILLVM EX INTEGRO CONSTITVTIS, QVA COLLOCVPLETATIS AB IPSO MAGNAE SPEI CONVOCAVIT, MAGNIS
      LABORIBVS INSTITVIT IV VENTVTEM HISPALI, VALLISOLETI, GADIBVS, VLISSIPONE, DVACI, AVDOMARI,
      ROMAE; QVO DVCE ET SOCIO PATER EDMVNDVS CAMPIANVS CATHOLICAE REIPVBLICAE PROPVGNATOR ACERRIMVS
      IN ANGLIAMPRIMVS EX SOCIETATE TRAIECIT: QVOQVE VINDICE ET PATRONO VERITATIS HOSTIVM PASSIM
      EXAGITATA TEMERITAS LIBERIS, SCRIPTIS, SERMONIBVSQVE, LITTERIS, EXEMPLIS DEFENSA RELIGIO,
      RECREATA SANCTITAS. CVM INTER HAEC IPSE NVLLAM CAPERET PARTEM CONCESSAE QVIETIS, NVLLVM A SVO
      CAPITE RECVSARET DISCRIMEN HONESTISSIMAE DEFENSIONIS SEMPER PARATVS, SEMPER ERECTVS, SEMPER
      MEDIAM FLAMMAM PERICVLOSISSIMAE CONCERTATIONIS IRRVMPENS ANIMAE MAGNAE PRODIGVS OMNINO VIR
      LXIV. EXPLEVIT ANNOS; EX QVEIS SEX ET TRIGINTA IN SOCIETATE IESV PER OMNIA VIRTVTIS EXEMPLA
      TRANSEGIT. OBIITXV. APRILIS MDCX.</p>
     <pb id="s415" n="415"/>
     <p>Scripsit Robertus Personius Latine</p>
     <p><hi rend="italic">Epistolam de Persecutione Anglicanâ.</hi> Romae et Ingolstadij apud
      Wolfgangum Ederum MDL XXXII. sub nomine Collegij Anglicani Romani: mox etiam in Concertatione
      Ecclesiae Catholicae in Angliâ, post x. Rationes Edmundi Campiani. Treuiris MDLXXXIV. et
      MDLXXXIX. in 4.</p>
     <p><hi rend="italic">Responsionem ad Edictum Reginae Angliae,</hi> sub nomine Andreae
      Philopatri. Romae typis Zannettianis MDXCIII. in 8. et Parisiis.</p>
     <p><hi rend="italic">De Sacris alienis non adeundis, Quaestiones duas</hi> ad vsum praximque
      Angliae breuiter explicatas. Audomari MDCVII.</p>
     <p>Anglice vero scripsit et. pleraque suppresso nomine,</p>
     <p><hi rend="italic">Rationes cur Catholici recusent adire Ecclesias Haereticorum.</hi> Londini
      MDLXXX. Sub nomine Ioannis Hauleti</p>
     <p><hi rend="italic">Detectionem Ioannis Nicolai Cambrobritanni, qui se Iesuitam simulabat,
      paratum renunciare Ecclesiae,</hi> lib. I. Louanij MDXCII.</p>
     <p>
      <hi rend="italic">Causam aduentus sui in messem Anglicanam, et certamen per disputationes
       Protestantibus oblatum.</hi>
     </p>
     <p><hi rend="italic">Censuram in Libros Charki et Hanmeri Ministrorum contra praecedens
      scriptum editos.</hi> Londini MDLXXXI.</p>
     <p><hi rend="italic">Desensionem dictae Censurae.</hi> Ibidem MDLXXXII.</p>
     <p><hi rend="italic">Directorium hominis Christiani,</hi> vulgo dictum <hi rend="italic"
      >Resolutionem;</hi> quo nihil vidit Lingua Anglicana ad excita ndam pietatem aptius, aut quoad
      stylum ornatius. Louanij, Duaci, Audomari MD. LXXXV.</p>
     <p><hi rend="italic">Contra Librum Francisci Hastingi Equitis Aurati.</hi> Antuerpiae
      MDXCIX.</p>
     <p><hi rend="italic">Modestam admonitionem ad eundem Hastingum Equitem.</hi> Antuerpiae MDC. in
      8.</p>
     <p><hi rend="italic">De Peregrinatione,</hi> lib. I. in 12.</p>
     <p><hi rend="italic">De tribus Angliae conuersionibus,</hi> lib. I. Audomari MDCIII.</p>
     <p><hi rend="italic">Contra primam partem Calendarij Ioannis Foxij,</hi> lib. I. Audomari
      MDCIV. in 8.</p>
     <p><hi rend="italic">Contra secundam partem Calendarij Foxiani.</hi> Audomari MDCIV. in 8.</p>
     <p><hi rend="italic">Relationem Colloquij habiti inter Episcopum Ebroicensem, et Philippum
      Plessaeum, coram Rege Galliae.</hi> Audomari MDCIV. in 8.</p>
     <p><hi rend="italic">De x. Disputationibus publicis Oxonij sub Edoardo VI. Rege Angliae
      habitis.</hi> Audomari MDCIV. in 8. quae duo opera prodierunt annexa duabus partibus
      Calendarij Foxiani.</p>
     <p><hi rend="italic">Apologiam pro Archipresbytero,</hi> seu, <hi rend="italic">Hierarchia
      Ecclesiastica per Clementem VIII. in Angliâ instituta.</hi> Audomari MDCI.</p>
     <p>
      <hi rend="italic">Manifestationem diuersorum Spirituum.</hi>
     </p>
     <p><hi rend="italic">Contra Edoardum Coquum Aduocatum Regium in Angliâ.</hi> Audomari
      MDCVI.</p>
     <p><hi rend="italic">Tractatum de Mitigatione erga Catholicos in Angliâ, contra Mortonum
      Ministrum Caluinianum,</hi> lib. III. MDCVII. in 4.</p>
     <p><hi rend="italic">Defensionem eiusdem tractatus, contra Mortonum.</hi> Audomari MDCIX. in
      4.</p>
     <p><hi rend="italic">Iudicium cuiusdam viri Catholici de Apologiâ Iacobi Regis Angliae, pro
      Iuramento fidehtatis.</hi> Audomari MDCVIII. in 4.</p>
     <p><hi rend="italic">Contra Brarloum Pseudo-Episcopum Lincolniensem circa Iuramentum
      sidelitatis.</hi> Prodiit posthumus Audomari MDCXII.</p>
     <p>Scripsit ad haec Hispanice ex Anglico</p>
     <p><hi rend="italic">Relationem de aliquibus Martyribus in Angliâ.</hi> Madridij MDXC. in 8.
      apud Petrum Madrigal.</p>
     <p><term>ROBERTVS SOVTHWELLVS</term>, natione Anglus, patriâ Suffolciensis, vel vt alij
      prodidêre Norfolciensis, loco nobili natus, e patriâ fidei Catholicae causâ profugus Romam
      venit, vbi Societatem nostram ingressus, Praefectum egit studiorum in Anglicano Collegio sub
      annum salutis MDLXXXV. Redux in patriam strenue desudauit in amplificandâ, tuendâque re
      Catholicâ aduersus Elizabethae Reginae furorem, donec Iulio mense, anno salutis MDXCII. sexto
      nimirum postquam in Angliam redierat, Midlesij captus est. Apparitor qui ex indicio eum cepit,
      in suam secum domum abduxit; ibi eum manibus sublimem suspendit, aliisque atque aliis
      cruciatibus fatigauit, vt diceret, Num esset Iesuita; num res tractaret in Angliâ Romani
      Pontificis, aut Catholici Regis. Sed hommem Robertus nullo responso dignatus est, ne ad
      importunas quaestiones viam illi aperiret. Ergo pendulum relinquens egreditur domo res
      familiares curatum; donec monitus a famulo videri Robertum fatiscere, praestareque seruari eum
      ad acerbiora tormenta, laxauit vincula, et in arctissimum, dirissimumque carcerem eum
      detrusit. In eo ternos prope annos delituit, omni Catholicorum alloquio prohibitus, saepius
      interea quaestioni subiectus, et dirioribus modis, quam adhuc consueuerat Sectariorum barbarus
      furor in aliorum paenas adhibere excarnificatus; vt ipse nimirum sit fassus postmodum, decies
      se tormentis, equuleo atque ipsâ etiam morte grauioribus fuisse affectum. Haec tamen vna vox
      illi extorta est tot cruciatibus, <hi rend="italic">Sum Sacerdos et (verbis absit iactantia)
      Religiosus e Societate Iesu: traieci in Angliam, vt meis ciuibus, quam veritatem Catholicam in
      Romano fonte Religionis hausi, verbo explicarem, testarer sanguine. Si titulum mortis
      quaeritis, hoc satis sit causae ad extremum supplicium: proferte ferrum, satisfiet votis
      vestris, atque meis: mortem intendetis, Martyrium reseram: non deerit tanto animo illa
      corona.</hi> Haec inuictus Christi pugil: qui tandem, cum omni mortalium auxilio et solatio
      destitutus esset, productus est in publicum, vt scilicet constaret omnibus, quanto praesentior
      sit virtus in Dei subsidio, quam in humano collocata. Itaque tam constanti, pacato,
      tranquilloque animo processit ad supplicium, vt videretur ex sanctissimorum hominum
      consuetudine ad liquidissimas <pb id="s416" n="416"/> voluptates transire. E Turri Londinensi
      ad Portam nouam facinorosorum hominum translatus, triduo detentus fuit in loco, qui merito
      foeditatis Limbus appellatur. Alterâ Martij die in Tribunal abreptus, capitis sententiam
      excepit, reus Maiestatis, quia Sacerdos, quia Iesuita esset. Postridie sub diei ortum
      admonitus est, paucas superesse horas vitae: cuius nuncij laetitiam, amplexu et nocturno
      pilcolo quem vnum habebat reliquum remuneratus est. Sub patibulo consistens in curru, ligatis,
      vti erat, manibus, sacrâ se cruce signauit, dixitqueue, Siue viuimus, siue morimur, Domini
      sumus. Ecce huc adductus sum, vt vltimam calamitosae huius vitae scenam agam: rogo itaque D.
      N. Iesum Christum Saluatorem nostrum, de cuius pretiosissimo sanguine et morte mihi salutem
      polliceor, vt animae meae misereatur. Confiteor atque protestor me esse Sacerdotem Catholicum
      Sanctae Romanae Ecclesiae, et Religiosum de Societate Iesu, pro quibus in me beneficiis
      immortales gratias et laudes reddo Deo ac Domino meo: tum cruce denuo formatâ, sublatis in
      caelum oculis, spiritum suum Deo commendans, submoto curru, suspensus est. Carnifex qui de
      more spitantem adhuc voluit reciso fune deponere, a Magistratu ac populo prohibitus est. Vitâ
      demum functi cadauer depositum, et concisum ad publica compita suffixum est, multis vel ex
      ipsis Haereticis, sibi suisque tam beatam aeternitatis partem, quam illum credebant adiisse,
      apprecantibus. Gesta sunt haec Londini die III. Martij, anno salutis MDXCV. Scripsit Robertus
      Southwellus maternâ linguâ; cuius elegantiam tum prosâ, tum versu mirifice assecutus est,
      pleraque, si non omnia, suppresso suo nomine,</p>
     <p><hi rend="italic">Solatium Catholicorum in vinculis pro Christi side existentium.</hi>
      Londini, Audomari, et alibi.</p>
     <p><hi rend="italic">Supplicationem ad Elizabetham Reginam, pro Catholicis.</hi> Londini
      MDXCIII.</p>
     <p><hi rend="italic">Regulas bonae vitae, cum Epistolâ ad Patrem suum.</hi> Audomari, Duaci
      saepius.</p>
     <p><hi rend="italic">Querimoniam S. Petri,</hi> Versu eleganti. Londini, Audomari et alibi.</p>
     <p><hi rend="italic">Lacrymas S. Mariae Magdalenae ad Sepulchrum Christi:</hi> oratione solutâ,
      sed tersâ. Londini, Duaci.</p>
     <p><hi rend="italic">Triumphum mortis:</hi> oratione solutâ, ad Illustrissimam Saeuildianam
      familiam.</p>
     <p>
      <hi rend="italic">Poemata varia, de mysteriis vitae Christi, et aliis.</hi>
     </p>
     <p><hi rend="italic">Duas Epistolas</hi> ipsius refert Didacus Yepes de persecutione Anglicanâ
      l. 5. c. 6.</p>
     <p><term>RODERICVSDE ARRIAGA</term>, natione Hispanus, patriâ Lucroniensis, Sacrae Theologiae
      Doctor, et in Vniuersitate Pragensi complures iam annos Professor. Edidit</p>
     <p><hi rend="italic">Cursum Philosophicum.</hi> Antuerpiae ex Officinâ Plantinianâ Balthasaris
      Moreti MDCXXXII. in fol. et Parisiis. Item</p>
     <p><hi rend="italic">De Oratore libr.</hi> IV. Coloniae apud Bernardum Gualterum MDCXXXVII. in
      8.</p>
     <p><term>RODERICVSDE CABREDO</term>, natione Hispanus, vir magnis perfunctus in Societate
      muneribus, Prouincialis ac Visitator in Peruanâ ac Mexicanâ Prouinciis, experientiâ insigni,
      singulari prudentiâ, exquisitâ virtute. Is cum iam grandis natu atque affectis viribus e
      Peruuio Romam Procurator iret; et summo desiderio teneretur conueniendi P. Generalem, Camberij
      in Allobrogibus vitae et viae terminum inuenit, die XXVIII. Iulij, anno salutis MDCXVII.
      Nuncium mortis excepit, vti rem sibi familiarissimam, cuius in cogitatione semper esset
      defixus, et quam illi multorum annorum expeditiones aerumnosissimae oculis semper
      subiecissent. Praeter luculentissima inusitatae pietatis argumenta, incomparabilem animi
      demissionem prae-se-tulit, cuius vel hoc vnum exemplum sussiciat, quod cum Sacramentis
      procuratus diceret, nullius se quidem angi noxae conscientiâ, sublatis tamen in caelum oculis
      inquiebat, O si nossem vel vnicum gradum in tam longinquis meis peregrinationibus, Deo meo,
      cui operas omnes dicaui, acceptum fuisse. Edita est ipsius</p>
     <p><hi rend="italic">Concio quam habuit in translatione ossium</hi> P. <hi rend="italic"
      >Balthasaris Aluarez</hi> e Societate Iesu, Exstat ad calcem vitae Patris eiusdem Balthasaris,
      quam Ludouicus de Ponte scripsit</p>
     <p><hi rend="italic">Historia insignis miraculi, quod Deus inuocatione S. Ignatij Patriarchae
      nostri patrauit Limae die</hi> VIII. <hi rend="italic">Nouembris, anno</hi> MDCVII. <hi
      rend="italic">in Religioso quodam ex Ordine S. Dominici.</hi> Exstat in Annuis Litteris
      Peruanis illius anni, et seorsim Graecij typis W idmanstadij MDCIX.</p>
     <p><term>ROLANDVS OVERSTRATIVS</term>, natione Belga, patriâ Bruxellensis, natus anno MDLXVIII.
      biennio docuit Philosophiam, aliasque Societatis munia laudabiliter exercuit. Edidit
      translatam a se Belgice ex Hispanico</p>
     <p><hi rend="italic">Vitam S. Matris Teresiae.</hi> Bruxellae apud Velpium MDCXIX. et auctius
      Antuerpiae apud Aertsens MDCXXXIV.</p>
     <p><term>ROMANVM COLLEOIVM</term>, caput et norma omnium per vniuersam Societatem Collegiorum,
      omnium nationum educationi institutum. Edidit</p>
     <p><hi rend="italic">De vtrâque Copiâ verborum et rerum praecepta vna cum exemplis, dilucido
      breuique carmine comprehensa.</hi> Antuerpiae typis Plantinianis in 8.</p>
     <p>
      <hi rend="italic">Compositiones Italicas ac Latinas in translatione SS. Domnini, Merentiani,
       et Sociorum Martyrum.</hi>
     </p>
     <p>
      <hi rend="italic">Emblemata sacra affixa intercolumniis Templi S. Stephani in Monte
       Caelio.</hi>
     </p>
     <p><hi rend="italic">Apparatum Epistolâ breui descriptum, quo Ludouicus Ludouisius S. R. E.
      Cardinalis primum lapidem iecit in fundamenta Templi D. Ignatij Societatis Iesu
      Fundatoris.</hi> Romae apud Haeredem Bartholomaei Zannetti MDCXXVI. in 4. Italice; Latine <pb
      id="s417" n="417"/> vero Leodij apud Ioannem Ouwerx MDCXXII. in 4. Item</p>
     <p><hi rend="italic">Orationes</hi> L. <hi rend="italic">de Christi Domini morte,</hi> habitas
      in die sancto Parasceues a Patribus Societatis Iesu in Pontificio Sacello. Romae apud Vitalem
      Mascardum MDCXL. in 12.</p>
     <p><term>RVDOLPHVS MATMAN</term>, natione Germanus, gente Heluetius, patriâ Lucernensis, tria
      vota in Societate professus, in quâ vixit annos XXX. ingressus adolescens XVIII. annorum;
      totos XX. annos docuit Eloquentiae praecepta, in eâqueue mirifice excelluit; quam et ornauit
      singularis religiosarum virtutum cura, accurata modestia, circumspecta sermonis cautio,
      indoles mansuetissima. Spasmis primo longioribus, dein morbo comitiali, ac denique foedâ
      paralysi correptus, cum omnium dolore extinctus est Monachij die XVIII. Septembris, anni MDC.
      XII. Scripsit</p>
     <p><hi rend="italic">De tribus capellis,</hi> contra Iosephum Scaligerum. Plura parantem mors
      occupauit.</p>
    </div2>
    <div2 id="AlBA.01.08" n="8" type="section">
     <head>S</head>
     <p><term>SABBATINVS DE VRSIS</term>, natione Italus, patriâ Lupiensis, quae ciuitas est in
      extremo Regno Neapolitano; ab ineunte aetate salutis hominum fuit cupientissimus, vt cum in
      Collegio Romano nauaret operam litteris, iam tum illum adhiberent Patres nostri magnae
      auctoritatis; ad aequales eius adiuuandos. Eo spiritu ad Societatem pellectus, in extremum
      Orientem ab eodem prouectus est, in Sinns circa annum MDCVII. ingressus, toto decennio Pechini
      multa et tulit, et fecit, vt Sinarum conuersionem promoueret; et Fastos illorum emendare
      aggressus est. Magnus commodorum suorum contemptor fuit: commodorum vero publicorum amator,
      promotorqueue: Praesidum suorum voluntatibus apprime morigerus. Multis annis febri hecticâ
      laborauit; sed ea non potuit efficere, vt a laborando cessaret. Excitatâ in Nostros graui
      tempestate ab aduersariis quibusdam Christiani nominis, ipse vnus e quatuor fuit, qui
      proscripti Macaum deportati sunt. Hîc praeter priuata sua studia, Philosophiam Nostros docere
      aggressus, pueros etiam nonnullos elementis Sinicae Linguae imbuebat, erudiebatque alios
      Nostros in grauioribus Sinensium librorum arcanis. Et haec quidem tam varia, quamuis fractâ
      valetudine, et crebro afflictus ad lectum, cum accuratissime gereret, tam constanter etiam
      gessit, vt non dimiserit, nisi ad moriendum. Grauissimos dolores, et diu morbum ignotum
      sustinuit; ac tandem Sacramentis instructus, abiit ad operum suorum praemia, Macai anno
      salutis MDCXX. nondum annos L. viuendo egressus. Scripsit</p>
     <p><hi rend="italic">Commentariolum de Sinensium Fastorum erroribus,</hi> qui e Lusitano in
      Latinum sermonem translatus, insertus annuis Litteris Sinensibus anni MDCXI. circumfertur.</p>
     <p><term>SABINVS CHAMBERS</term>, natione Anglus, patriâ Lecestriensis, Societatem anno salutis
      MDL XXXVIII. ingressus, Theologiam in Academiâ Dolanâ docuit; postea missus in Angliam
      laborauit in eius vineae culturâ. Scripsit Anglice</p>
     <p><hi rend="italic">Hortum B. Virginis Mariae.</hi> Audomari MDCXIX. in 8.</p>
     <p><term>SALMANTICENSE COLLEGIVM</term>, in Hispaniâ ad amnem Tormesium situm in Prouinciâ
      Castellanâ; edidit Hispanice</p>
     <p><hi rend="italic">Festos apparatus, quibus Beatificationem S. P. N. Ignatij celebrauit.</hi>
      Salmanticae apud Viduam Artasij Tabernielij MDCX. in 4.</p>
     <p><term>SALVATOR DE LEON</term>, natione Hispanus, patriâ Murcianus, Compluti Laureâ
      Philosophicâ donatus venit ad Societatem, in quâ hodieque Deo seruit. Edidit</p>
     <p><hi rend="italic">Expositionem et illustrationem in</hi> XIII. <hi rend="italic">Capita
      prima Ecclesiastici.</hi> Antuerpiae apud Petrum Bellerum MDCXL. in fol.</p>
     <p><term>SALVATOR VARO</term>, natione Italus, gente Calaber Qumquefrondensis, in Societatem
      anno MDCXII. aetatis XX. ingressus, in eâ est Philosophiam ac Theologiam professus: edidit</p>
     <p><hi rend="italic">Historiae Incendij Vesuuiani anni</hi> MDCXXXI. lib. III. Neapoli apud
      Franciscum Sauium.</p>
     <p>Parat praelo opus egregium cui titulum faciet</p>
     <p><hi rend="italic">Quatuor sedes felicitatis Austriacae.</hi> Item</p>
     <p>
      <hi rend="italic">Exemplorum ab hominibus Societatis Iesu editorum ordine Alphabetico
       digestorum, Libros aliquot.</hi>
     </p>
     <p><term>SCIPIO SGAMBATVS</term>, natione Italus, patriâ Neapolitanus, vir excellenti ingenio,
      vastissimâ capacitate memoriae, et in omni litterarum genere versatissimus. In Academiâ
      Viennensi Sacras Litteras, et Scholasticam Theologiam explicuit, eiusdem facultatis Doctoratu
      ornatus; et Conciones tum Academicas Latinas, tum Aulicas Italice habuit, incredibili omnium
      plausu atque approbatione. Ecce autem, quae humanarum rerum est inconstantia, in tantâ
      summarum laudum vel exspectatione, vel consecutione, an studiorum contentione defatigatus, an
      quâ aliâ causâ incertum, mentis alienationem perpessus est, quâ hodieque renetur. Edidit
      Italice suppresso suo nomine</p>
     <p><hi rend="italic">Compendium Vitae B. Francisci Borgiae</hi> Ducis Gandiae, postea Religiosi
      Societatis Iesu, eiusque Praepositi Generalis III. Neapoli apud Lazarum Scoriggium MDCXXIV. in
      8.</p>
     <p><hi rend="italic">Elogium inuicto Christi Duci Christianae fidei defensori et propagatori S.
      Ignatio Loiolae Societatis Iesu Fundatori.</hi> Neapoli in expanso folio apud Lazarum
      Scoriggium MDCXXX. deinde recusum Mediolani, Anconae, Viennae etiam Italice et Latine apud
      Michaelem Rictium MDCXXXV. in 16.</p>
     <p><hi rend="italic">Elogium Sancto Apostolo Orientis Francisco Xauerio</hi> <pb id="s418"
      n="418"/> <hi rend="italic">Societatis Iesu.</hi> Neapoli apud Scoriggium MD CXXX. in expanso
      folio.</p>
     <p><hi rend="italic">Elogium P. Iosephi Anchietae Societatis Iesu, qui cum opinione vniuersalt
      sanctitatis et miraculerum obiit in Brasiltâ die</hi> IX. <hi rend="italic">Iunij, anno</hi>
      MDXCXII. <hi rend="italic">post expensos illic</hi> XLIV. <hi rend="italic">annos in
      praedicatione sanctae fidei.</hi> Neapoli apud Scorrigium MDCXXXI. in expanso folio.</p>
     <p>Latine vero et sub suo nomine edidit</p>
     <p><hi rend="italic">Orationem habitam Neapoli anno</hi> MDCXX. <hi rend="italic">in studiorum
      instauratioue,</hi> cuius inscriptio est, <hi rend="italic">Gratulatio Secularis.</hi> Neapoli
      apud Haeredes Tarquinij Longi MDCXX. in 4.</p>
     <p>
      <hi rend="italic">Orationem funebrem habitam Viennae in Exequiis Melchioris Cardinalis
       Kleselij.</hi>
     </p>
     <p>
      <hi rend="italic">Orationem de B. Virgine Lauretanâ Nikelspurgensi in Morauiâ.</hi>
     </p>
     <p><hi rend="italic">Exercitationem Theologicam.</hi> Antuerpiae ex Officinâ Plantinianâ
      MDCXXXI. in fol.</p>
     <p>Haec sanus edidit: prodiit postquam desiit sanus esse</p>
     <p><hi rend="italic">Institutio Vitae ad exemplar Passionis Domini et Saluatoris nostri,</hi>
      Liber plane aureus. Viennae typis Matthaei Formicae MDCXXXVII. in 8.</p>
     <p>Parabat praelo</p>
     <p>
      <hi rend="italic">Res gestas auspiciis Ferdinandi II. Imperatoris Augusti.</hi>
     </p>
     <p><hi rend="italic">De Scriptoribus Hebraicis,</hi> Tom. III.</p>
     <p>
      <hi rend="italic">Catenam triplicem ex Scriptoribus Hebraeis in Primum Versum Geneseos.</hi>
     </p>
     <p><hi rend="italic">Leuiathan,</hi> seu, <hi rend="italic">Expositionem lob, de Leuiathan
      agcntis.</hi></p>
     <p><hi rend="italic">Epigrammatum Heroicorum ad B. Virginem Lauretanam Corollas</hi> III.</p>
     <p><hi rend="italic">De Societate Iesu,</hi> Opus vastum.</p>
     <p><hi rend="italic">Antonini Pij Libellum, Ad seipsum,</hi> ex Graeco Latinum a se factum.</p>
     <p>Haec habebat partim affecta partim iam perfecta, nisi morbus intercessisset.</p>
     <p><term>SEBASTIANVS BARRADAS</term>, natione Lusitanus, patria Olyssiponensis, nobilibus ortus
      parentibus, et ad omnem virtutis Iaudem iam inde a primâ aetate tam diligenter educatus, vt in
      religionis ingressu diceretur non mores pristinos, sed domum ac vestes permutasse. In Collegio
      Conimbricensi vix ephebus, et XV. tantum agens annum, Societati nomen dedit, Septembris die
      XXVII. anni salutis MDLVIII. a Deo in Societatem vocatus, B. Virgine, vt putatur, interprete;
      quam aiebant adolescentulo in Aede S. Dominici ad aram suam ab Scalâ dictam oranti, Religionem
      hanc singillatim imperasse. Totâ deinceps vitâ medullitus fuit in eam propensus, et publicis
      priuatisque sermonibus nitebatur, vti poterat, eius amorem ac cultum omnibus ingenerare. Ab
      ipso statim Tirocinio summam apud omnes suae virtutis excitauit existimationem, vt iam tum
      digito monstraretur, et ventitarent plurimi ad Societatis Gymnasium admirabundi, vt illius
      tanquam emeriti in sanctitate magistri aspectu, ad modestiam, et virtutis amorem erudirentur.
      Tempore vero sic adoleuit ea opinio, vt totâ Lusitaniâ consummatae sanctitatis elogio
      celebraretur, et vndique ad illum spectandum plurimi confluerent, egregium itineris ac laboris
      fructum arbitrati, si possent fimbriam vestimenti eius, vel capillos a tonsore impetrare,
      cuius quodlibet pignus non minoris sibi esse significabant, quam sint eorum, qui sunt iam in
      Ecclesiae fastos relati. Rhetoricen, atque Philosophicas facultates professus est: Sacras
      Litteras tum Conimbricae, tum Eborae, magnâ Auditorum celebritate est interpretatus; semperque
      illi nomen sanctimoniae stetit: at postquam Concionatoris partes aggressus est agere, eo
      increuit apud omnes viri reuerentia, vt iam apud Lusitanos non communi nobis nomine, <hi
      rend="italic">Apostolus,</hi> dumtaxat, sed <hi rend="italic">Paulus,</hi> appellaretur. At
      ipse de se ita sentiebat, vt se primum esse peccatorum, hominum postremum ex animo diceret.
      Laudes sibi forte ab aliis ingestas, commendatione concionum, aut publicatorum typis librorum,
      aut festiue detorquebat, aut, si id non poterat, aperte retundebat. In corporis sui
      afflictione fuit prorsus inclemens. Saepe intempestâ nocte deprehensus est validâ se
      verberatione conterere, quam tertio nonnunquam eâdem nocte repetebat, interpositâ horae vnius
      oratione inter singulas verberationes. Lectum vrticis aliquando instrauit ad vexationem: nec
      eum a foedissimis animalculis purgari patiebatur. Cibi potusque parcissimus erat, semper ex
      appositis viliora sumens, eaque tam feruida, vt sibi os adureret, aut tam frigida, vt
      conditurae sapor omnis aboleretur. Humilitatis studium attritâ veste fouebat: nihil noui
      admittebat indumenti, nisi Praesidum auctoritas coegisset. Subductum sibi clam a vestiario
      thoracem lineum, et perticae alligatum ad colligendos e futno cineres, ipse cum lacrymis
      repetitum thesaurum, vt aiebat, suum corpori rursus adaptauit. Vnis calceis octennio est vsus;
      tibialibus aliquando tam dissutis ac discissis, vt vix paucis filis cohaererent. Vniuersa quam
      moriens reliquit suppellex, tam vilis fuit et lacera, vt nullus mendicorum pluribus centonibus
      infarcinatus esse potuerit. Nimirum erat ille solitus dicere, decere nos non vocabulo solum et
      Pontificio diplomate mendicantes esse, sed re quoque ipsâ et vsu rerum. Nullum diu habuit
      librum ad manum nisi diuinas Litteras, et earum Concordantias: reliquos in Bibliothecâ
      communi, tum per algores hyemis, tum per ardores aestatis versabat: vt mirum omnino sit
      potuisse illum lucubrare quae edidit, in tantâ studij incommoditate. Commentationes nec
      paucae, nec exiguae post ipsius obitum inuentae sunt, in chartarum epistolicarum tergo
      descriptae. Ardentissimo flagrabat desiderio <pb id="s419" n="419"/> missiones obeundi, in
      quibus variis incommodis conflictaretur. Perpetua erat illius oratio, Quae nos hic vincula,
      fratres, detinent? Cur non cum perâ et baculo pedestres oppidatim discurrimus? Ad Indiam tanto
      anhelabat studio, vt dixerit aliquando, si sibi, dum viribus et aetate florens erat, persuasum
      fuisset, se minime in Indiam missum iri, futurum fuisse, vt intercluso prae dolore spiritu,
      animam exhalaret. Multas ipse fructuosasque instituit per Lusitaniam expeditiones, in quibus
      et Sancti, et Apostoli, et Prophetae nomen, caelo etiam nonnunquam suffragante, comparauit. Ad
      Concionandum a Deo egregia naturae praesidia accepit. Status corporis excellens, et erectus;
      augusta facies, et canitie venerabilis; vox canora, insitus quidam lepor, quem natura, non
      industria commendabat. De caducarum rerum contemptu tantâ contentione dicebat, vt vno anno
      fama sit sexaginta, et in iis nobilissimos iuuenes, et doctissimos cathedrarum candidatos,
      Franciscanorum dumtaxat Ordinem ambiuisse. Addebat voci gratiam et efficaciam oratio, in quâ
      extremis vitae annis certum est duodenas eum horas quotidie collocasse, tantâ collectione
      virium animi, vt a sensibus non raro externaretur. Hic aestus fere solito maior inter sacra
      tractanda mysteria exundabat, in quibus ipse sibi quoque liberalius indulgebat. Canonicum
      Officium summâ quoque et lentissimâ attentione recitabat. Medico submonenti vt propter
      aegritudinem euoluendi Breuiarij curam deponeret, subridens dixit: Non iubeor ad sanitatem
      hominum colloquia subterfugere; nemo mihi persuadeat me non posse cum Deo familiarem tenere
      sermonem. Tot clarus virtutibus Sebastianus, deuexâ iam aetate coepit aeternitatis aditum
      morbo praenuncio propius aspectare. Ergo tempestiue Sacramentis recreatus, felicem egit animam
      die XIV. Aprilis, anno salutis MDCXV. aetatis. LXXIII. ab ingressu in Societatem LVII. Funus
      tanto omnium ordinum concursu procutatum est, vt inter osculantes sacrum cadauer, et vestes,
      capillos, vngues, et quid quid ipsius erat vellicantes aegre potuerit officium persolui. Sed
      demum distractis prope omnibus indumentis, inter lamenta dolentium iacturam suam, et Sanctum
      inclamantium, ligneo conditorio immissus est, additâ plumbi laminâ quae ipsius olim indicium
      daret. Scripsit Barradas</p>
     <p><hi rend="italic">Commentariorum in Concordiam et Historiam Euangelicam,</hi> Tom. IV.
      quorum I. excusus primum est Conimbricae apud Antonium de Maris MDXCIX. ac deinceps
      sequentibus annis reliqui; recusi saepius Lugduni, Moguntiae, Coloniae, Venetiis.</p>
     <p><hi rend="italic">Itinerarium Filiorum Israel ex Aegypto in terram Repromissionis</hi> lib.
      x. prodiit posthumum, Antuerpiae apud Petrum et Ioannem Belleros MD CXXI. et Moguntiae per
      Hermannum Mylium MDCXXVII.</p>
     <p><term>SEBASTIANVS BARRETVS</term>, natione Lusitanus. Scripsit</p>
     <p><hi rend="italic">Annuas Litteras Goâ anni</hi> MDCXXIV. ibidemque obiit diem suum anno
      MDCXXV.</p>
     <p><term>SEBASTIANVS BARRETARIVS</term>, natione Italus, patriâ Florentinus, Humaniores, vt
      vocant, Litteras annos plurimos professus est. Obiit decrepitus Romae die XXII. Iulij, anno
      MDC. XXII. Scripsit diserte</p>
     <p><hi rend="italic">Litteras Annuas Societatis Iesu, annorum</hi> MDXC IV. et XCV. Neapoli
      apud Tarquinium Longum MDCIV. in 8. <hi rend="italic">Item anni</hi> MDXCVI. Neapoli apud
      eundem MDCV.</p>
     <p><hi rend="italic">Vitam P. Iosephi Anchietae, e Societate Iesu</hi> lib. IV. MDCXVII. in 8.
      Lugduni apud Horat. Cardon et Coloniae apud Kinckium in 12.</p>
     <p>Et sub nomine Iacobi a Fossâ</p>
     <p><hi rend="italic">Efflationem pulueris aduersus Emanuelis Aluarez Grammaticas Institutiones
      Veronae excitati ab Orlando Pescetto.</hi> Monachij typis Bergianis MDCXVI. in 8. Reliquit
      etiam</p>
     <p><hi rend="italic">Historiae Ecclesiasticae ab Orbe condito vsque ad Apostolorum tempora,
      Tomum</hi> I. iustae molis, qui in Romano Collegio seruatur.</p>
     <p><term>SEBASTIANVS COVTVS</term>, natione Lusitanus, patria ex oppido Oliuença, dioecesis
      Heluensis, in Conimbricensi Academiâ Philosophicas disciplinas tradidit, et in nostro Collegio
      Sacram Theologiam, quam etiam in Eborensi Academiâ professus est. Scripsit</p>
     <p><hi rend="italic">Logicam</hi> quae cum <hi rend="italic">Cursu Conimbricensi</hi> excusa
      est.</p>
     <p><term>SEBASTIANVS GONZALEZ</term>, natione Lusitanus, patria Ponte de Lima, per annos
      aliquor Rectori Tirocinij, et Praepositis Prouincialibus pro socio fuit. Magister Nouitiorum
      Eborae, et Praepositus Domus Professae Goae. Vir fuit praeclaris virtutibus ornatus, quas
      candidissimae mentis sinceritas coronabat. Eximiâ caritate et facilitate cum omnibus, summis
      aeque atque imis agebat; nulli grauis aut morosus; omnibus auxilio et solatio. Neminem vnquam
      despicere, aut verbo laedere, in omnibus quod praedicaret inuenire. Errata subditorum suauiter
      corrigebat; emendata obliuione sempiternâ delebat. Tantâ erat in Deum fiducia vt cum Domui
      Professae praeesset, quo magis egebat necessariis, eo sibi prolixius omn[?]a
      polliceretur[?]nec vero ea illum spes vnquam fefellit. Humilitatem et Obedientiam impense
      coluit; quarum studio saepe institit, vt a gubernandi munere solueretur. Solitudinis et
      cubiculi cum erat amantissimus: nullum visebat, a nemine visebatur. Inuitatus in supremo morbo
      ad Collegium, vt ibi commodius ad valetudinem haberetur, et aurae vitium, quo Tirocinij Domus
      laborabat, euitaret, negauit decere se pastorem eos deserere in periculo, quorum praeerat <pb
      id="s420" n="420"/> audiendis Confessionibus, et a quibus amari se studiose non nesciret;
      sufficere eam sibi salutis curam, quae minimo cuique adhiberi consueuit. Inter fuorum ergo
      lacrymas et vota, magno sui relicto desiderio pie decessit in Domo Probationis Goae, anno
      salutis MDC. XIX. aetatis LXIII. ab initâ Societate XLV. Scripsit</p>
     <p>
      <hi rend="italic">Historiam virorum illustrium qui in Religiosis per Indiam Orientalem
       familtis, vitae sanctimoniâ et Litteris floruerunt, et eorum potissimum, qui Societatem Iesu
       Martyrij Laureâ coronarunt.</hi>
     </p>
     <p><hi rend="italic">De praeclare a Societate Iesu in Indiâ Orientali gestis,</hi> Tom.
      III.</p>
     <p><term>SEBASTIANVS HEISSIVS</term>, natione Germanus, patriâ Augustanus, vir singulari
      ingenio, doctrinâ eximiâ, nec his dotibus impari virtute. Vix vllum erat Scriptorum genus quod
      non diligenter volvisset: si quid non meminisset id omnino non legerat. Haereses sui temporis
      luculentis disputationibus editis exagitauit, eruditorum approbatione singulari. In tanto
      studendi ardore, assiduus tamen aderat publicis, priuatisque precibus, et omni officio
      obeundo, vt crederes illum ne oculos quidem adlibros adiicere. Quo certe tempore Apologeticum
      pro Ecclesiâ est commentatus omnibus Sacris in arâ maximâ celebratis quotidie interfuit,
      saltem per id tempus, quo Sacra Eucharistia, quam ipse semper impense veneratus est, adoranda
      eleuabatur. Per aegrotationem, tametsi infirmis ad alia omnia pedibus, quotidie sacrificabat,
      et de genibus mox alteri sacrificanti assistebat, donec lecto ad mortem vsque affixus fuit.
      Obiit Ingolstadij die XX. Iunij, anno salutis MDCXIV. aetatis XLIII. Religionis XXIII. quatuor
      votorum professus, et Controuersarum cum Haereticis disputationum professor celeberrimus.
      Scripsit</p>
     <p><hi rend="italic">De verâ Christi in terris Ecclesiâ, deque proprietatibus ac notis, quibus
      ab omnibus falsis Haereticorum Ecclesiis internoscatur.</hi> Ingolstadij typis Adami Sartorij
      MDCX. in 8.</p>
     <p>
      <hi rend="italic">De triumphante in caelis Ecclesiâ.</hi>
     </p>
     <p>
      <hi rend="italic">De cultu et inuocatione Sanctorum, et Veneraetione Sacrarum Reliquiarum
       atque Imaginum.</hi>
     </p>
     <p>
      <hi rend="italic">Dialogos de S. Eucharistiâ.</hi>
     </p>
     <p><hi rend="italic">Aphorismorum Doctrinae Iesuiticae, aliorumque Pontificiorum, Declarationem
      apologeticam.</hi> Ingolstadij typis Adami Sartorij MDCIX. in 8.</p>
     <p><hi rend="italic">Volumen Acatholicum</hi> XX. <hi rend="italic">articulorum Confessionis
      Augustanae, editum a Iacobo Heilbrunner, compendio recognitum et castigatum.</hi> Dilingae
      typis Ioannis Mayer MDCVIII. in 4.</p>
     <p><hi rend="italic">Purgatorium Lutheranorum.</hi> Ingolstadij, typis Sartorij MDCX. in 8.</p>
     <p>
      <hi rend="italic">De Sacrâ Scripturâ in genere.</hi>
     </p>
     <p>
      <hi rend="italic">De Sacrâ Scripturâ in particulari.</hi>
     </p>
     <p><term>SEBASTIANVS MATIENZVS</term>, natione Hispanus, patria Burgensis, Litteris
      Humanioribus egregie excultus, quas annis compluribus Nostros externosque magnâ laude docuit.
      Edidit sub nomine Sebastiani Burgensis</p>
     <p><hi rend="italic">Rhetoricam:</hi> et parata habet ad praelum</p>
     <p>
      <hi rend="italic">Commentaria in Virgilium.</hi>
     </p>
     <p><term>SEBASTIANVS MORALEZ</term>, natione ex Insulâ Materiâ, patriâ Funchalensis, vir
      robustae virtutis, et doctrinae praestantis. Is Mariam Lusitaniae Principem, quae Alexandro
      Farnesio Parmensium Principi nupsit in Belgium atque in Italiam anno MDLXV. secutus a sacris
      concionibus et Confessionibus illi fuit. Eâ e viuis anno MDLXXVII. sublatâ, reuersus est in
      Lusitaniam, vbi cum Prouinciam annum iam quintum, sextumue Praepositus Prouincialis
      administraret, volente Philippo II. Rege Catholico, iubente Pontifice Maximo, anno MDLXXX VII.
      primus Iaponiae Episcopus designatus est; eodemque anno Vlisippone consecratus, soluit in
      Indiam. Verum cum morbis in nauigio grassantibus ipse per incredibilem sui contemptum,
      excelsumque animi ardorem, languentibus omne obsequij genus praestaret, labore victus,
      Mozambici, magno Iaponiae incommodo, concessit e viuis. Scripsit Italice</p>
     <p><hi rend="italic">Vitam et Mortem Serenissimae Mariae Lusitaniae, Principis Parmae et
      Placentiae;</hi> quam deinde a se versam Hispanice recudit, adscripto suo nomine, Franciscus
      Aluarado. Romae typis Blandiis MDLXXX. in 12.</p>
     <p><term>SEBASTIANVS SCIPIO</term>, natione Bohemus, vir praestanti ingenio, nec modicâ
      doctrinâ. Scripsit Bohemice</p>
     <p>
      <hi rend="italic">De Caelibatu Sacerdotum.</hi>
     </p>
     <p>
      <hi rend="italic">Postillam a se collectam.</hi>
     </p>
     <p>
      <hi rend="italic">Varia Opuscula ex aliis linguis translata.</hi>
     </p>
     <p><term>SEBASTIANVS VIEIRA</term>, natione Lusitanus, patriâ ex Castro de Tiro Dioecesis
      Lamecensis. Is cum diu in Iaponiâ magno zelo atque ardore fidem Christi proseminasset, a
      Daifusama Imperatore Manilam relegatus est. Inde regressus in Iaponiam, magno fidelibus
      auxilio fuit, donec a suis Moderatoribus Macaum vocatus, inde Romam Procurator missus est. Ex
      Vrbe redux in Iaponiam sese mutato rursum schemate insinuauit, per incredibilia vitae
      pericula; quae magis etiam sunt aucta, cum aureorum aliquot millium praemio vestigatori
      proposito, quaesitus est. Demum cum esset Vice-Prouincialis, et Administrator Episcopatus,
      haud Ozaca procul est comprehensus, cum nec latebram inueniret, nec opportuna vitae alimenta.
      Nangasachum abductus, atque in carcerem compactus, Deo reuelante cognouit, praedixitque
      custodibus suis, postridie adfuturum ab Imperatore Xoguno, qui se Yendum accerseret. Iussus ab
      illo Christo renunciare, respondit se totos iam 63. annos assiduis ab eo cumulari beneficiis,
      cum contra a Xeguno carceres, inediam, aerumnas, nec aliud accepisset; cur illum <pb id="s421"
      n="421"/> ipso desereret? Intentata tormenta promptum se excipere; promptum seipsos quoque
      fidem docere. Cum vinci frangiue constantiâ, minis non posset, suspensum pedibus, manibus a
      tergo reuinctum, genuum tenus demersum in scrobem tabulis obtectam, ne quid cernere, loquiue,
      neu posset liberum ducere spiritum, tertio demum die supposito igne confecerunt, in doctrinâ
      Christi confitendâ constantem, Yendi die VI. Iunij, anno MDCXXXIV. Scripsit</p>
     <p><hi rend="italic">Annuas Litteras ex Iaponiâ anni</hi> MDCXIII.</p>
     <p><term>SERVATIVS SACRE</term>, natione Belga, patriâ Leodiensis, Societatem duodeuicenarius
      anno MDCXXI. complexus, et in eâ Latinas Graecasque litteras cum laude professus; edidit
      suppresso suo nomine</p>
     <p><hi rend="italic">Enchiridion Grammaticae Graecae.</hi> Typis Petri Bogardi Duaci anno
      MDCXXXII. in 8.</p>
     <p><term>SEVERINVS KARVAT WOKICIEWIC</term>, natione Polonus, aetatis annum agens XVI.
      Societatem ingressus, in eâ disciplinis omnibus probe excultus est, hodieque vtilem illi
      operam nauat. Edidit nomine Collegij Cracouiensis</p>
     <p><hi rend="italic">Lacrymas Vectigales magnis Manibus Magni Sigismundi III. Poloniae
      Sueciaeque Regis, inter parentalia Sacra persolutas anno</hi> MDCXXXIII.</p>
     <p><hi rend="italic">Siradiam trabeatam, dum Illustrissimus D. Stanislaus a Koniecpole
      Koniecpolski Supremus Exercituum Dux Cracouiensem Castellanatum adiret propositam sub
      auspiciis Procerum Siradianae gentis luminum. Anno Domini</hi> MDCXXXIII.</p>
     <p>Suo vero nomine edidit</p>
     <p><hi rend="italic">Elogia</hi> XII. <hi rend="italic">Caesarum,</hi> prosâ oratione; nam duo
      priora Carmine Heroico scripta sunt.</p>
     <p><term>SFORTIA PALLAVICINVS</term>, natione Italus, patriâ Romanus, generis nobilitate
      clarissimus, cum magnam sui exspectationem excellentiâ ingenij et doctrinae excitasset, iamque
      sacris honoribus in Curiâ Romanâ ornatus, ad amplissimos merito posset aspirare, posthabitis
      omnibus in Societatem conuolauit, die B. Aloysij Gonzagae XXI. Iunij, anno MDCXXXVII. in flore
      aetatis et sui abiiciendi studio, quam olim dignitatibus illustrior euasit. Edebat ante aditam
      Societatem, sed abrupit ingressurus</p>
     <p><hi rend="italic">Fastos Sacros,</hi> carmine Hetrusco. Edidit</p>
     <p><hi rend="italic">Asserta de Vniuersâ Philosophiâ</hi> defensa in Collegio Romano anno
      MDCXXV.</p>
     <p><hi rend="italic">Volumen vniuersae Theologiae in Theses digestum, et libris</hi> IX. <hi
      rend="italic">distinctum,</hi> quas Romae publice propugnauit.</p>
     <p><term>SIDRONIVS HOSSCHIVS</term>, natione Belga, patria Markensis, vir Humanioribus
      disciplinis bene eruditus, scripsit</p>
     <p><hi rend="italic">Elegias</hi> IV. quibus Gandam inducit Excellentissimo Francisco de
      Moncada Aytonae Marchioni loquentem. Antuerpiae ex Officinâ Plantinianâ MDCXXXV. in 4.</p>
     <p><hi rend="italic">Elegiam</hi> I. ad Serenissimum Ferdinandum Cardinalem Infantem
      gratulatoriam, quae exstat in Triumpho Guilielmi Becani.</p>
     <p><hi rend="italic">Poemation</hi> aliud in laudem Matthiae Casimiri Sarbieuij quod exstat in
      Epicitharismate a Belgis Poetis ipsius Lyricis addito.</p>
     <p><term>SIGISMVNDVS ERNHOFFER</term>, natione Germanus, patriâ Monachiensis, vix ex ephebis
      exierat, cum nostrum institutum arripuit, et in eo laudate perseuerauit vsque ad mortem, quam
      Graecij obiuit. Scripsit Opuscula aliquot Germanice contra Haereticos, nempe</p>
     <p><hi rend="italic">Protheum Lutheranum.</hi> Ingolstadij MDLXXX VII. in 8.</p>
     <p><hi rend="italic">Minorem Catechismum cum figuris, ex Lutheri scriptis VVittembergae excusis
      eductum.</hi> Ibidem MDL XXXVII. in 8.</p>
     <p><hi rend="italic">Defensionem Minoris Catechismi,</hi> contra Guilielmum Zimmerman, et
      Iacobum Herbrandum Praedicantes. Ibidem MDLXXXVIII. in 8.</p>
     <p>
      <hi rend="italic">Considerationes super Postilla Dauidis Donners Praedicantis in Styria.</hi>
     </p>
     <p><term>SILVESTER NORITIVS</term>, natione Anglus, patriâ Somersetensis, cum in Collegio
      Anglorum Romae dedisset operam Theologiae circa annum MDXC. et postmodum Lauream Doctoralem
      capessiuisset, Societatem anno salutis MDCV. ingressus est. Per multos deinceps annos
      Anglicanae vineae cultor insignis, ibidem decessit circa annum MDCXXX. Scripsit Anglice</p>
     <p><hi rend="italic">Antidotum Controuersiarum, contra Sectarios,</hi> opus perutile et
      eruditum. Audomari MDC. XVIII. et MDCXXI.</p>
     <p><hi rend="italic">Appendicem dicti Antidoti, De successione in Ecclesiâ Catholicâ.</hi>
      Londini MDCXXI. in 4.</p>
     <p><hi rend="italic">Ducem fidei contra Sectarios.</hi> Londini MDCXXI. in 4.</p>
     <p><term>SILVESTER PETRASANCTA</term>, natione Italus, patriâ Romanus, natus exeunte anno MDXC.
      vir omni genere litterarum, tum mitiorum, tum seueriorum instructus, et, vt Erycius Puteanus
      in Vindiciis Circuli Vrbaniani eum salutat, <hi rend="italic">caelestis ingenij, aeternaeque
      eruditionis vir.</hi> Edidit hactenus</p>
     <p><hi rend="italic">Vitam Roberti Cardinalis Bellarmini e Societate Iesu,</hi> ex Italico
      Iacobi Fuligatti cultissimo stylo Latine expressam, <hi rend="italic">cum aliquo
      auctario.</hi> Leodij typis Ioannis Ouwerx MDCXXVI. in 4. et correctius Antuerpiae ex Officinâ
      Plantinianâ Balthasaris Moreti MDCXXXI. in 8.</p>
     <p><hi rend="italic">Sacras Bibliorum Metaphoras, et ex iis documenta morum.</hi> Centuriam I.
      Coloniae per Ioannem Kinckium MDCXXXI. in 4.</p>
     <p><hi rend="italic">Opera omnia P. Edmundi Campiani e Societate Iesu,</hi> adiunctis quibusdam
      nunquam antea excusis. Antuerpiae typis Plantinianis Moreti MDC. XXXI. in 8.</p>
     <p><hi rend="italic">Notas in Epistolam impiam et Haereticam Petri Molinaei Ministri inter
      Hugonotas Galliae non infimi.</hi> Antuerpiae typis Plantinianis Balthasaris Moreti MDCXXXIV.
      in 8.</p>
     <pb id="s422" n="422"/>
     <p><hi rend="italic">Apologiam pro dictis Notis aduersus Andream Riuetum Ministrum</hi> in
      Hollandiâ, qui eas carpsit, cui titulus <hi rend="italic">Caluinianus Verbero, et in eum
      vindiciae Vapulares.</hi> Laureti typis Pauli Seraphini MDC. XXXIX. in 4.</p>
     <p><hi rend="italic">Tesseras Gentilitias ex legibus fecialium descriptas.</hi> Romae typis
      Corbelletti MDCXXXVIII. in fol.</p>
     <p><hi rend="italic">De Symbolis Heroicis, lib.</hi> IX. <hi rend="italic">adiunctis iconibus
      aeri incisis.</hi> Antuerpiae typis Plantinianis Balthasaris Moreti MDCXXXIV. in 4.</p>
     <p>Parat praeterea</p>
     <p><hi rend="italic">Romam piam,</hi> aduersus Sectarios Galliae, Hollandiae, Angliae, qui toti
      in eo sunt, vt Romanum Pontificem et Ecclesiam traducant.</p>
     <p>
      <hi rend="italic">Triumphum Religionis Catholicae, et felicitatis Austriacae.</hi>
     </p>
     <p>Inter haec molienda edidit</p>
     <p><hi rend="italic">Orationem funebrem habitam ad Vrbanum VIII. Pont. Max. Dum iusta
      Exequiarum Ferdinando II. Austriaco Electo Imperatori persoluerentur.</hi> Romae typis
      Francisci Corbelletti MDCXXXVII. in 4. Eam ipse vnâ nocte coactus est parare.</p>
     <p>Et tacito suo nomine, Dedicante Laelio Seruilio</p>
     <p><hi rend="italic">Iter Fuldense; ad Visitationem eius Coenobij;</hi> et</p>
     <p><hi rend="italic">Iter Moguntinum Petri Aloysij Carafae Nuncij Apostolici, ad electionem
      Archiepiscopi Moguntini.</hi> Leodij typis Ioannis Ouvverx, hoc MDCXXIX. in 4. illud MDCXXVII.
      in 4.</p>
     <p><term>SIMON BERENT</term>, natione Prutenus, in Societatem anno MDC. ingressus, in eâ
      facultates propemodum omnes docuit, Humaniora, Philosophiam, Mathesim, Linguam Sacram,
      Theologiam Moralem, Controuersam, Scholasticam; Serenissimo Principi Poloniae Cardinali Carolo
      fuit a Confessionibus. Edidit tacito suo nomine</p>
     <p><hi rend="italic">Opuscula duo Musicalia A. 8. Litaniarum de Nomine Iesu; et Lauretanarum de
      B. Virgine Mariâ.</hi> MDCXXXVIII. et MDCXXXIX.</p>
     <p><term>SIMON FELIX</term>, natione Germanus, patriâ Monachiensis, vir magno ingenio et
      doctrinâ, anno aetatis XVIII. ingressus in Societatem, Philosophiam docuit Ingolstadij,
      Controuersias Monachij, Theologiam Scholasticam Friburgi Brisgoiae. Edidit</p>
     <p><hi rend="italic">Metamorphosim Iacobi Reihingi Catholico-Lutherani.</hi> Dilingae MDCXXII.
      in 8. apud Vdalricum Rem.</p>
     <p><hi rend="italic">Muscas morientes inanium cauillorum Iacobi Reihingi Apostatae Tubingensis
      exsufflatas.</hi> Friburgi Brisgoiae MDCXXV. in 4.</p>
     <p>
      <hi rend="italic">Vulpeculam Tubingensem.</hi>
     </p>
     <p><term>SIMON GVRSKIVS</term>, natione Polonus, scripsit Polonice pro P. Petro Scarga</p>
     <p>
      <hi rend="italic">Manifestationem impudentiae Arianorum.</hi>
     </p>
     <p><term>SIMON NICOVIVS</term>, natione Polonus, patriâ ex oppido Lobzencin, Philosophicis
      disciplinis institutus, atque Laureâ Magistrali donatus, anno salutis LXXV. Societatem nostram
      amplexus est, vir rarae virtutis, candidus humilisqueue. Superior fuit in Missione Suecicâ, et
      Catharinae Iagelloniae Reginae Sueciae a Concionibus quadriennio, post cuius mortem e Sueciâ
      redux idem concionandi munus diu exercuit. Vertit in Linguam Polonicam</p>
     <p><hi rend="italic">Martyrologium Romanum,</hi> Gregorij XIII. iussu editum; et</p>
     <p><hi rend="italic">Sanctorum vitas,</hi> quae exstant in Breuiario Romano.</p>
     <p><term>SIMON WYSOCKI</term>, natione Roxolanus, seu, Rhutenus, in Pocuciâ in pago Kurzang,
      nobilibus parentibus natus anno MDXLII. a matre viduâ ad omnem pietatem educatus est,
      Religiosam vitam praeter suorum voluntatem, iam tum Adolescens adamauit, quibus vt spem omnem
      praecideret ad militiam, quod cogitabant, eum distrahendi, sacro Diaconatus ordine se clam
      ipsis, annos natus XXII. curauit initiari. Dubius quam in familiam Religiosorum se daret,
      Petrum Scargam Canonicum etiam tum Leopoliensem quo vtebatur Confessario, adiit consulturus.
      Is Numine per preces implorato, iuuenem inuitat, vt vna secum Romam, atque ad Societatem Iesu,
      quam nondum audierat, vadat. Rebus compositis dant se in viam, et anno salutis MDLXIX. a B.
      Francisco Borgia Praeposito Generali vterque ad Tirocinium admissus est. Eo exacto, et
      Theologiâ Morali atque controuersâ institutus Simon remissus est in patriam Sacerdotio antea
      inauguratus, vbi concionibus habendis, et audiendis Confessionibus indefessam operam, maximo
      fructu, multis in locis impendit; nam incensâ dictione suâ multorum animos ad fidem
      Catholicam, et ad pietatem colendam inflammauit. Pluribus locis nosocomia pauperibus
      excipiendis curauit excitari, ex quo Patris pauperum appellationem sortitus est. Exstant ea
      hodieque Posnaniae, Vilnae, Lublini, magno multorum bono. In Sueciam secutus est Serenissimam
      Catharinam Ioanni Regi desponsam, eiusque aulam octo annos pietatis officiis excoluit; nec
      pars fuit minima continendi in Catholicâ fide Sigismundi Principis, qui Poloniae Rex III. eius
      nominis demum fuit, semper pius, semper felix: nec veritus est constantissimo vultu Reginam
      aliquando grauius verbis castigare, quod visa esset in gratiam Regis mariti, indulgentius se
      habuisse cum Principe, solemni Comitiorum die, passa vt adiret Parentem, a quo accersebatur,
      quo tempore Concioni Haereticae dabat operam. Romae aliquanto post poenitentiarium egit, et
      plurimis libris Polonice translatis multum suae genti profuit. Biennio calculi et stranguriae
      doloribus exercitus, quos patientissime tolerauit, tandem, quod Deum saepe rogauerat, post S.
      P. N. Ignatij Canonizationem, et breuem quinque dierum decubationem Sacramentis rite munitus,
      excessit <pb id="s423" n="423"/> e vitâ, Cracouiae die XII. Iunij, anno salutis MDCXXII.
      aetatis LXXIX. ex quibus transegerat LV. in Societate, et professus trium votorum LI. quae
      concepit, quando Sacerdos factus est. Ingens concursus ad funus ipsius fuit, et magna
      comploratio, studiumque aliquid pro reliquiis, vel de floribus, more gentis cadaueri
      inspersis, decerpendi. Reddidit Simon Wysockj Polonice</p>
     <p><hi rend="italic">Hieronymi Plaeti, de bono status Religiosi</hi> lib. III.</p>
     <p><hi rend="italic">Domitij Plati, Discursus de Passione Domini,</hi> quos inscripsit Mare
      Rubrum.</p>
     <p><hi rend="italic">Lucae Pinelli, De Perfectione Religiosâ,</hi> lib. IV. MDCVII.</p>
     <p><hi rend="italic">Eiusdem de SS. Eucharistiâ,</hi> quem inscripsit, <hi rend="italic">Nouam
      Monstrantiam.</hi></p>
     <p>
      <hi rend="italic">Francisci Arias, de imitatione B. Virginis; Rosarium, et de praesentiâ
       Dei.</hi>
     </p>
     <p>
      <hi rend="italic">Iacobi Aluarez de Paz, De Vitâ religiose instituendâ.</hi>
     </p>
     <p>
      <hi rend="italic">Fuluij Androtij, Meditationes de Passione Domini.</hi>
     </p>
     <p><hi rend="italic">Ioannis Busaei Enchiridion Meditationum,</hi> quod inscripsit, <hi
      rend="italic">Paradisum animae.</hi></p>
     <p><hi rend="italic">Ioannis Maioris, Speculum magnum exemplorum;</hi> quod cum primo
      prodiisset in 4. postea coniunxit cum</p>
     <p><hi rend="italic">Antonij Dauroultij Catechismo Historiali,</hi> ediditque in folio.</p>
     <p><hi rend="italic">Thomae de Kempis, De Imitatione Christi,</hi> lib. IV.</p>
     <p><hi rend="italic">Francisci Auilae, Excitatorium animae.</hi> Cracouiae MDCVIII. in 8.</p>
     <p>
      <hi rend="italic">Ludouici Granatensis, Speculum hominis Christiani.</hi>
     </p>
     <p><hi rend="italic">Basilij Gradi Episcopi Stagniensis, Palmam Virginum,</hi> seu, <hi
      rend="italic">Tractatum de statu Virginum.</hi> Calissij MDCVII. in 8.</p>
     <p><hi rend="italic">Thesaurum Spiritualem,</hi> seu, <hi rend="italic">Repositorium
      thesauri.</hi></p>
     <p>
      <hi rend="italic">Portam Caelestem.</hi>
     </p>
     <p>
      <hi rend="italic">De Statu Viduali.</hi>
     </p>
     <p><hi rend="italic">Hortulum Spiritualem animae cum</hi> XXX. <hi rend="italic">doctrinis
      et</hi> XII. <hi rend="italic">priuilegiis piorum hominum.</hi></p>
     <p>
      <hi rend="italic">Methodum confitendi pro his qui frequenter Sacramenta vsurpant.</hi>
     </p>
     <p><hi rend="italic">Concionem de Purgatorio,</hi> in funere Ducis Slucensis.</p>
     <p><hi rend="italic">Vitam S. P. N. Ignatij</hi> ex postremâ Petri Ribadeneirae.</p>
     <p>
      <hi rend="italic">Vitam B. Aloysij Gonzagae, e Societate Iesu.</hi>
     </p>
     <p>
      <hi rend="italic">Vitam S. Catharinae Senensis.</hi>
     </p>
     <p><hi rend="italic">Vitam Catharinae VVapovvska,</hi> piae memoriae. MDCVI.</p>
     <p><hi rend="italic">De</hi> VI. <hi rend="italic">Martyribus Iaponicis.</hi></p>
     <p>
      <hi rend="italic">Historiam Sinensem duorum annorum.</hi>
     </p>
     <p><hi rend="italic">Vitam Ioannis Caluini Haeresiarchae,</hi> ex Hieronymo Bolseto.</p>
     <p><hi rend="italic">Tabulas</hi> praeterea <hi rend="italic">varias</hi> dispersit perutiles,
      nimirum</p>
     <p>
      <hi rend="italic">Speculum Religiosorum.</hi>
     </p>
     <p>
      <hi rend="italic">Puncta Passionis Dominicae.</hi>
     </p>
     <p>
      <hi rend="italic">Alphabetum Spirituale.</hi>
     </p>
     <p>
      <hi rend="italic">Doctrinam de Aquâ benedictâ.</hi>
     </p>
     <p><term>SOCIETAS IESV</term> in Prouinciis S. C. MAIESTATIS constituta, edidit</p>
     <p><gap desc="Greek word(s)"/> <hi rend="italic">D. Maximiliano II. Rom. Imp. S. A.</hi>
      Viennae MDLXXVII.</p>
     <p><term>STANISLAVS GRODICIVS</term>, natione Polonus, patriâ Posnaniensis, nobili genere
      ortus, post nauatam Philosophiae operam, mercaturae se totum septennium impendit. Inde rursus
      ad studia, atque ad certas vitae rationes ineundas cogitatione conuersâ, Romam profectus est:
      quo tempore cum B. Stanislai Kostka funeri adfuisset, Societatis ineundae consilium suscepit.
      Igitur acceptâ prius de Superiorum voluntate Theologici Doctoris Laureâ, in Tirocinium
      admissus est pridie Cal. Aprilis, anno MDLXXI. Iam tum in Tirocinio iis virtutibus claruit,
      quae illum ad opinionem proueherent multae olim sanctitatis; quo nomine Claudius Aquauiua, tum
      etiam Tiro, postea vero Praepositus Generalis, singulari eum beneuolentiâ complexus est, et in
      magnis viris semper habuit. Româ venit in patriam, quo tempore Lithuania prope vniuersa
      praeceps ruebat in Haeresim, studio nouitatis, quam illi sub Euangelij specie proponebant
      Sectarij. Eos vbi de periculo P. Stanislaus admonuit, et singulari eloquentiâ, eximiâ
      eruditione, vitae probitate conciones instituit, ad eum audiendum magna animorum conuersio est
      facta. Tunc enimuero facile illi fuit aduersa conuellere, legitima firmare: tantumque dicendo
      et scribendo effecit, vt vulgo Lithuaniae Apostolus audiret. Vilnae complures annos Theologiam
      docuit, magno ingenij eruditionisque praeconio, et quam concionando fidem asseruerat, scriptis
      pro re natâ Commentariis defendit. Incomparabili sedulitate diuinis muneribus excipiendis se
      comparabat. Singulare Sacerdotibus beneficium quotidiani Sacrificij nunquam satis demirabatur;
      ideoque post Sacrum horam ipse solidam in gratiarum actione ponebat. Summum fuit in eo studium
      demissionis. Domi cum fratribus Coadiutoribus erat omnis fere eius consuetudo. Multis precibus
      ac lacrymis institit apud Superiores, ne cogeretur Nostris praeesse: et quando id vitare non
      potuit; nam Pultouiae, Iaroslauiae, Posnaniae, Cracouiae ipsos annos XVIII. Rector aut
      Superior fuit, institit semper vt eo onere leuaretur. Contumelias et iniurias in Christi causâ
      vti auidissime appetebat, ita oblatas accipiebat alacriter. Publicâ vrbis viâ transeunti
      haereticus puer os foedissime consputauit; quod ille aequo animo placidoque vultu tulit; et
      matronam Catholicam, quae iniuriam vltum ibat, et concurrente viciniâ tumultuandi fere causa
      fuerat, supplex rogauit, vt sui ac diuini honoris causâ desistat, cum nihil sibi
      honorificentius esse possit, quam <pb id="s424" n="424"/> pro Christo qualem qualem iniuriam
      tolerare; quâ denunciatione et mulierem composuit et tumultum. His similibusque studiis ad
      maxima quaeque decora se prouehentem, mors excepit, Sacramentis, et accuratissimâ
      praeparatione munitum, Posnaniae die IV. Martij anno salutis MDCXIII. aetatis LXXII.
      Religionis XLIII. Scripsit Grodicius Polonice</p>
     <p><hi rend="italic">Conciones</hi> VI. <hi rend="italic">de vsu Sacramenti Eucharistiae sub
      vnâ specie.</hi></p>
     <p><hi rend="italic">De Emendatione Calendarij Gregoriani Conciones</hi> II.</p>
     <p><hi rend="italic">Regulas fidei Haereticorum;</hi> quibus demonstrat Haeresiarchas, non
      Scripturam Sacram; sed sui cerebri somnia pro regulis habere.</p>
     <p><hi rend="italic">Conciones duas de Purgatorio</hi> quas habuit Vilnae in duorum Principum
      Exequiis.</p>
     <p><hi rend="italic">Trutinam psychotopiae,</hi> contra Ministrum Caluinianum, pro suis
      Concionibus de Purgatorio MDXCII.</p>
     <p><hi rend="italic">Euangelium,</hi> siue, <hi rend="italic">Dialogos</hi> II. quibus probat
      ex ipsorum principiis Haereticos non esse Euangelicos. Latine vero scripsit</p>
     <p><hi rend="italic">Concionum</hi> Tom. VIII. <hi rend="italic">pro Dominicis et Festis totius
      anni:</hi> quadripartitas pro singulis Conciones adferens. Cracouiae, Ingolstadij, Coloniae ab
      anno MDCV. et deinceps prodierunt in 8.</p>
     <p><hi rend="italic">Concionem</hi> item <hi rend="italic">de probandis spiritibus</hi> per
      missionem ordinariam. Cracouiae typis Nicolai Lob. MDCVII. in 8.</p>
     <p><term>STANISLAVS KIZYNOKOLSKI</term>, natione Polonus, patriâ Cracouiensis, priusquam
      veniret ad Societatem publice in Academiâ Cracouiensi Rhetoricam, Mathematicam, Cosmographiam
      et Philosophiam, prope adolescens professus est. Taedio demum humanarum rerum animum ad
      Societatem applicuit anno salutis MDLXXXVII. aetatis XXVII. Sacerdotio iam tum initiatus.
      Rigae et Cracouiae Nouitiorum institutioni praefuit octennio; hîc etiam Praepositum egit
      Professae Domus, et Iaroslauiae Patrum in tertiâ Probatione Instructorem. Vir fuit modestiâ
      singulari, placidis moribus, orationi, et mentis cum Deo coniunctioni perquam addictus. In
      supremo morbo multa dedit patientiae, humilitatis, et voluntatis cum diuinâ compositae
      argumenta. Obiit Cracouiae die VI. Decembris, anno salutis MDCXXXIII. aetatis LXXII.
      Religionis XLVI. Edidit tum Latine tum Polonice nonnulla</p>
     <p><hi rend="italic">Spiritualia Opuscula</hi> ex aliis collecta, nempe</p>
     <p>
      <hi rend="italic">Compendium Vitae Spiritualis.</hi>
     </p>
     <p>
      <hi rend="italic">De Praeparatione ad mortem.</hi>
     </p>
     <p>
      <hi rend="italic">De Viâ vitae aeternae.</hi>
     </p>
     <p>
      <hi rend="italic">De modo meditandi.</hi>
     </p>
     <p><term>STANISLAVS WARSZAWICIVS</term>, natione Polonus, cum nobilitate Senatoriâ, ingenio,
      doctrinâ, auctoritate, in seculo floreret, et ad honores amplissimos vocaretur, iamque esset
      Regiae Cancellariae Regens, et Ecclesiae Gnesnensis, quae primatum eius Regni obtinet,
      Scholasticus, oblatum a Sigismundo Augusto Rege Episcopatum repudiauit; et omnibus mundi
      illecebris vanitatibusque reiectis, anno salutis MDLXVII. aetatis vero propemodum XL. Romam ad
      Christi vexillum conuolauit, crucisque ignominiam aulae splendori in Societate praetulit:
      dignus qui magnis illis nominibus accenseretur, quae Tirocinium Romanum eo tempore decorabant,
      Claudio et Rudolpho Aquauiuis, B. Stanislao Kostka, D. Francisco Turriano. Existenti autem in
      Professorum Domo Varseuitio obitus B. Stanislai in Tirocinio diuinitus significatus est,
      eiusque vitam primus ipse conscripsit. Vir fuit vere religiosus ac maxime pius, orationi
      apprime studiosus, in quâ sic semper erat defixus, vt cum oraret extra se positus videretur.
      Elucebat praeterea in Stanislao rara prudentia, cuius specimen edidit Collegio Vilnensi et
      Lublinensi gubernandis, vtrobique per octennium, et Suecicâ missione dirigendâ, cui sexennio
      praefuit. Honoris Diuini, salutisque proximorum zelo admirabili feruebat; Haereticos ab
      erroribus, peccatores a vitiis, non solum incensis concionibus, sed scriptis etiam libris
      reuocare diligentissime studuit. Religiosae humilitatis, suique abiectionis fuit amantissimus.
      P. Antonium Posseuinum in Sueciâ adegit, vt sibi traderet exercitia spiritualia; idque a Patre
      Ioanne Paulo. Campano Poloniae Prouinciali postea iterum expressit; quorum monita, non secus
      quam si Tiro fuisset, scripto excipiebat. Demum cum redux ex Vrbe, quo fuerat a Prouinciâ
      missus Procurator, Cracouiam se recepisset, Sociis plerisque alio dispersis ob gliscentem
      luem, ipse obtinuit a Superioribus, vt ad spirituale proximorum auxilium, sibi liceret in
      ciuitate consistere. Haud diu superstes fuit; die III. Octobris peste extinctus est, cum vnius
      diei noctisque decursu continuâ luctâ ab humani generis hoste de fide tentatus, gloriosam
      victoriam reportasset, anno salutis MDXCI. aetatis LXIV. religionis XXIV. Cum anno salutis
      MDCVI. P. Petrus Scarga Varsauiae febri laboraret, et vnum adhuc annum vitae sibi dari Deum
      rogabat, videndum se illi praebuit Stanislaus Varseuitius: Et cur, inquit, P. Scarga non petis
      annos X. sed vnum dumtaxat? et in dicto euanuit: tertio die Scarga surrexit incolumis, et IX.
      post anno mortuus est. Scripsit Stanislaus, seu potius Latinitati donauit ex Graeco</p>
     <p><hi rend="italic">Historiae Aethiopiae lib.</hi> X. eosque Sigismundo Augusto Poloniae Regi
      dicauit, priusquam esset in Societate. In Societate vero existens transtulit in Polonicam
      Linguam aureum atque elegantissimum P. Ludouici Granatensis Dominicani librum, qui Hispanice
      inscribitur</p>
     <p><hi rend="italic">Guia de peccadores,</hi> id est, <hi rend="italic">Dux
      peccatorum.</hi></p>
     <pb id="s425" n="425"/>
     <p><term>STEPHANVS ARATOR</term>, natione Hungarus, vit fuit omnibus Disciplinis apprime
      instructus, Graece, Hebraiceque perdoctus. Ad haec virtutum multarum vsu insignis, quibus et
      Societati decus addidit et fidem Catholicam, vbicunque versatus est, magnopere dicendo,
      scribendoque promouit. Congressus frequentissime cum Haereticorum Principibus; sem el XL.
      Praedicantibus vi disputationis os obstruxit, omnessque falsitatis coarguit. Iterum Varasdini
      CCC. prouocauit, et de iis in Synodo gloriose triumphauit. Innumeros ad Ecclesiam perduxit.
      Summâ libertate in Haereticos, et in publica vitia dicebat, eumque aduersus improborum odia
      innocentia et eruditio, quam vel hostes suspiciebant, tuebatur. Proceribus Hungaris fuit
      carus; quibus tamen ipse non condonabat, quin coram, vel per litteras redarguebat, si quid
      peccassent. Stephano Bathoreo Polonorum Regi, cuius famam, et in fide constantiam apud
      Pontificem et Cardinales, aduersus calumniatores, egregiâ oratione defenderat, vsus est semper
      beneuolentissimo. Sanguinis pro fide fundendi cupidissimus cum semper fuisset, nec res tamen
      ex voto caderet, hâc se cogitatione solabatur, quando efflaturus erat animam, quod exul saltem
      pro eâdem fide obiret Olomucij anno salutis MDCXII. aetatis LXX. religionis L. in quâ ante
      annos XX. quatuor vota nuncupauerat. Concinnauit Hungarice</p>
     <p><hi rend="italic">Catechisinum instar Romani, multis Controuersiarum fidei capitibus
      locupletatum.</hi> Item</p>
     <p><hi rend="italic">Testamentum Vetus ex collatione Hebraici, Graeci, Latinique Textus
      Hungarice interpretatus est.</hi> Hae tamen ipsius Lucubrationes hactenus non viderunt
      lucem.</p>
     <p><term>STEPHANVS AVDEBERTVS</term>, natione Gallus, patriâ Bellacensis, in Societatem anno
      MDC. XIII. aetatis XXI. ingressus, Philosophiam docuit in Collegio Palensi; sed concionandi
      potissimum arte valet, quâ Rupellae, et in Insulâ Retensi, aliisque locis Haereticos egregie
      refutauit. Scripsit</p>
     <p>
      <hi rend="italic">Opuscula varia contra Haereticos.</hi>
     </p>
     <p>
      <hi rend="italic">Tractatum de Angelo Custode.</hi>
     </p>
     <p>
      <hi rend="italic">Explicationes quorundam locorum S. Augustini.</hi>
     </p>
     <p><hi rend="italic">Declarationem Decreti Concilij Constantiensis, sessione</hi> XIX.</p>
     <p><term>STEPHANVS DE AVILA</term>, natione Hispanus, patriâ Abulensis, in eâ Hispaniae
      Prouinciâ, quae vulgo Castella vetus dicitur, Societatem nostram aetate adhuc tenerâ ingressus
      est. Post absolutum spiritualis Tirocinij tempus, Theologicis litteris applicuit animum, tam
      felici ingenio, vt nihil supra: vix discipulus esse desiit, cum aliorum Magister et Doctor
      renunciatus est: miraculo fuit adolescentis sapientia summa, eruditio singularis. Haec
      Praepositos mouit, vt eum ad Peruani Regni incolas olim transmitterent. Excepit America tantum
      virum, vt par erat; cumque tacente ipso, quantus esset, praedicaret fama, Theologiam in
      Academiâ Limensi profiteri publice iussus est. Credi vix potest, quam plausibilis omnibus eius
      dicendi ratio: admirationi erat acumen ingenij, in indagandis rebus solertia, in tradendis
      exquisitissima methodus, in euoluendis Auctoribus indefessum studium, praesertim in re morali.
      Haec sic Stephanum commendarunt omnibus, vt Doctor Doctorum vulgo diceretur. Illum totius
      Regni Proceres, Tribunalia summa, vt absolutissimum Theologum, et vtriusque Iuris peritissimum
      consulebant. Omnes hominum status, ciuitates omnes et Prouinciae, quod Auila dixisset, verum,
      certum, securum; quod reticuisset, incertum, suspectum, periculosum iudicabant. Respondebat
      doctrinae egregia probitas morum. Vir fuit incredibili sui despicientiâ, honoris perpetuus
      contemptor, abiectionis cupidissimus, quique cum in ore omnium esset, solus ipse seipsum
      ignorabat. Obiit post illustratas fere omnes quatuor Summae Theologiae Angelici Doctoris
      Partes, cuius acerrimus semper defensor fuit; daturusque forsan fuisset in lucem quamplurima,
      nisi satis immatura mors pios conatus hominis vna cum vitâ abstulisset. Quod ex omnibus suis
      lucubrationibus quae certe multae sunt, absolutum magis nobis reliquit, est</p>
     <p><hi rend="italic">De Censuris Ecclesiasticis Tractatus,</hi> posthumus filius patri. Lugduni
      apud Horatium Cardon MDCVIII. in 4. Edidit praeterea</p>
     <p><hi rend="italic">Compendium Summae, seu, Manualis Doctoris Nauarri, in ordinem Alphabeti
      redactum.</hi> Lugduni apud Cardon MDCIX. et Parisiis apud Iacobum Quesnel MDCXX. in 16.</p>
     <p><term>STEPHANVS BAVNY</term>, natione Gallus, patriâ Campanus Mesomensis, Societatem anno
      MD. XCII. aetatis XVIII. ingressus est, vir antiquae probitatis, ac singularis in Morali
      Theologiâ, quam per multos annos Lutetiae docuit, eruditionis. Scripsit</p>
     <p><hi rend="italic">Manuale Confessorum,</hi> in gratiam eorum quibus animarum cura incumbit.
      Parisiis apud Michaelem Soly MDCXXXI.</p>
     <p><term>STEPHANVS BINETVS</term>, natione Gallus, patriâ Diuionensis, piis ac honestis
      parentibus natus, adolescens ad Societatem accessit. Ex Italiâ reuertit in Galliam, quando ab
      Honrico IV. Rege Societas in Regnum postliminio restituta est. Totis pene XL. annis praefuit
      Nostris, Rhotomagi, Parisiis, Prouinciis Campaniae, Lugduni, Franciae, magno et accenso studio
      animarum. Eluxit in eo sensus erga Deum singularis; mira in rebus omnibus animi praesentia et
      aequalitas; sagacitas et solertia in momentis rerum indagandis; perpetua oris animique
      serenitas, cum suaui argutoque verborum lepôre coniuncta; integritas morum eximia, et
      constantissima innocentiae fama. Professus <pb id="s426" n="426"/> est sub vitae extremum,
      nihil se vnquam egisse in tot administrationibus, studio cuiquam nocendi, sed vt ex cuiusque
      vtilitate secundum Dei gloriam faciendum iudicarat. Nulli fuit vnquam iniurius, nulli
      violentus, asper, contumeliosus. Nunquam de gradu tranquillitatis deiici passus est; nunquam
      suam patientiam irritari. Pietatem aluit in multis Regni primoribus, quibus eius vita
      candorque placebat. In concionibus, quas assidue habuit, festiuus quidem erat, sed nunquam
      sine aculeo pietatis. Nullum pene per annos XL. Parisiis et in vniuersâ Galliâ bonum opus
      fuit, cuius ille vel particeps, vel suasor, vel inuentor non exstiterit. Laboriosus apprime;
      apprime misericors in pauperes. Magnus Praesulum et Magistratuum obseruator. Mortis nuncium
      tam integre tranquilleque excepit, ac si de alio ageretur. Obiit Parisiis die IV. Iulij, anno
      MDCXXXIX. aetatis LXXI. Societatis XLIX. et plumbeo in loculo sepultus est. Edidit maternâ
      linguâ</p>
     <p><hi rend="italic">Vitas multorum Sanctorum,</hi> nempe</p>
     <p>
      <hi rend="italic">SS. Patrum qui Religiosorum Ordinum Auctores fuerunt.</hi>
     </p>
     <p><hi rend="italic">SS. Ignatij, Francisci Xauerij, BB. Aloysij Gonzagae, Stanislai
      Kostka.</hi> Parisiis apud Sebastianum Chappelet MDCXXII.</p>
     <p><hi rend="italic">S. Elzearij Comitis Ariani, eiusque Coniugis.</hi> Ibidem eodem anno.</p>
     <p><hi rend="italic">S. Dionysij Areopagitae.</hi> Ibidem MDCXXIV.</p>
     <p><hi rend="italic">SS. Gomberti et Berthae.</hi> Mussiponti apud Cramoisy MDCXXV.</p>
     <p><hi rend="italic">S. Aldegondae.</hi> Parisiis apud eundem MDCXXVI.</p>
     <p><hi rend="italic">S. Bathildis Francorum Reginae. S. Amedei.</hi> MDC. XXIX.</p>
     <p><hi rend="italic">S. Sauiniani et Sociorum.</hi> Apud Chappelet MDCXXIX.</p>
     <p><hi rend="italic">Flores Psalmorum To.</hi> II. <hi rend="italic">et sanctos affectus animae
      deuotae, cum mediis viuendi in gratiâ Dei.</hi> Rhotomagi apud Richardum Allemanum MDCXIX. in
      12. subiectis Dedicationi initialibus sui nominis litteris.</p>
     <p><hi rend="italic">Tesseram salutis esse Cultum B. Virginis.</hi> Latine reddidit
      Christophorus Holtzleutnerus noster, et edidit Augustae apud Mangiam MDC. XX. in 12.</p>
     <p><hi rend="italic">Consolatoriam aegrorum scholam.</hi> Latinam fecit et edidit Coloniae
      typis Henningij MDCXIX. in 12. Iacobus Malbrancque alius Italicam.</p>
     <p><hi rend="italic">Orationem in funere Henrici IV. Regis dictam Trecis anno</hi> MDCXI.</p>
     <p>
      <hi rend="italic">Compendium perfectionis.</hi>
     </p>
     <p>
      <hi rend="italic">Epistolam Abbatis ad Religiosum Apostatam.</hi>
     </p>
     <p><hi rend="italic">An omnes in suâ Religione saluari possint.</hi> Hi tractatus omnes primum
      seorsim, tum simul recusi sunt Rhotomagi MDCXX. et MDCXXVI.</p>
     <p><hi rend="italic">Motiua excitantia ad opera misericordiae.</hi> Parisiis apud Sebastianum
      Cramoisy MDCXXIV.</p>
     <p><hi rend="italic">Afflictarum animarum consolationem.</hi> Ibidem MDCXXV.</p>
     <p><hi rend="italic">Felicitatem et infelicitatem existentium in Purgatorio.</hi> Ibid.
      MDCXXV.</p>
     <p><hi rend="italic">Ineffabilem Dei misericordiam in bonum Latronem.</hi> Ibid. MDCXXVI.</p>
     <p><hi rend="italic">Efficacia remedia contra pestem et mortem subitaneam.</hi> Parisiis apud
      Chappelet MDCXXIX.</p>
     <p><hi rend="italic">Quaestiones</hi> II. <hi rend="italic">De salute Origenis:</hi> et, <hi
      rend="italic">An plerumque illustriora ingenia sint peruersiora.</hi> Apud Cramoisy
      MDCXXXI.</p>
     <p><hi rend="italic">Praxim solidam Diuini Amoris.</hi> Apud Chappelet MDCXXXI.</p>
     <p><hi rend="italic">De efficacissimis amoris Iesu Christi illecebris.</hi> Apud Cramoisy
      MDCXXXI. Reddidit Latine Henricus Lamormaini noster.</p>
     <p><hi rend="italic">Principium operum Dei,</hi> seu, <hi rend="italic">De Excellentiis B.
      Virginis.</hi> Apud Chappelet MDCXXXV.</p>
     <p>
      <hi rend="italic">Excellentias S. Iosephi. Proborum Antistitum Ideam.</hi>
     </p>
     <p><hi rend="italic">Auream ad caelos ianuam esse eleemosynam.</hi> Latine edidit</p>
     <p><hi rend="italic">Soliloquia Sancta,</hi> seu, <hi rend="italic">Praeparationes ad Missam,
      et ad Communionem.</hi> Apud Cramoisy MDC. XXVII.</p>
     <p>Edidit ad haec sub nomine Renati Francisci</p>
     <p>
      <hi rend="italic">Naturae, nobilissimorumque artificiorum specimen.</hi>
     </p>
     <p>Rhotomagi MDCXXI. et Parisiis non semel.</p>
     <p>Et sub nomine Francisci Fontani</p>
     <p><hi rend="italic">Responsionem ad postulata magni Praelati, de Hierarchiâ
      Ecclesiasticâ.</hi> Nancaei apud Iacobum Garnich MDCXXV. Eam Latine reddidit Henricus
      Lamormaini noster.</p>
     <p><term>STEPHANVS BVBALVS DE CANCELLARIIS</term>, natione Italus, patriâ Romanus, de quo
      Andreas Victorellus sic scribit, <hi rend="italic">Romanae Nobilitatis ornamentum, magni
      nominis Philosophus, Theologusque, Romae iuuenis Philosophiam docens, adolescentes, qui modo
      fulgent in Purpurâ, discipulos habuit. Patauij Romaeque deinde in Romano Collegio Sacrae
      Theologiae arcana praestanti auditorum concioni eximiâ cum laude aperuit.</hi> Idem alibi
      vocat <hi rend="italic">Virum ingenio, pietate, religione, prudentiâ, eloquentiâ, ingenuarum
      Artium cognitione, et generis nobilitate clarissimum.</hi> Docuit multis annis Romae
      Theologiam; aliquot etiam praefuit studiis vniuersis; ex quo munere translatus est ad Sacram
      Poenitentiariam Vaticanam, cuius Collegium nostrum Rector gubernauit, et Sacrae
      Poenitentiariae Theologus fuit. Inde post aliquot annos ad Praefecturam Collegij Romani
      reuersus, demum aetate grauis obiit ibidem die XXVIII. Aprilis, anno salutis MDCXXXIV. Multa
      parabat typo quae recenset Leo Allatius; sed nihil edidit, praeter</p>
     <p><hi rend="italic">Commentationum Angelicarum, in vniuersam Angelici Doctoris tractationem de
      Angelis</hi> Tom. I. Lugduni per Iacobum Cardon et Petrum Cauellat MDCXXII. in fol.</p>
     <p>Prodiit nuper cum aliis aliorum eiusdem argumenti</p>
     <p><hi rend="italic">Oratio de Passione Domini,</hi> quam habuit ad <pb id="s427" n="427"/>
      Clementem VIII. anno MDXCVII.</p>
     <p><term>STEPHANVS DE CASTRO</term>, natione Lusitanus, patriâ Olysiponensis, ingressus in
      Societatem anno MDXCIII. aetatis XX. edidit Lusitanice</p>
     <p>
      <hi rend="italic">Methodum adiuuandi moribundos.</hi>
     </p>
     <p><term>STEPHANVS FAGVNDEZ</term>, natione Lusitanus, patriâ Vianensis, ingressus in
      Societatem anno MDXCII. aetatis XVII. Moralem Theologiam professus est; et in Collegio
      Olysiponensi Gymnasiarcha. Edidit</p>
     <p><hi rend="italic">Quaestiones de Christianis Officiis et Casibus Conscientiae, in</hi> V.
      <hi rend="italic">Ecclesiae praecepta.</hi> Moguntiae per Hermannum Mylium Birckmannum
      MDCXXVIII. in fol. post editionem Lugdunensem MDC. XXVI.</p>
     <p><hi rend="italic">Apologeticum tractatum pro suo Libro in v. praecepta Ecclesiae, ad
      quaestionem de lacticiniorum, ouorumque esu tempore Quadragesimae.</hi> Lugduni per Iacobum
      Cardon MDCXXXI. in 8.</p>
     <p><hi rend="italic">In</hi> X. <hi rend="italic">Praecepta Decalogi Tom.</hi> II.</p>
     <p><hi rend="italic">De Iustitiâ Tom.</hi> I. Lugduni per Anisson et Boissat MDCXL. in fol.</p>
     <p>Item <hi rend="italic">De Iustitiâ et Contractibus, et de acquisitione, et translatione
      dominij libr.</hi> II. Ibidem per eosdem MDCXLI. in fol.</p>
     <p><term>STEPHANVS GVERRY</term>, natione Gallus, patriâ Parisiensis, vir religiosis virtutibus
      insignis, et in Societate Litteras Humaniores, Philosophiam, et Moralem Theologiam professus.
      Rector etiam Bituricensis Collegij. Scripsit</p>
     <p><hi rend="italic">Exercitium animae deuotae, complectens thesaurum intercessionis Sanctorum,
      per singulos anni et natalium dies.</hi> Parisiis apud Sebast. Cramoisy MDC. XXVIII.</p>
     <p><term>STEPHANVS GVYONIVS</term>, natione Burgundus, patriâ Dolanus, Societatis Tirocinium
      ingressus Billomi anno MDLXXXV. aetatis XIX. ibique Humaniores Litteras, sicut et Auenione et
      Anicij Eloquentiam professus, Dolani Collegij et Auenionensis Rectorem multis annis egit.
      Edidit perelegantes</p>
     <p><hi rend="italic">Orationes</hi> II. <hi rend="italic">alteram de veteri Aniciensium pietate
      et doctrinâ; alter am de prisca Consulatus Auiciensis dignitate.</hi> Lugduni apud Ioannem
      Pilehotte. MDCXIII. in 8.</p>
     <p><term>STEPHANVS LVZYIC</term>, natione Gallus, patriâ Aruernus, in Societatem anno MDLXXXIV.
      aetatis XVII. ingressus, scripsit vtilissima opuscula Gallice</p>
     <p><hi rend="italic">Fel poenitentiae, et colloquium amoris diuini.</hi> Parisiis apud
      Sebastianum Cramoisy MDCXXI.</p>
     <p><hi rend="italic">Cor deuotum, Iesu Christi regnum, pacifici Salomonis thronum.</hi> Apud
      eundem MDCXXVI.</p>
     <p><term>STEPHANVS MOOVOTVS</term>, natione Gallus, patriâ Niuernensis, Latine et Graece
      doctissimus, omnibus, tum domesticis, tum externis carissimus, ob singularem animi
      demissionem, candidissimam animi simplicitatem, inuictam patientiam, et tolerantiam laborum,
      quos docendo, scribendoque suscepit. Haereticorum fuit impugnator acerrimus. Gradum in
      Societate obtinuit Coadiutoris Spiritualis. Obiit Burdegalae die VI. Nouembris, anno salutis
      MDCXXVIII. aetatis LVII. ab initâ Socierate XXXII. Edidit Gallice</p>
     <p><hi rend="italic">Examen doctrinae Haereticorum,</hi> Tom. III.</p>
     <p>
      <hi rend="italic">Ministrorum diuersarum Sectarum inter se bellum.</hi>
     </p>
     <p>
      <hi rend="italic">Vitam S. Radegundis, pietate et doctrinâ refertam.</hi>
     </p>
     <p><hi rend="italic">Grammaticam Graecam Nicolai Clenardi in meliorem formam redegit,</hi> quae
      iam totâ fere Galliâ in vsu est, et saepius excusa.</p>
     <p>
      <hi rend="italic">Luciani Dialogos aliquot castigatos, ad praxim suae Grammaticae
       accommodatos, et glossâ interlineari ad verbum expositos.</hi>
     </p>
     <p><term>STEPHANVS DE PALMA</term>, natione Hispanus, et Collegij Toletani aliquando Rector,
      obiit Toleti die XI. Maij, anno MDCXXXVI. Edidit Hispanice</p>
     <p>
      <hi rend="italic">Memoriale obligationum, quas habet homo Christianus in extremâ
       infirmitate.</hi>
     </p>
     <p><term>STEPHANVS PARISOT</term>, natione Gallus, Campanus, Societatem ingressus anno MDC. IV.
      aetatis XVII. in eâ fuit Rector Collegij Roanensis. Edidit pium libellum</p>
     <p>
      <hi rend="italic">De cultu adorandae Trinitatis.</hi>
     </p>
     <p><hi rend="italic">De amore Dei et proximi,</hi> iustum volumen.</p>
     <p><term>STEPHANVS DE PATERNINA</term>, transtulit Hispanice variatis nonnullis</p>
     <p><hi rend="italic">Vitam P. Iosephi Anchietae, Societatis Iesu.</hi> MDC. XVIII. in 8.</p>
     <p><term>STEPHANVS PETIOT</term>, natione Gallus, patriâ Lemouicensis, Societatem anno MDCXIX.
      aet. XVII. ingressus est, Eloquentiae in Burdegalensi Collegio Professor, scripsit</p>
     <p><hi rend="italic">Panegyricum Burdegalae dictum Ludouico XIII. Regi Christianissimo, post
      debellatos in Galliâ Sectarios.</hi> Burdegalae apud Petrum de la Court MDC. XXVIII. in 8.</p>
     <p>
      <hi rend="italic">Panegyricum nato Delphino.</hi>
     </p>
     <p><term>STEPHANVS STAPELS</term>, natione Belga, patriâ Herkenrodius, natus ineunte anno
      MDLXXIII. publicauit idiomate Flandrico</p>
     <p><hi rend="italic">Artem bene viuendi et moriendi, adiectâ variâ virtutum praxi.</hi>
      Cortraci apud Bouuet MDCXX VI. in 8.</p>
     <p><hi rend="italic">Exercitia meditationum praxi expressarum.</hi> MDC. XXXV.</p>
     <p><term>STEPHANVS TVCCIVS</term>, natione Siculus, patriâ ex oppido Monfort, dioecesis
      Messanensis, natus anno Domini MDXL. Ad Societatem admodum adolescens accessit anno MDLVIII.
      Multa illi ad gratiam conciliandam aduersabantur; aetas inconstans, generis humilitas;
      aspectus horridior; consuetudo, moresque pene subrustici; sermo ab eo quo natus est loco non
      abhorrens: acris tamen indoles, multâ obruta duritiâ, tanquam ex fumo lumen erumpens, naturae
      impedimenta superauit. Ita summâ ipsius laetitiâ in Societatem admissus, prae <pb id="s428"
      n="428"/> maturâ virtute in infirmâ aetate, magnae de se excitatae exspectationi satisfecit.
      Floruit multis annis inter nobilia suae aetatis ingenia, magno semper sincerae probitatis
      exemplo, et multis ingenij doctrinaeque laudibus. Solidis imprimis virtutibus ornatus,
      patientiâ praecipue et abiectione sui, nullâ vnquam suorum commodorum habitâ ratione, totum se
      ad Societatis obsequia, et Praesidum praescriptum semper impendit. Humanitatis studiis
      praesertim Adolescens, et arte Oratoriâ multum claruit, et locum sibi comparauit inter primos;
      et totos XVI. continenter annos iuuentutem hisce litteris instituit; quo tempore omnes
      Philosophiae, Theologiaeque locos, proprio studio laboreque cognouit. Peritiam vero tantam
      retum antiquarum, tum sacrarum, tum prophanarum sibi comparauit, vt clarum illud doctrinae
      lumen, et nostrae Societatis ornamentum P. Alphonsus Salmeron, eum per litteras de multis,
      velut oraculum, consuleret. Romam co consilio venit, per causam quidem Theologiae discendae,
      verum reipsâ, vt quammaximam iuris ad Conscientiam pertinentis cognitionem acquireret, quo se
      studio maxime teneri dicebat; cathedrae vero, aliosque scholarum plausus non magnopere
      admirari. Romae duobus annis Theologiae scholas frequentauit; et cum ne vnâ quidem litterâ
      dictata exciperet, solâ attentione, priuatimque inspiciendis Auctoribus, qui indicabantur, ita
      proficiebat, vt iam tum Magister potius, quam discipulus viderr posset. Sic exacto curriculo
      idoneus habitus est, qui Patauij Theologiam explicaret, doctissimisque viris succederet, cuius
      de Trinitate commentationes, quas dictauerat, cum typis ipso inscio quispiam mandasset, magni
      partus ingenij visae sunt. Post annos aliquot Conscientiae quaestionibus praefuit Laureti; ac
      subinde Romae studiorum Praefecturam gessit, et Theologiam cum plausu docuit, Magni Suarij
      Collega. Multi Magnates, et Romanae Curiae Antistites et Purpurati, ipse etiam Romanus
      Pontifex Clemens VIII. illius et operâ et doctrinâ ad difficiles quaestiones multum vsi sunt.
      Saepe Congregationibus Cardinalium iussus est interesse; Rector etiam praefuit Collegio nostro
      Poenitentiariae, quo in munere omnes optimi Praesidis numeros absoluit. In tanto rerum
      gestarum splendore quantâ fuerit animi demissione, haud facile potest explicari. Omnino se
      iudicabat indignum quem bonitas Diuina respiceret, quamuis interim firmâ fiduciâ speraret,
      salutem se diuinâ misericordiâ consecuturum. Porro edomandi corporis, animique rebellantes
      motiones comprimendi fuit impense studiosus. Aiebat malle se mori, quam sinistri quidquam in
      confilio suarum rerum admiscere. Multis annis indumenta nunquam exuit, nisi corporis
      verberandi causâ. Nudis asseribus vnâ inuolutus lodice cubauit ad quietem. Victum communem,
      mensutâ semper eâdem, moderatus; cum semel in die tantum cibum sumeret, noctu tenuem quamdam
      sorbitiunculam ex vili et inscito olere decocto, cum vini haustu ad conciliandum somnum
      accipiebat. Noctibus singulis acriter se verberabat; et ab humeris ad pedes descendendo,
      rursumque a pedibus ad humeros ascendendo, nouum semper locum ictibus quaerebat. Cilicinum
      thoracem, cum aliquando febri laboraret, ne in ipsâ quidem exuit morbi contentione. Somnum non
      plus horis quinis capiebat. Totidem quotidie horas diuinae precationi tribuebat, semper de
      genibus, in medio cubiculi, nullo subnixus fulcro; neque vllâ vnquam animi sensuumue
      sterilitate a proposito sibi spatio orandi defecit. Quinque fere prius annis quam decederet e
      vitâ, rerum pertaesus humanarum, factâ a Summo Pontifice copiâ receptui cecinit, atque in
      Tusculanam quietem concessit; in quo secessu latentem quaesiuit Clemens VIII. et perhumaniter
      inuisit, reuertitque plenus admiratione et documento virtutis. Demum continenti, diuturnâque
      mentis contentione ita se labefecit, vt ipse vrbano ioco semi se cadauer appellaret. Subinde
      circa ceruices informis illi natta succreuit, quae minus quinquennio suâ mole capitis
      magnitudinem exaequauit. Puluillis, ligneisque ac ferreis fulcillis, varie subinde
      excogitatis, atque inter humerum insertis, enorme illud pondus sustinebatur, eratque
      impedimento praeter caetera ad quietem, cum situs aptus nullus inueniretur acclinando corpori,
      quin eo pondere contracti nerui fauces comprimerent, suffocarentqueue. Igitur aut nixus
      genibus lecto incumbens, aut pronus e transuerso lecto in sellulae ad id paratae brachia
      porrectus vtcunque conquiescebat. Tandem vbi humores verti coepere in putredinem, neruos ac
      musculos infecerunt; nerui cerebrum vitiarunt, quod eo malo irritatum contrahebatur, simulque
      neruos qui circa collum tenduntur, contrahebat, ex quo aspasma cum intolerando cruciatu
      citabatur; quod gulam contrahens, respirandi difficultatem faciebat. Eo res ad extremum
      deuenit, vt os diducere nequiret, aut quidquam mandere, et epiglottide ab radice contracta, ne
      liquoribus quidem infusis ali posset, sine certo suffocationis periculo. Ideo ad vitam eius
      quoad fieri posset retinendam, calidorum odore panum et coctarum carnium, spiritus eius
      tenuiter recreandi fuerant. Ergo certus erat in oculis interitus; quem tamen etiam anteuertit
      compressione faucium femper se magis intendens neruorum contractio, extinxitque virum inter
      tot tantaque mala admirabili aequirate animi, sui semper compotem, ac Iesum ac Mariam
      ingeminantem, victo ceterum dissimulatoqueue <pb id="s429" n="429"/> dolore, Romae die XXVII.
      Ianuarij anni salutis MDXCVII. aetatis LVII. Religionis XL. sub Euerhardo Praeposito Generali
      quatuor olim vota professum. In funere factus est impetus ad viri sancti reliquias
      vellicandas; capillus omnis et barba rescissa, amiculus lineus, et bona pars togae lacerata;
      carnem etiam nonnemo furtim decerpsit. Omnium vna vox erat, beatum illum depraedicantium;
      quibus grauissimum addidit auctoritatis suffragium Clemens VIII. Sum. Pont. qui vbi eum
      intellexisset mortem oppetiisse, <hi rend="italic">Ergo,</hi> inquit, <hi rend="italic">demum
      mortuus est Sanctus.</hi> Expressa coloribus post mortem vultus eius effigies est; et virtutes
      ipsius publicâ oratione laudatae. Voluminis iusti res esset, quae patientiae, fortitudinis,
      aequanimitatis, amoris in Deum, et duriora indies patiendi documenta dederit, referre. Sed
      erit de his alias dicendi locus. Scripsit Stephanus Tuccius</p>
     <p>
      <hi rend="italic">Chronicon ab Orbe condito ad Christi Natiuitatem.</hi>
     </p>
     <p><hi rend="italic">Orationes</hi> item <hi rend="italic">plurimas;</hi> vti et</p>
     <p><hi rend="italic">Dramata, et Actiones Sacras, Heroico carmine compositas,</hi> inter quas
      obtinet principatum, <hi rend="italic">Christus Iudex,</hi> saepius cum admiratione spectatus:
      et alia id genus multa.</p>
     <p><hi rend="italic">Disputationes</hi> varias <hi rend="italic">de Theologicis
      Philosophicisque rebus, quae in controuersiâ versantur.</hi></p>
     <p><hi rend="italic">Ingens Volumen Disputationum aduersus nostri temporis Atheistas.</hi> Sed
      haec per mortem limare Stephanus, ac perpolire non potuit. Editae sunt tamen ipsius</p>
     <p><hi rend="italic">Orationes</hi> III. vna <hi rend="italic">ad Gregorium</hi> XIII. <hi
      rend="italic">Pont. Max. cum inuisit Collegium Romanum.</hi> Altera</p>
     <p><hi rend="italic">In funere eiusdem Gregorij</hi> XIII. quae propter elegantiam typis saepe
      euulgata est. Tertia</p>
     <p><hi rend="italic">De Christi Cruciatibus,</hi> habita ad Gregorium XIII. anno MDLXXXIII.
      quae nuper cum aliis aliorum eiusdem argumenti recusa est, vti et altera habita ab ipso ad
      Sixtum V. anno MDL XXXVII.</p>
     <p>Prodiit etiam ipso inscio</p>
     <p><hi rend="italic">Tractatus de Trinitate,</hi> quem Patauij olim dictauit in scholis,
      tulitque magnam commendationem.</p>
    </div2>
    <div2 id="AlBA.01.09" n="9" type="section">
     <head>T</head>
     <p><term>TACREDVS COTTHO, vel COTTONVS</term>, natione Italus, patriâ Senensis, edidit Italice
      sub nomine Academici occulti</p>
     <p><hi rend="italic">Tragoedias</hi> v. nempe I. <hi rend="italic">Olaum.</hi> II. <hi
      rend="italic">Eduinum.</hi> III. <hi rend="italic">Sidrach, Misach, et Abdenagum.</hi> IV. <hi
      rend="italic">Dauidem.</hi> V. <hi rend="italic">Praectpitium falsorum Numinum in Verbt
      Incarnatione.</hi> Romae apud Guilielmum Facciottum MD CXXVIII. in 12.</p>
     <p>Reddidit etiam Italice librum</p>
     <p><hi rend="italic">Roberti Card. Bellarmini, De Gemitu Columbae.</hi> Romae apud Zannettum
      MDCXVII. in 12.</p>
     <p><term>TARQVINIVS GALLVTIVS</term>, natione Italus, patriâ Sabinus, diu in Romanâ luce
      Rhetoricam exquisite docuit; magni Oratoris munus in nobilissimâ Purpuratorum coronâ,
      frequentique eruditorum hominum conuentu non semel exercuit. Hunc multiplicis doctrinae virum,
      editis voluminibus nobilem Europa suspicit; Romana iuuentus auide et hilare audit. Verba
      recitaui Andreae Victorelli. Edidit Gallutius</p>
     <p><hi rend="italic">Carminum lib.</hi> III. Romae apud Mascardum MDCXI. in 12. et apud
      Zannettum MDCXVI. in 12. cum auctario.</p>
     <p><hi rend="italic">Orationum Tomos</hi> II. Romae apud Zannettum MDCXVII. in 12. Coloniae
      apud loannem Crithium MDCXVIII. in 12.</p>
     <p><hi rend="italic">Virgilianas Vindicationes; et Commentarios</hi> III. <hi rend="italic">de
      Tragoediâ; De Comoediâ; De Elegiâ.</hi> Romae typis Alexandri Zannetti MDCXXI. in 4.</p>
     <p><hi rend="italic">Orationem in funere Roberti Card. Bellarmini habitam Romae.</hi> Iisdem
      typis et anno in 4.</p>
     <p><hi rend="italic">Orationes duas de Christi Passione,</hi> habitas coram Paulo V. annis
      MDCXV. et MDCXIX. quae nuper cum aliis aliorum prodierunt.</p>
     <p><hi rend="italic">Orationem de Christi funere habitam coram Vrbano VIII. in Parasceue
      anno</hi> MDCXXV. Iisdem typis MDCXXV. in 4. Ea nuper cum aliis etiam recusa est.</p>
     <p><hi rend="italic">In Aristotelis lib.</hi> v. <hi rend="italic">priores Moralium ad
      Nicomachum, Nouam interpretationem, Commentarios et Quaestiones.</hi> Parisiis per Sebastianum
      Cramoisy MDCXXXII. in fol. In reliquos propediem editurus.</p>
     <p>Italice praeterea edidit</p>
     <p><hi rend="italic">Renouationem Antiquae Tragoediae, et Defensionem Crispi.</hi> Romae typis
      Vaticanis MDCXXXIII. in 4.</p>
     <p><term>TERENTIVS ALCIATVS</term>, natione Italus, patriâ Romanus, Sacrae Theologiae in Romano
      Collegio per annos complures, et meus, quo glorior, Professor, D. Thomae doctrinae
      studiosissimus: et studiorum ibidem moderator, ac demum Vaticanae Poenitentiariae Rector,
      eruditorum, vt non nemo de illo scribit vrbanissimus, et Theologus clarissimus, cuius amabile
      ingenium, et in tradendis sanctioris Philosophiae praeceptis industriam plusquam fraterne
      exosculeris. Edidit Italice sub nomine Erminij Taciti</p>
     <p><hi rend="italic">Vitam P. Petri Fabri, primi Sociorum S. P. N. Ignatij,</hi> ex Latine
      scriptâ a Nicolao Orlandino. Romae apud Haeredem Bartholomaei Zannetti MDCXXIX. in 8. Prodiit
      nuper cum aliis eiusdem argumenti</p>
     <p><hi rend="italic">Oratio de Passione Domini,</hi> quam habuit ad Clementem VIII. anno
      MDCII.</p>
     <p>Parat auctoritate Vrbani VIII. Pont. Max.</p>
     <p>
      <hi rend="italic">Acta Concilij Tridentini, aduersus hostes veritatis.</hi>
     </p>
     <p><term>THEOBALDVS N</term>. natione Germanus, patriâ Sueuus, transtulit ex Latinâ Linguâ in
      Germanicam</p>
     <p><hi rend="italic">De Vitâ S. Patris Ignatij Societatis Iesu institutoris</hi> <pb id="s430"
      n="430"/> <hi rend="italic">lib.</hi> V. <hi rend="italic">a P. Petro Ribadeneira
      conscriptos.</hi> Item</p>
     <p>
      <hi rend="italic">Varias Epistolas Annuas Iaponicas.</hi>
     </p>
     <p><term>THEODORICVS BAECK</term>, natione Germanus, Matheseos in Friburgo-Brisgoianâ primum
      Academiâ, deinde Lucernae Heluetiorum Professor. Edidit</p>
     <p><hi rend="italic">Tubum Optico-Geometricum nouum,</hi> disputationi propositum Friburgi
      MDCXXXII.</p>
     <p><hi rend="italic">Architectonicam Militarem defensiuam; oppugnatam ac defensam
      Lucernae.</hi> Typis Ioannis Hederle MDCXXXV.</p>
     <p><term>THEDORICVS KRALLIVS</term>, natione Bohemus, vir suauitate morum, religiosâ grauitate
      ac modestiâ temperatâ illustris, in rerum agendarum ratione aeque simplex ac prudens, iuuandi
      studio aequabilis in omnes; quo nomine gratus cunctis fuit. Incredibili semper arsit alienae
      salutis studio, omnibusque incedebat laetitiis, si quem a perfidiâ abduxisset. Annis XXXVI.
      egit Ecclesiasten; indefessus omnino ad extremum vsque spiritum operarius. Confessionibus
      audiendis intentum mors offendit, et rheumate tam celeriter oppressit, vt ei de reliquis viae
      praesidiis (nam Sacrum paulo ante fecerat) deliberandi tempus ademerit. Gradum habuit in
      Societate Coadiutoris Spiritualis, annos in eâ LII. vitae LXXII. Obiit Graecij pridie Nonas
      Aprilis, anno salutis MDCXXXIII. Edidit Germanice ad captum plebis</p>
     <p><hi rend="italic">Notas verae Catholicae fidei, per breues interrogationes et responsiones
      explicatas.</hi> Graecij typis Widmanstadij MDCXXIX. Item</p>
     <p><hi rend="italic">Bicipitem Lutherum in negotio Communionis sub vtrâque specie.</hi> Graecij
      apud Widmanstadium MDCXXXI. Nomen vero suum expressit in calce Praefationis, vel
      tractatus.</p>
     <p><term>THEODORVS KIEVIT</term>, natione Belga, patriâ Roterodamensis, edidit sub nomine
      Anagrammatico Turani Vekiti versum a se Flandrice</p>
     <p><hi rend="italic">Compendium Meditationum P. Ludouici de Ponte.</hi> Antuerpiae
      MDCXXVIII.</p>
     <p><term>THEODORVS MORETVS</term>, natione Belga, patriâ Antuerpiensis, Artium Liberalium et
      Philosophiae Magister docuit Ethica, Philosophiam, et in Pragensi Academiâ Mathematicarum nunc
      est Professor; edidit</p>
     <p><hi rend="italic">Propositiones Mathematicas, De Celeri et Tardo Naturae et Armorum.</hi>
      Pragae MDCXXXV. in 4.</p>
     <p><term>THEODORVS PELTANVS</term>, natione Belga, patriâ ex Pelta ditionis Leodicensis pago,
      vir fuit Graece Latineque doctissimus, et in aliis scientiis probe versatus; cuius hîc elogium
      adscribere placet e S. Theologiae Professoribus Academiae Ingolstadiensis Auctore Ioanne
      Engerdo Valentini Rotmari continuatore.</p>
     <p>Theodorus Antonius Peltanus ex Inferioris Germaniae Pelta pago oriundus, Societatis Iesu
      Theologus, anno Domini MDLVI. cum aliis quibusdam Patribus de Societate Iesu, <hi
      rend="italic">Thomâ Lentulio</hi> Nouiomagensi, <hi rend="italic">Ioanne Cuuillonio</hi>
      Insulensi, et <hi rend="italic">Hermanno Tyraeo</hi> Nouesiensi, Doctoribus Theologis, mense
      Augusto ad Ingolstadiensem accedit Academiam, et Graecae, Hebraicaeque Litteraturae Professor
      ordinarius constituitur. In Theologiâ omnes gradus, tam Baccalaureatus, quam supremos est
      adeptus. Anno Domini MDLXII. mense Aprili Doctoralia recipit insignia, et in lectione
      Theologicâ D. <hi rend="italic">Cuuillonio</hi> qui ad Concilium Tridentinum proficiscebatur,
      succedit. Si quis vel propter ingenij candorem et acumen, vel in disputando tam in
      Philosophicâ, quam Theologicâ arenâ subtilitatem et prom ptitudinem meretur laudem, certe ille
      amplissimis dignus est encomiis; vt interim Linguarum cognitionem, quam publicis scriptis, et
      versionibus, et aptissimis et ornatissimis toti Ecclesiae iam testatam reliquit, silentio
      praeteream. Docuit Theologiam ab anno LXII. vsque ad annum LXXIV. frequentibus in materiâ
      Theologicâ disputationibus habitis. Secessit postea Augustam Vindelicorum, vt se quieti senex
      traderet; quae etiamnum eiusmodi fuit, vt cum summâ totius Ecclesiae, et Religionis Catholicae
      vtilitate esset coniuncta. Haec ibi. Ceterum in Augustano Collegio superstes fuit ad annum
      vsque MDLXXXIV. quo quieuit in Domino ad diem VI. Nonas Maias, cum XXXII. in Societate annos
      transegisset. Epitaphium illi posuit in suâ Scholâ Facultas Theologica Ingolstadij huiusmodi.
      Theodorus Peltanus Societatis Iesu Sacerdos, Theologiae Doctor, vnus ex primis illis Patribus
      fuit, vir omniscius (si quis nostrâ memoriâ) in hâc Academiâ floruit. Post multum sudorem et
      algorem in re Dei, Academiae, Religionis consumptum, Ingolstadij post Litteras Graecas,
      Hebraicas, Theologicas publice explicatas, Augustae Vindelicorum scribit sua, conuertit
      aliena, tantâ felicitate et fructu, vt merito er possit illud poni Ambrosianum, Vixit
      Ecclesiae, mortuus est Deo. Moritur Augustae anno Domini MDLXXXIV. II. Maij. Nunc de scriptis
      videamus:</p>
     <p><hi rend="italic">Theses</hi> plurimas, <hi rend="italic">De diuersis fidei
      Controuersiis,</hi> et publice Peltanus disputauit, frementibus Haereticis, et typis, vt ad
      alios quoque emanaret vtilitas, euulgauit. Sunt in manibus</p>
     <p><hi rend="italic">Propositiones de Purgatorio igne; De animarum sedibus; De vitâ functorum
      suffragiis; De Christianorum sepulturis, exequiis, et anniuersariis.</hi> Ingolstadij
      MDLXIX.</p>
     <p><hi rend="italic">Tractatus Theologicus in</hi> XV. <hi rend="italic">capita distinctus, de
      tertiâ et postremâ Satisfactionis parte, De Eleemosynarum vi, vsu, necessitate, partibus et
      peristasibus,</hi> ex occasione grauis annonae scriptus, ac disputatus Ingolstadij ex Officinâ
      Weissenhornianâ MDLXXII.</p>
     <p><hi rend="italic">De Christi satisfactione et Maiestate: itemque de nostrâ satisfactione et
      Purgatorio.</hi> Lib. III. Coloniae <pb id="s431" n="431"/> apud Geruinum Calenium et Haeredes
      Quenselij MDLXXVI.</p>
     <p>
      <hi rend="italic">De Matrimonio.</hi>
     </p>
     <p><hi rend="italic">De peccato Originis,</hi> Tractatus XVIII.</p>
     <p>
      <hi rend="italic">De Maiestate Corporis Christi.</hi>
     </p>
     <p>
      <hi rend="italic">De Sanctorum origine, canonizatione, cultu et inuocatione, Reliquiis, et
       Imaginibus.</hi>
     </p>
     <p><hi rend="italic">De tribus bonorum operum generibus, Eleemosynâ, Ieiunio, et Oratione,</hi>
      lib. III. Ingolstadij apud Dauidem Sartorium MDLXXX. in 4. vtilissimum opus, vernis
      Quadragesimae aptum ieiuniis. Scripsit praeterea</p>
     <p><hi rend="italic">Theologiam Naturalem;</hi> et</p>
     <p>
      <hi rend="italic">Theologiam Mysticam.</hi>
     </p>
     <p>Quae vero de Graecis Latina fecit, haec Ingolstadij et alibi excusa,</p>
     <p><hi rend="italic">Andreae Caesareae Cappadociae Episcopi Commentarij in Apocalypsim.</hi>
      Ingolstadij MDLXXIV.</p>
     <p><hi rend="italic">Synodi Ephesinae primae Acta lib.</hi> IV. Latinâ primus Ciuitate donauit,
      et <hi rend="italic">Periochis</hi> illustrauit ac <hi rend="italic">Notis.</hi> Ingolstadij
      apud Dauidem Sartorium MD. LXXVI. et typis Commelinianis MDCIV. in fol. et emendatius
      Romae.</p>
     <p><hi rend="italic">Septendecim Graecorum Patrum Homilias, in praecipua Christi Saluatoris
      festa,</hi> Latine reddidit, et vno volumine euulgauit. Iisdem typis MDLXXIX. in 8. Item</p>
     <p><hi rend="italic">Victorem Antiochenum in Marci Euangelium;</hi> et</p>
     <p><hi rend="italic">Titum Bostrorum Episcopum in Lucam,</hi> conuertit, qui exstant Tomo IV.
      Bibliothecae magnae Patrum.</p>
     <p>Reliquit etiam posthumum partum</p>
     <p><hi rend="italic">Catenam Graecorum Patrum in Prouerbia Salomonis</hi> Latine factam, in
      eademque <hi rend="italic">Prouerbia Commentarios ac Paraphrasim</hi> docta, pia, laboriosa,
      verbi Dei Ecclesiastis perutilia, ne dicam necessaria. Haec quidem typis edita sunt Antuerpiae
      apud Verdussium MDCVI. in 4. et apud Gasparem Bellerum MDCVII. Catena vero prodiit Antuerpiae
      typis Verdussij MDCXIV. in 8. Denique edidit</p>
     <p>
      <hi rend="italic">Metaphrasim B. Gregorij Thaumaturgi in Ecclesiasten cum Notis suis.</hi>
     </p>
     <p><term>THEODORVS ROSMEER</term>, natione Belga, patriâ Traiectensis, natus IX. Ianuarij, anni
      MD. LXXV. duarum pulcherrimarum aeque ac difficillimarum Missionum Castrensis et Naualis
      Superior fuit; et Serenissimo Duci Neoburgico diu a Confessionibus. Edidit conuersas a se in
      linguam vernaculam</p>
     <p><hi rend="italic">Meditationes de B. V. Mariâ a Thoma Villacastin compositas.</hi>
      Antuerpiae apud Ioannem Cnobbaert.</p>
     <p>Habet sub manibus</p>
     <p><hi rend="italic">Pastorem animas curantem,</hi> seu, <hi rend="italic">Instructionem ad
      Pastores.</hi></p>
     <p><term>THEOPHILVS BERNARDINVS</term>, natione Belgane, an Gallus? patriâ Sedanensis, vir
      multis in Societate muneribus cum laude functus; rerum spiritualium scientissimus, ad quas IX.
      annis Nostros instruxit: seorsim etiam sexennio Patres in tertiâ Probatione. Diu Casus
      Conscientiae et Controuersias docuit, multa erat illi cum Deo familiaritas, magna cum omnibus
      comitas et sermonis affabilitas. Obiit Atrebati tertiâ fere a suscepto illius Collegij
      regimine hebdomadâ, die XV. Augusti, anno salutis MDCXXV. aetatis LVI. Religionis XXXII.
      Edidit Gallice</p>
     <p><hi rend="italic">Cynosuram Christianam,</hi> seu, <hi rend="italic">Methodum ad recte
      instituendam deliberationem de Statu vitae deligendo.</hi> Leodij apud Ioannem Ouwerx MDCXVI.
      in 12.</p>
     <p><hi rend="italic">De Virtutum acquisitione accommodatâ ad omnia statuum genera.</hi> Tornaci
      apud Carolum Martin MDCXV. in 12.</p>
     <p>Item tacito suo nomine,</p>
     <p><hi rend="italic">Praxim bonarum intentionum</hi> quae ab Engelberto Desbois Archidiacono et
      Canonico Cameracensi Latine reddita, prodiit tum alibi, tum Viennae Austriae apud Gregorium
      Gelbhar MDCXX. in 12. Italice item sub Augustino Fornelli Romae typis Camerae Apostolicae MDC.
      XXVII.</p>
     <p>Latine edidit</p>
     <p><hi rend="italic">De Religiosae perseuer antiae Praesidiis</hi> lib. XI. Antuerpiae apud
      Martinum Nutium. MDCXXII. in 4.</p>
     <p><hi rend="italic">Institutionem vitae,</hi> siue, <hi rend="italic">de Optimo vitae Statis
      certam deliberandi viam.</hi> Antuerpiae ex Officinâ Plantinianâ, editione secundâ auctius et
      emendatius. MDCXXIV. in 8.</p>
     <p><term>THEOPHILVS CRISTECVS</term>, natione Polonus, patriâ Bieczensis, cum in Prouinciâ
      Austriae fuisset ad Societatem admissus, omnibusque disciplinis excultus, non parum diu
      Humaniora studia tractasset, tandem etiam et alibi quinquennio, et Pragae sexennio Rector
      Collegio praefuisset, in Poloniam migrauit sub annum MDCXVII. et Cracouiae, Gedani,
      Mariaeburgi, Grosnae animarum lucris se diligenter impendit vsque ad mortem quam Grosnae
      oppetiit sub annum MDCXXIV. Edidit suppresso nomine <hi rend="italic">Librum Carminum,</hi>
      quo</p>
     <p><hi rend="italic">Diui Tutelares Dioecesis Cracouiensis, gratulantur ingressum in suam,
      sedem, Illustrissimo Domino Martino Szyskovvski Episcopo Cracouiensi.</hi> Cracouiae apud
      Andream Petricouium MDCXVII. in fol.</p>
     <p><term>THEOPHILVS RAYNAVDVS</term>, natione Gallus, patria Cespitellensis, ingressus
      Societatem anno MDCII. aetatis XVI. Vir praestanti ingenio, acri iudicio, promptâ facundiâ, et
      omni scientiarum genere excellens. Andr. Saussaius c. 20. Appar. ad Martyrol. Gallicanum, eum
      vocat praestantissimum Theologum, nitore eloquij et consummatae eruditionis copiâ plenum.
      Maximam vitae partem tradendis superioribus scientiis exegit, quibus hodieque Lugduni
      Praefectus praeest. Edidit hactenus quae sequuntur</p>
     <pb id="s432" n="432"/>
     <p><hi rend="italic">Theologia Naturalis,</hi> sine, <hi rend="italic">Entis Increati, et
      creati intra supremam abstractionem, ex naturae lumine inuestigatio.</hi> Lugduni per Claudium
      Landri MDCXXII. in 4.</p>
     <p>
      <hi rend="italic">Scala a visibili creatura ad Deum.</hi>
     </p>
     <p><hi rend="italic">De Martyrio per pestem, Disquisitio Theologica.</hi> Lugduni per Iacobum
      Cardon MDCXXX. in 8.</p>
     <p><hi rend="italic">Moralis Disciplina, ad praestruendam Theologiae Practicae, ac
      Iurisprudentiae viam, plene diligenterque explicata.</hi> Lugduni per Iacobum Cardon MDC.
      XXIX. in fol.</p>
     <p><hi rend="italic">De Virtutibus et Vitiis accurata et florulenta tractatio.</hi> Lugduni per
      Iacobum Cardon MDC. XXXI. in fol.</p>
     <p>
      <hi rend="italic">Indiculus Sanctorum Lugdunensium.</hi>
     </p>
     <p><hi rend="italic">Noua Libertas,</hi> a Guilielmo Gibieufo inuenta, <hi rend="italic"
      >confutata.</hi></p>
     <p><hi rend="italic">Defensio S. Valeriani Cemeliensis Episcopi.</hi> Lugduni MDCXXXII.</p>
     <p><hi rend="italic">De Natali S. Ambrosij,</hi> hâc epigraphe, <hi rend="italic">Ambrosius
      succus caelestis vbi Galliarum expressus?</hi> Lugduni apud Iacobum Cardon MDCXXXII. in
      12.</p>
     <p><hi rend="italic">S. Anselmi Operaomnia, digesta, et Notis illustrata</hi> Lugduni.</p>
     <p><hi rend="italic">Idiota Sapiens ex</hi> MS. <hi rend="italic">Lugdunensi integre recensitus
      et auctus, ac Notis illustratus.</hi> Lugduni MDCXXXII.</p>
     <p><hi rend="italic">De Ortu infantium contra naturam, per sectionem Caesaream, Tractatio.</hi>
      Lugduni per Gabrielem Boissat MDCXXXVII.</p>
     <p><hi rend="italic">Nomenclator Marianus,</hi> seu, <hi rend="italic">Elogia B. Virginis ex
      SS. Patribus.</hi> Lugduni apud Boissat MDC. XXXIX. in 8.</p>
     <p><hi rend="italic">Leonis Magni, Maximi, Petri Chrysologi, Fulgentij, Valeriani Cemeliensis,
      Asterij Opera recensita.</hi> Lugduni MDCXXIII.</p>
     <p><hi rend="italic">Tractatio de Apostasiâ Iudae;</hi> cui accedit corollarium hoc titulo: <hi
      rend="italic">Iudae posteri, Apostatae a Religiosis Ordinibus.</hi></p>
     <p>
      <hi rend="italic">Guilielmus Parisiensis integre recensitus et recusus.</hi>
     </p>
     <p><hi rend="italic">Metamorphosis Latronis in Apostolum, et Apostoli in Latronem.</hi> Lugduni
      typis Ioannis Iullieraud MDCXXXIV. in 8.</p>
     <p><hi rend="italic">De Monitoriis Ecclesiasticis ad extorquendam restitutionem aut
      reuelationem.</hi> Lugduni per Boissat MDCXXXVI. in 8.</p>
     <p><hi rend="italic">Breuiarium Chrenologiae, sacrae et humanae,</hi> quod primo prodiit tacito
      Auctore Lugduni; deinde cum auctario Claudij Clementis, nomine Auctoris expresso; in folio
      grandi. Tribuitur illi, ne scilicet ego asseram illius esse</p>
     <p><hi rend="italic">Splendor veritatis Moralis,</hi> seu, <hi rend="italic">De licito vsu
      aequiuocationis, pro Leonardo Lessio aduersus Ioannem Barnesium Anglum Monacham.</hi> Sub
      nomine alieno, Lugduni apud Antonium Berterium MDC. XXVII. in 8.</p>
     <p>Habet praeterea praelo parata nonnulla his titulis:</p>
     <p>
      <hi rend="italic">De Christo eiusque perfectionibus et attributis</hi>
     </p>
     <p>
      <hi rend="italic">Diptycha.</hi>
     </p>
     <p>
      <hi rend="italic">De multiplici suppositione librorura.</hi>
     </p>
     <p><hi rend="italic">De iustâ confixione librorum.</hi> Edidit praeterea, distinxit,
      suppleuit</p>
     <p><hi rend="italic">Oculum Mysticum Idiotae, sub veri Auctoris Raymundi Iordani Canonici
      Regularis nomine.</hi> Lugduni per Anisson et Boissat MDCXLI. in 12. Et alia molitur
      indies.</p>
     <p><term>THOMAS BACONVS</term>, qui SOVTHWELLVS etiam adscititio nomine dictus est, natione
      Anglus, patriâ Horfolciensis, ingressus est in Societatem adolescens annorum XXI. in quâ
      tantum profecit ingenio atque industriâ, vt cum esset omni scientiâ instructissimus, summâ cum
      laude Theologiam annos XII. docuerit. Virtutibus egregiis claruit, quibus omnium sibi animos
      facile deuinxit. Hoc tamen habuit eximium quod in plurimis animi ornamentis, nihil prae se
      ferret eximium: adeo sua decora studiose celabat. Instituti Societatis scientissimus iuxta
      atque obseruantissimus fuit; silentij tam amans, vt nunquam illud solueret, nisi ex lege.
      Ardenti in proximos caritate flagrabat; et influxu mirabili labebatur in animos maestorum,
      iisque aptissima remedia adhibebat. Nihil patiebatur domi esse dissidiorum, quod non componere
      studeret illico, idque vel suae existimationis dispendio, si res ita ferret. Aegros atque
      languentes, vti miserabatur impense, ita solabatur sedulo, et omni ope subueniebat. Magna
      molientem mors intempestiua medio in cursu intercepit Watenis die XI. Decembris, anno
      MDCXXXVII. aetatis XLV. Edidit in lucem</p>
     <p><hi rend="italic">Vindicias pro Nicolao Smithaeo.</hi> Leodij MDCXXXI.</p>
     <p><hi rend="italic">Analysim,</hi> seu, <hi rend="italic">Resolutionem Diuinae fidei.</hi></p>
     <p>Reliquit paratum praelo <hi rend="italic">Tomum</hi> I. <hi rend="italic">in Primam Partem
      Summae S. Thomae.</hi></p>
     <p><term>THOMAS DE BARROS</term>, natione Lusitanus, Scripsit</p>
     <p><hi rend="italic">Annuas Litteras ex Aethiopiâ anni</hi> MDCXXI.</p>
     <p><term>THOMAS BISDOMINI</term>, natione Italus, patriâ Aretinus, Mediolani bis Philosophiam,
      ac subinde tum ibi, tum Genuae, ac Romae permultos annos professus est Theologiam Moralem.
      Obiit Tusculi die XIX. Octobris, anno salutis MDCXXXIII. Edidit tacito suo nomine, vir non
      minus comi pietate, quam doctrinâ commendabilis,</p>
     <p><hi rend="italic">Theoremata mille ex vniuersâ Philosophiâ.</hi> Mediolani typis Io: Bapt.
      Piccalei MDCX. in 4. Reliquit</p>
     <p>
      <hi rend="italic">De Casibus Conscientiae Tomos aliquot.</hi>
     </p>
     <p><term>THOMASLE BLANC</term>, natione Gallus, patriâ Victoriacenlis in dioecesi Catalaunensi,
      Societati nostrae se addixit anno MDCXVII. in eâque Litteras Latinas et Hebraicas docuit.
      Edidit</p>
     <p><hi rend="italic">Praesentationem Academicam ad Licentiatum Theologicum R. P. F. Friderici
      Payen, Ordinis Praemonstratensis, et eiusdem Ordinis Panegyricum.</hi> Mussiponti apud
      Philippum Vincentium MDC. XXX.</p>
     <pb id="s433" n="433"/>
     <p><term>THOMAS CLAGIVS</term>, natione Prutenus, ingressus in Societatem anno MDCXVIII.
      adolescens, in eâ Mathematicam docuit, et Casus Conscientiae. Habet in promptu, propediem
      editurus,</p>
     <p><hi rend="italic">Anticyras Pruteno-Praedicanticas,</hi> contra Calouium, et alios Ministros
      Lutheranos.</p>
     <p><term>THOMAS EVERARDVS</term>, natione Anglus, patriâ Suffolciensis, constans pietatis
      studium hausit ex spiritualibus exercitiis sub P. Ioanne Tomsono in Angliâ. Traiecto deinde
      Oceano, cum studuisset Rhemis in Galliâ, Societatem circa annum Domini MDXCIII. ingressus est.
      In eâ semper pius admodum, mansuetus, humilis, et industrius fuit, totoque ore atque habitu
      sanctum praeseferebat. Nec deerat in agendo cum proximo candor quidam, atque iucunditas
      omnibus grata. Societatem velut matrem amabat tenere; paupertatis praesertim tenacissimus.
      Pedes Apostolico more obibat aedes Catholicorum, nec adduci potuit, etiam senio ac morbis
      debilitatus, vt equo vteretur. Captus est in Angliâ bis, et annos aliquot in custodiâ
      detentus: cuius altera comprehensio sub Iacobo Rege in Districtu Suffolciensi, magno pretio
      constitit hospiti, e cuius latebrâ fuit abductus. Posterioribus annis cum crutum, brachiorum,
      oculorum debilitate, vix legere posset, aut ingredi, nec domi haberet quibuscum versaretur,
      solitudmem suam perpetuâ Rosarij, aliarumque precum tum voce tum mente, ac potissimum
      Psalterij Iesu, quod a puero semper vsurpauit, repetitione solabatur. Pie admodum consenuit,
      atque obiit in Districtu Suffolciensi anno Domini 1637.</p>
     <p>Transtulit ex Latino in Anglicum</p>
     <p><hi rend="italic">Fuluij Androtij Meditationes, de Communione, et de Passione Christi.</hi>
      Audomari MDCVI. MDCXIV. et MDCXVIII.</p>
     <p><hi rend="italic">Alberti Magni Paradisum animae;</hi> et</p>
     <p><hi rend="italic">Eiusdem Tractatum de Adhaerendo Deo.</hi> Ibidem et anno eodem.</p>
     <p><hi rend="italic">Lucae Pinelli, Gersonem,</hi> seu, <hi rend="italic">De Perfectione
      Religiosâ,</hi> lib. IV. MDCXVIII. Ibidem.</p>
     <p><hi rend="italic">Eiusdem Meditationes de Eucharistiâ.</hi> Ibidem MDCXXII.</p>
     <p><hi rend="italic">B. Francisci Borgiae Speculum operum Christiani hominis.</hi> Ibidem
      MDCXX.</p>
     <p><hi rend="italic">Tractatum de modo bene viuendi.</hi> MDCXX.</p>
     <p><hi rend="italic">Petri Canisij Manuale precatorium,</hi> ibidem MD CXXII.</p>
     <p><hi rend="italic">Ludouici de Ponte Meditationum Compendium.</hi> Ibidem MDCXXIII.</p>
     <p>Ex Gallico autem transtulit Anglice</p>
     <p><hi rend="italic">Ignatij Balsami, Methodum meditandi.</hi> Ibidem MDCXVIII.</p>
     <p><hi rend="italic">Dialogum, de Contritione et Attritione;</hi> iam quater recusum
      ibidem.</p>
     <p>Ex Hispanico reddidit Anglice librum</p>
     <p><hi rend="italic">Petri - Ribadeneirae, De Principe Christiano.</hi> Ibidem MDCXXIV.</p>
     <p><term>THOMAS FITZHERBERTVS</term>, natione Anglus, patriâ Staffordiensis, claro genere supra
      veterem pietatem insignis, quo tempore Robertus Personius et Edmundus Campianus primi de
      Societate in Angliam venerunt, ipse opibus et nobilitate suâ fretus, eos Londini inter primos
      excepit; cumque claritudini suae litterarum etiam splendorem adiunxisset, rogatus a Personio,
      allata a Campiano loca e Scripturâ et Patribus in suis X. rationibus cum autographis vt
      conferret, edendi eius operis exstitit exstimulator praecipuus. At cum anno MDLXXI. compactus
      esset in carcerem, ob praeteritas leges de adeundis Haereticorum templis, atque ob Principatus
      Pontificij confessionem, vbi liber emissus est, eâ palmâ illustris concessit anno MDLXXXII.
      primum in Aulam Gallicam, inde in Hispaniam, demum Romam, et transactis ibi compluribus annis,
      compositâ iampridem in Galliâ vxore, Sacris initiatus, anno MDCXIV. in Societatem nostram
      adscitus, Christi paupertate, et Religiosâ humilitate nobilissimus, Collegium Anglorum Romae
      diu placidissime rexit, ibique demum obiit die XVII. Augusti, anno MDCXL. aetatis LXXXVIII.
      Scripsit</p>
     <p><hi rend="italic">Contra Macchiauellum, An sit vtilitas in scelere.</hi> Romae MDCX in 8.
      apud Guilielmum Facciottum.</p>
     <p>Anglice quoque edidit</p>
     <p><hi rend="italic">Defensionem causae Catholicae, cum Apologiâ pro seipsâ.</hi> Audomari
      MDCII.</p>
     <p><hi rend="italic">De Politicâ et Religione,</hi> Tom. II. Duaci.</p>
     <p><hi rend="italic">Supplementum Discussionis P. Roberti Personij in Barloum.</hi> Audomari
      MDCXIII.</p>
     <p><hi rend="italic">De Iuramento fidelitatis contra Lancelottum Andream Pseudo-Episcopum
      Eliensem.</hi> Ibidem MDC. XIII.</p>
     <p><hi rend="italic">De eodem Iuramento, contra Rogerum V Vithringtonum.</hi> Audomari
      MDCXIV.</p>
     <p><hi rend="italic">Pro Apologiâ Roberti Cardinalis Bellarmini, contra Collinum
      Ministrum.</hi> Ibidem MDCXXI.</p>
     <p><term>THOMAS DE ITVREN</term>, natione Hispanus, gente Nauarrus, ado[?]escens XX. agens
      annum in Societatem adscriptus, euasit vir doctissimus, fuitque et Nostris, et externis, non
      doctrinae dumtaxat, sed virtutis etiam gratiâ apprime carus, et in pretio habitus; vere
      pauperum pater, calamitosorum perfugium, et commune dubitantibus oraculum. Virginale decus
      quod nascens acceperat, illibatum intulit in sepulchrum. Obiit in Domo Professâ Toletanâ, cui
      Praepositus praeerat, die XIX. Aprilis, anno salutis MDCXXX. aetatis LXXV. Edidit sub nomine
      Thomae Pij</p>
     <p>
      <hi rend="italic">Commentarios in Primam Partem S. Thomae.</hi>
     </p>
     <p><term>THOMAS KERN</term>, natione Germanus, transtulit e Latino Germanice</p>
     <p><hi rend="italic">Hieremiae Drexelij Zodiacum Christianum.</hi> Monachij <pb id="s434"
      n="434"/> typis Cornelij Leysserij MDCXXX. in 12.</p>
     <p><term>THOMAS MASCAMBRVNVS</term>, natione Italus, patriâ Beneuentanus, in Societatem anno
      MDXCVIII. aetatis XV. ingressus, Philosophiam et Theologiam docuit. Transtulit ex Hispanico
      Italice, et tacito nomine edidit</p>
     <p><hi rend="italic">Manuale exercitiorum spiritualium ad Orationem mentalem, compositum a P.
      Thomâ Villacastin.</hi> Neapoli MDCXXXIII.</p>
     <p><term>THOMAS MASSVTIVS</term>, natione Italus, patriâ Recinetensis, vir vere pius, vere
      doctus, et in Poloniâ Theologiam olim professus, vnde reuersus in Italiam, diu in Romano
      Collegio Praefecturam gessit rerum spiritualium, haud segnius exemplo ad perfectionis
      fastigium, quam verbo promouens: obiit in eo munere ineunte Martio, anni MDCXXXVI. Edidit duo
      pietatis ac doctrinae suae monumenta</p>
     <p><hi rend="italic">De Caelesti conuersatione, per internam Orationem, et Exercitia
      spiritus,</hi> lib. VIII. Romae per Haeredes Bartholomaei Zannetti MDCXXII. in 4.</p>
     <p><hi rend="italic">Paulum Apostolum,</hi> seu, <hi rend="italic">Vitam S. Pauli Apostoli,
      Historice et dogmatice explicatam</hi> lib. XV. Lugduni per Horatium Cardon MDCXXXIII. in
      4.</p>
     <p><term>THOMAS MORVS</term>, natione Anglus, patriâ Cantabrigiensis, consanguineus magni
      Martyris Thomae Mori Angliae Cancellarij; educatus in Collegio Anglorum Romae anno Domini
      MDCX. Strenue laborauit in Angliâ commodo Catholicorum, praesertim tenuiorum, et pedes ibi
      regionem obibat, donec tandem comprehensus, carcere primum, post etiam exilio mulctatus est;
      in quo Gandaui dum tertiam probationem subiret postridie Calendas Ianuarij, anno salutis
      MDCXXIII. aetatis XXXVII. Religionis XII. pie decessit. Transtulit ex Anglico Latine</p>
     <p><hi rend="italic">Guilielmi VV arfordi Institutionem breuem de praecipuis fidei nostrae
      Mysteriis.</hi> Audomari MDCXVII.</p>
     <p><hi rend="italic">Ioannis Floydi Dialogum, Deus et Rex.</hi> Coloniae MDCXX.</p>
     <p><term>THOMAS ODOENVS</term>, natione Anglus, patriâ Hamptoniensis, vir, quem Paulus V.
      Pontifex Max. insigniter prudentem et Religiosum fuisse testatus est. Philosophiam bis docuit
      Turnoni in Galliâ, studiisque ibidem, et spirituali Nostrorum directioni praefuit. Demum Romam
      vocatus, ibi prius in Anglorum Collegio Confessarium, tum Ministrum, posthaec Rectorem, tandem
      Anglicanae Missionis Praefectum per multos annos egit, atque his postremis muneribus immortuus
      est die VI. Decembris, anno salutis MDCXVIII. aetatis LXII. Religionis XL. Reddidit e Gallico
      Anglice</p>
     <p><hi rend="italic">Defensionem Patrum Societatis Iesu, super Corde Henrici IV. Regis
      Galliae.</hi> Audomari MDCX.</p>
     <p><hi rend="italic">Responsionem ad Anticottonum.</hi> Ibidem MDCXI.</p>
     <p><hi rend="italic">Epistolam Cardinalis Perronij ad Isaacum Casaubonum.</hi> Audomari
      MDCXII.</p>
     <p><term>THOMAS POLITIVS</term>, natione Italus, patriâ Anconitanus, sed origine Cretensis.
      Recto fuit olim Collegij Goritiensis, hodieque est. Permisit imprimi Italice tacito suo nomine
      (quamuis id expresserit in suâ Dedicatione is qui excudi curauit)</p>
     <p>
      <hi rend="italic">Concionem funebrem habitam in Parochiali templo Goritiensi, in Exequiis
       Ferdinandi II. Imperatoris.</hi>
     </p>
     <p>
      <hi rend="italic">Concionem funebrem alteram habitam in Exequiis eidem Ferdinando II. Goritiae
       institutis a Patribus Societatis Iesu.</hi>
     </p>
     <p><hi rend="italic">Concionem habitam in Parochiâ Goritiensi pro Electione et Coronatione
      Ferdinandi III. in Regem Romanorum.</hi> Omnes impressit Tergesti Antonius Turini
      MDCXXXVII.</p>
     <p><term>THOMAS PORZECKI</term>, natione Roxolanus, edidit solutâ et ligatâ oratione</p>
     <p>
      <hi rend="italic">Elogia Iagellorum Poloniae, Hungariae, Bohemiae Regum.</hi>
     </p>
     <p><hi rend="italic">Elogia Austriacorum Imperatorum.</hi> Carmine MDCXXXIX.</p>
     <p><term>THOMAS PRISIVS</term>, natione Anglus, gente Cambro-Britannus, ingressus est in
      Societatem anno seculari MDC. Missus in Angliam, ibique comprehensus, eiectus est in exilium,
      in quo vitam clausit in Hispaniâ. Transtulit ex Latino Anglice</p>
     <p><hi rend="italic">Horatij Tursellini, Historiam Lauretanam.</hi> Audomari MDCVIII.</p>
     <p><term>THOMAS REINA</term>, natione Italus, patriâ Mediolanensis, Concionator Verbi Dei
      egregius, et in celebrioribus Italiae Vrbibus cum plausu auditus; edidit Italice</p>
     <p>
      <hi rend="italic">Orationem habitam Genuae in Coronatione Serenissimi eius Reipubl. Ducis
       Durazzi.</hi>
     </p>
     <p><term>THOMAS SAILLIVS</term>, natione Belga, patriâ Bruxellensis, cum Furnensi Canonicatu
      iuuenis esset auctus, moxque etiam Atrebatensi donatus, Duaci Nostrorum perspectâ modestiâ,
      atque insigni patientiâ, quam inter rebellium vexationes exhibebant, ad Societatem
      amplectendam vehementer incitatus est. Ergo abdicatis omnibus Romam contendit, et iam tum
      Sacerdos Christi se iugo inter Socios subiecit Calendis Maij, anno MDLXXX. Post Tirocinium
      destinatus cum Antonio Posseuino in Moscouiam, grauia ex Obedientiae nutu inter barbaros illos
      populos pertulit; saepe per inaccessas horridasque syluas, feris et latronibus infames noctu
      peregrinandum fuit; hyeme subinde dormitandum in niuibus, vndenis aliquando mensibus
      continenter vestis sine mutatione retinenda: quibus laboribus exhaustus Medicorum imperio
      rediit in Belgium ad valetudinem procurandam. Ibi ab Alexandro Parmensium Duce ad suas
      Confessiones adhibitus, et omnium expeditionum illius comes indiuiduus, quae quantaque
      sustinuerit, facilius est cogitando exprimere, quam narrando. Burrigchij haud procul Wesaliâ
      dum aegros milites indefessus lustrat, pestem contraxit, a quâ <pb id="s435" n="435"/> voto ad
      B. Virginem concepto sanatus est. Vbi conualuit, in castra reuersus est, et Missioni Castrensi
      dedit initium. Anno MDXC. cum laboranti Lutetiae Dux ferret suppetias, Querceti dysenteriâ
      tentatus inter mendicos et milites iacuit in Nosocomio. Anno MDXCII. die XXI. Nouembris, Duce
      iam functo vitâ, quatuor vota Atrebati nuncupauit. Anno MDXCV. ad Cameracum, a Buquoio Comite
      inuitatus, solo tectus clypeo inter medias glandes euasit in locum, vbi sauciorum militum
      confessionibus operam daret. Anno insequente Admirantium Aragoniae in Germaniam ad Caesarem,
      Ferdinandumque Styriae Archiducem, atque in Poloniam ad Sigismundum Regem comitatus est,
      virtutum suarum vestigiis passim impressis. Biennio post Bruxellensis Superior factus,
      Missionem simul Castrensem vsque ad annum MDCIII. gubernauit. Anno MDCVI. missus est in Vrbem
      a Prouinciâ Procurator. Lapso biennio cum ingentem sanguinis vim ruptâ venâ spuisset, a
      Medicis habitus inter deploratos, voto Aspricollensi Virgini concepto, visus est illam sibi
      videre praesentem, stipantibus S. Barbarâ aliisque Virginibus, et audire Christo filio suo
      dicentem, sine nostrum hunc seruulum etiamnum paulisper viuere. Vixit vero supra spem
      Medicorum, multo etiam quam ante sanior, plane vt nulla illi fuorit opus imposterum medicina:
      quin etiam quae grauior illi olere solebat anima, iam suaue nescio quid spirabat. Anno MDCXI.
      Collegij Bruxellensis Rector est factus ad quinquennium. Anno MDCXX. cum Marchione Ambrosio
      Spinolâ venit in Palatinatum Castrensis iterum missionis moderator. Vitâ denique tot
      laboribus, itineribus, incommodis fractâ, coepit cursus sui metam e propinquo quasi
      praesentire. Proximo ante mortem die, cum in Aulici Gynaecaei Sacellum, more solito,
      Confessionum audiendarum causâ venisset, Socio quem habebat Sacerdotem, ipso in loco (quod
      nunquam ab eo alias factum) prius est confessus, quam ad Sacrum faciendum accederet. Sumptis
      in Sacro Sacramentis, paralysi membra luxari praesentiscens, Socium admonuit, a quo substratae
      humi culcitrae raptim impositus est. Domum paulo post relatus, sacro poposcit oleo inungi:
      atque inter illustria pietatis et humilitatis argumenta, sanctam egit animam Bruxellis die
      VIII. Martij, anno salutis MDCXXIII. aetatis LXX. Religionis XIIII. Accurrere frequentes viri
      Principes, et vnius malo tota Ciuitas perculsa videbatur. Et vero cuius fama fuerat in vitâ
      omnino magna, post mortem euasit longe maxima: et ad funus celebrandum tantus est hominum
      omnium ordinum factus conuentus, rosaria vultui admouentium, reliquias eius expetentium, vt
      satis omnibus fieri vix potuerit. Nec ea mortalium opinio ex vano fuit; nam in eo virtutes
      omnes tanquam in illustri loco positae, mirifice splenduerunt, quas percensere singillatim,
      voluminis iusti sit opus. Sed suus erit alibi huic operi locus. Pietas illi, quae in corde
      ardebat, lucebat in vultu, erumpebat in voces deuotionis amentatas. Christi Seruatoris in
      Eucharistiâ, et Matris eius Virginis sanctissimae cultor eximius fuit, vt si quid videri
      posset in hâc re nimium, nimius videri posset. Submissione animi tantâ fuit, vt minimum se
      hominum, et peccatorum primum, vel in ipso mortis articulo serio agnosceret, diceretque suas
      sibi laudes, etiam post mortem displicituras, nedum placerent viuenti. Antonio Posseuino
      nullum non genus vilissimi obsequij iam tum Sacerdos in Moscouiâ praestitit auidissime,
      constantissimequeue, et crebras obiurgationes eâ vultus atque animi serenitate pertulit, vt
      tam incredibili submissi animi tolerantiâ perculsus Antonius, ad pedes se Thomae aduolueret,
      et suam deprecatus austeritatem, vltro se illi regendum daret in posterum. Pollebat ille
      quidem insigni prudentiâ, sed quam conabatur simplicitate candidissimâ obruere. Erat in se
      rigidus et asper; et in alios mollis et suauis. Multâ se inediâ macerabat, algore,
      humicubatione, dirâ flagellatione, hirto cilicio. Sed pium simul atque ingeniosum tormentum
      fuit, crux sesquipalmaris, tota superficie praeacutis munita stimulis, quinque cuspidibus
      altius in Christi vulnerum reuerentiam exstantibus, nudo pectori applicita, quam pugno
      impacto, cum detestatione suorum peccatorum, sibi imprimebat identidem, magno cum dolore nec
      sine sanguinis effusione. Obedientiam summis habuit in amoribus; et omnes Superiorum nutus
      tanquam diuina imperia excipiebat, tamque exacte regulas omnes obseruabat, vt nullam se vnquam
      ex deliberatâ voluntate meminisset esse transgressum. Paupertatis studium tum aliis in rebus,
      tum vero in vestitu trito, lacero, abiecto praeseferebat. Illibatam castimoniam ad vsque
      extremum vitae seruasse certa propemodum opinio est. Sed vide nouum caritatis simul, et
      alienae pudicitiae custoditae prodigium. Dorlentium Picardiae vrbs vi expugnata dabatur militi
      in praedam. Militari licentiae feminarum sic eripuit pudicitiam Pater: funes oblongos per
      plateas vrbis principes mandauit extendi quorum extremas oras cingulo suo in orbem alligauit:
      dein liberâ voce mulieres omnes inuitauit, vt quae pudori suo vellent consultum funem
      contingerent, seque raptantem cuneos feminarum per medias militum furias sponte sequerentur.
      Dictum, factum, et per media ora, manus, oculos militum, memorando in omnem posteritatem
      feminarum raptu, frendentibus quidem, attamen, prae viri sanctitatis maiestate et auctoritate
      pleni reuerentiâ, praedam tam paratam attingere non audentibus, <pb id="s436" n="436"/> in
      vrbe victâ victoribus, ad tutam stationem illaesas omnes illibatasque subduxit. Cum domi,
      militiaeque vitae suae tempora tam copiose, tamque fructuose ad salutem animarum promouendam
      P. Thomas Saillius posuerit; mirum est vnde tam multas bonas horas subducere ad scribendum
      inter agendum, potuerit. Vulgauit autem libros trigemino idiomate; Gallice</p>
     <p><hi rend="italic">Instructionem et praxim militis Christiani;</hi> in gratiam Exercitus
      Catholici Hispaniarum Regis. Antuerpiae typis Plantinianis MDXC. in 12.</p>
     <p><hi rend="italic">Testamentariam dispositionem, et Codicillos,</hi> in gratiam eiusdem
      exercitus. Louanij typis Hastenij MDCXXII. in 8.</p>
     <p>Flandrice vertit Tractatum</p>
     <p><hi rend="italic">Iulij Fatij, De Mortificatione humanorum affectuum.</hi> Antuerpiae typis
      Trognaesianis MDC.</p>
     <p><hi rend="italic">Leonardi Lessi Consultationem, Quae fides et Religio capessenda.</hi>
      Antuerpiae ex Officinâ Plantinianâ MDCXI. et MDCXIII.</p>
     <p><hi rend="italic">Controuersias fidei;</hi> ex Gallico, <hi rend="italic">cum
      Auctario.</hi></p>
     <p>
      <hi rend="italic">Tractatum S. Bernardi, De interiore domo.</hi>
     </p>
     <p>Composuit item de suo Flandrice</p>
     <p><hi rend="italic">Catholicum Veridicum.</hi> Antuerpiae typis Hieronymi Verdussij MDCXI. et
      auctius atque ornatius Bruxellae apud Hubertum Antonij MDCXVI.</p>
     <p><hi rend="italic">Responsum ad Quaestiones controuersas inter Catholicos et Haereticos.</hi>
      Antuerpiae apud Verdussium MDCXI.</p>
     <p><hi rend="italic">Excitatorium e somno ad Haereticos.</hi> Louanij typis Flauij MDCXII. in
      8.</p>
     <p><hi rend="italic">Anatomiam,</hi> seu, <hi rend="italic">Apologiam pro Excitatorio,</hi>
      aduersus Abrahamum Costerum Ministrum Haereticum; sub nomine Adriani Van Loo. Louanij typis
      Hastenij MDCXIX. in 4.</p>
     <p><hi rend="italic">Domum Conscientiae, de modis et remediis recte viuendi et moriendi.</hi>
      Bruxellae typis Huberti Antonij MDCXX.</p>
     <p>Latine in lucem emisit</p>
     <p><hi rend="italic">Litanias Vitae et Passionis Domini, cum Officio de Passione ex Sacrâ
      Scripturâ, pro Exercitu Catholico.</hi> Antuerpiae typis Plantini MDLXXXVIII.</p>
     <p><hi rend="italic">Narrationem Expeditionis Belgicae Serenissimi Archiducis Alberti ad
      Ambianum.</hi> Bruxellae MD. XCVII.</p>
     <p><hi rend="italic">Epistolam narratoriam ad Serenissimum Rainutium Parmae et Placentiae
      Ducem, De morte Patris sui Alexandri Farnesij.</hi> Coloniae typis Arnoldi Mylij MDXCVIII. et
      prius Mediolani MDXCV.</p>
     <p><hi rend="italic">Collectas a se variorum funebres laudationes in obitum Alexandri Farnesij
      Ducis Parmae et Placentiae, et Belgici Exercitus Ductoris atque Gubernatoris.</hi> Coloniae
      typis Arnoldi Mylij.</p>
     <p><hi rend="italic">Narrationem itineris Illustrissimi Domini Francisci de Mendoza Almirantij
      Aragoniae, in Legatione suâ ad Sac. Caes. Maiestatem, Serenissimum Poloniae Regem,
      Serenissimum Archiducem Ferdinandum et alios.</hi> Bruxellae MDXCVIII.</p>
     <p><hi rend="italic">Thesaurum precum, Meditationum, Litaniarum, cum Apologiâ pro
      Litaniis,</hi> cum imaginibus. Bruxellae apud Velpium MDXCVIII. Ibid. typis Huberti Antonij
      MDCVIII. et MDCIX. in 8. Antuerpiae typis Plantinianis MDCIX.</p>
     <p><term>THOMAS SANCHEZ</term>, natione Hispanus, patriâ Cordubensis, natus est loco nobili, et
      ad omnem probitatem a primâ pueritiâ institutus. Fama est eum quo tempore Societatem nostram
      ambiebat, saepe a Superioribus repulsam passum, quod impeditioris esset linguae, Cordubae in
      templum Sanctissimae Virginis Mariae, quod a fonte sancto nomen habet, confugisse, et multis
      suspiriis lacrymisque a Deiparâ Virgine efflagitasse, impedimentum illud vt auferret, quo in
      Societatem admitteretur; atque etiam professum se domum suam non reuersurum, nisi quod petebat
      impetrasset. Quid multa? Impetrauit, et sublato impedimento ad Societatem aggregatus est, cum
      XVI. haberet annum aetatis. In eâ mox altissimos sibi proposuit virtutum fines, ad quos toto
      pectore incumberet, eosque in ephemeridem relatos, non minore, quam contenderat assecutus est
      laude. Nimirum seduli more mercatoris negotiationem spiritualem, cum summo vitiorum odio,
      virtutisque amore singulari, sic coluit semper atque exercuit, vt omnem dicendi, docendique
      rationem excesserit. Quotidie quae negotiationi subiiciebat, proponebat mane et in libellum
      secretiorem referebat: diei decursu exercebat quae constituerat: certis denique temporibus a
      se rationem exigebat, incredibili lucro atque eo profectu, qui ei sanctitatis famam ac
      venerationem peperit. Totis XLIII. annis, quibus in Societate vixit, nihil in hoc
      negotiationis studio remisit, vt qui eum diligentius obseruarunt, vehementer sint admirati
      incredibilem eius in susceptâ vitae ratione constantiam, perpetuumque tenorem, nullis
      studiorum occupationibus, aut grauissimorum virorum interuentu violatum. Nulla virtutum non ab
      ipso in summo fastigio tenebatur. De seueritate quâ in seipsum fuit, quidquid dixeris, infra
      rem ipsam videri potest. Homo vitae purissimae innocentissimeque actae, et nulla vnquam
      grauiori labe taminatae, tenuissimâ valetudine, decem quotidie, duodecimue horas contente, et
      ieiunus quidem, ad studia incumbebat, et ad extremum simul spiritum, in rigidissimâ carnis
      maceratione, in victu cultuque imprimis horrido et aspero, in vigilantissimâ sui custodiâ, in
      abnegatione sensuum incredibili, in egregiâ denique exhausti corpusculi victoriâ
      constantissime perdurauit. Semel in die sub noctem capiebat cibum, eumque vilem et parabilem.
      Quater in hebomade pane tantum et oleribus vitam tolerabat. Totâ Quadragesimâ et Aduentu ad
      panem nihil praeter legumina, et fructus aridos adhibebat. <pb id="s437" n="437"/> Peruigiliis
      Christi Domini, et B. Virginis pane dumtaxat et aquâ ieiunabat. Salem, piper, acorem, et
      cetera ciborum condimenta omnino respuebat: ne ipsa quidem elixa olera, satis ex se insipida,
      oleo, aut aceto condiebat. Mensae vero accumbebat alternis semper pedibus a terrâ sublatis, ne
      quid otij sibi daret a vexatione. Paupertatis illi atque obedientiae cura praecipua:
      castimoniae tantum decus, vt virginitatis florem in tumulum intulerit. Et tot animi bona
      tuebatur assiduo rerum diuinarum vsu, et familiari consuetudine contemplandi, quam vnicam
      habebat curam, praeter studium litterarum. Propensissimus erat animo in Sanctissimum
      Sacramentum, in Iesum Crucifixum, et in Mariam Virginem; hos habebat ternos amores, haec in
      omnem hostem praesidia. His aliisque virtutum ornamentis dignus caelo factus, pleuritide
      primum tentatus, mox symptomate lethargico oppressus breui confectus die XIX. Maij, anno
      salutis MDCX. aetatis LX. ineunte, ab initâ Societate XLIV. Granatae expirauit. Ad communis
      parentis funus (sic eum vocabant) aduenit Illustrissimus Archiepiscopus, grauissimusque
      Senatus Regius: confluxere sacrorum Ordinum viri Religiosi; vrbis vniuersa Nobilitas, et
      promiscuae plebis innumera multitudo, qui defuncti corpus floribus conspersum, et eximiâ quâ
      dam specie ac virginali nitore micans certatim conabantur vel rosariis contingere, vel osculis
      suppliciter venerari. Porro quod ad doctrinae eius atque sapientiae attinet existimationem,
      vel e remotissimis orbis partibus a Praesulibus, virisque Principibus consulebatur per
      litteras tanquam absolutissimus Theologus, et vtriusque iuris peritissimus: passim a
      Scriptoribus appellabatur ipse, Scriptor grauissimus, eruditissimus, illustrissimus; Moralium
      Scriptorum Princeps; splendidissimum Moralis Theologiae lumen; tantae auctoritatis et
      existimationis auctor, vt apud Tribunalia et Iurisperitos, sine alio adminiculo, vel auctorum
      censu, lumen adferat veritati, decisionem causis, terminum litigiis. Denique Clemens VIII.
      Pont. Max. vt fama constans obtinuit, cum forte grauissima quaestio Romae agitaretur, quam
      fuse et grauiter Pater decidebat, ipsiusque liber inspiciendus oblatus esset Pontifici, totam
      illam quaestionem (vt erat ipse doctissimus) per otium perlegit, et vehementer admiratus est
      subtile hominis acumen, peracre iudicium, raram perspicuitatem, singularem et exquisitam in
      rebus indagandis solertiam, in tradendis facillimam methodum, in euoluendis citandisque
      Auctoribus exactissimum et plane indefessum studium; serioque pronunciauit, nullum vnquam
      Scriptorem extitisse, qui dubias de Matrimonio controuersias vberius et accuratius enodasset.
      Scripsit Thomas Sanchez</p>
     <p><hi rend="italic">De Sacramento Matrimonij</hi> Tom. III. Genuae MDXCII. ac deinceps alibi
      variis locis recusos saepius. Estque hoc opus a pluribus in compendium contractum, tum ordine
      Alphabetico, tum ordine Auctoris seruato.</p>
     <p>Prodierunt etiam post mortem ipsius</p>
     <p><hi rend="italic">Operis Moralis in Praecepta Decalogi,</hi> Tom. I. qui libris IV. explicat
      <hi rend="italic">Principia generalia ad omnia praecepta, et duo prima Praecepta.</hi>
      Venetiis apud Iuntas MDCXIV. in fol.</p>
     <p><hi rend="italic">Operis Moralis in Praecepta Decalogi,</hi> Tom. II. in quo libris III. <hi
      rend="italic">De Religioso Statu, ac Professione, deque tribus solemnibus Castitatis,
      Obedientiae, et Paupertatis votis</hi> accurate disseritur. Antuerpiae apud Martinum Nutium
      MDCXXII. in fol.</p>
     <p><hi rend="italic">Consilia,</hi> seu, <hi rend="italic">Opuscula Moralia,</hi> Tom. II. in
      quorum priore agit libris III. <hi rend="italic">De Iure et Iustitiâ Commutatiuâ; De Iure et
      Iustitiâ Distributiuâ; De Iure et Iustitiâ Iudicatiuâ, atque ordine iudiciario.</hi> In
      posteriore libris IV. <hi rend="italic">De vltimis voluntatibus, vbi de illegitimis. De
      Ieiunio, et Obseruatione festorum. De Iudicibus, aliisque Iudicialibus. De Ordinibus.</hi>
      Lugduni per Iacobum et Petrum Prost MDC. XXXIV. et XXXV. in fol.</p>
     <p><term>THOMAS STEPHANVS DE BVBSTEN</term>, natione Anglus, Dioecelis Sarisburiensis, vir
      spiritu Apostolico plenus, cum ab hero suo Thoma Poundo Romam missus esset, vt Societatem tum
      sibi, tum hero impetraret, in eam ingressus ibi est anno MDLXXV. aetatis XXVI. Absolutis
      Philosophiae studiis, peculiari quodam diuinae vocationis modo videtur ad Indorum salutem
      fuisse destinatus: nam per quierem exhibitum est illi domicilium quoddam, ad cuius inuitabatur
      procurationem; quod cum omnibus rite partibus contemplatus esset, profectus postmodum in
      Indiam anno MDLXXVIII. deprehendit illud ipsum fuisse domicilium Salsetanum nostrum, quod
      primo illi incolendum, post etiam toto quinquennio regendum est datum. Salsetanam ille vineam
      totos XL. annos excoluit, tanto suo solatio, Christianorum processu, Nostrorum exemplo, vt nec
      ipse tentauerit inde abscedere, nec eum alio transferre Superiores sint ausi. Primus Canarinum
      idioma in regulas ordinemque digessit. Indostanum etiam, quo nobiliores vtuntur, perfecte
      calluit. Magnâ mansuetudinis, humilitatis, atque imprimis obedientiae laude floruit. Eius
      vitam ardentissimis votis a Deo petebant Salsetani, qui eum vt amantissimum parentem
      diligebant, vt sanctissimum Apostolum (sic illi vocabant) venerabantur. Obiit Goae anno
      salutis MDCXIX. aetatis LXX. formatus iam olim ab anno MDLXXXIX. Coadiutor Spiritualis.
      Scripsit</p>
     <p><hi rend="italic">Grammaticam Linguae Canarinae,</hi> cuius in Indiâ Orientali vsus est.</p>
     <p><hi rend="italic">Doctrinam Christianam,</hi> Indicâ etiam Linguâ.</p>
     <p><hi rend="italic">Opus magnum,</hi> cui <hi rend="italic">Purana</hi> titulus est, idiomate
      <pb id="s438" n="438"/> Indostano, <hi rend="italic">in quo praecipua fidei Mysteria metro ex
      ponit;</hi> quod tanto plausu exceptum fuit, vt Dominicis, Festisque diebus in templis a Sacro
      praelegatur, magnâ omnium approbatione et voluptate.</p>
     <p><term>THOMAS STEPHENSONVS</term>, natione Anglus, patria Dunelmensis, ex Rhemensi Seminario
      in Angliam Sacerdos anno MDLXXXIII. regressus, decimo quam apulerat mense, Londini proditus a
      quodam quem in sacro ministrum adhibuerat, comprehensus, atque in Regiam abreptus, Christianâ
      prorsus libertate ad stuporem vsque quaesitorum respondit ad omnia quae Consiliariis
      collibitum fuit sciscitari. Inde in Turrim Londinensem coniectus, post maledicta atque
      conuitia ab Praefecto Turris in ipsum temere contorta, detrusus est in cameram vetustate
      fatiscentem, mucore, situ, squallore, vermiculis, etiam in magno frigore, et afflantis foricae
      faetore grauissimo tetram, et compedibus ac vinculis ferreis constrictus, totos XXVII. dies
      humi super putridâ mucidâque storeâ decubuit. Inde cum anno vertente, macie, totque malis, et
      articulorum ac dentium dolore semestri propemodum esset confectus; mente vegetus, corpore
      debilissimo, inuitus ac renitens, Regno eiectus, atque in exilium deportatus est die XXI.
      Iunij, anno MDLXXXV. Conceperat iam tum in custodiâ, cum mortem per tormenta pro fide
      exspectaret, ineundae Societatis desiderium: quapropter cum primum exscendit in Galliâ, P.
      Roberto Personio se coram stitit: a quo summâ caritate recreatus, Spiram ad P. Oliuerium
      Manaraeum, ab hoc autem acceptis litteris ad Henricum Blyslemium Austriae Prouincialem mislus
      est; a quo Brunae admissus ad Tirocinium est die XI. Decembris, anni MDLXXXV. et nondum lapso
      biennio ad diem v. Iunij tria vota professus est. Post annos complures, quos in ea Prouinciâ
      docendo exegit, tria solemnia vota Pragae ad diem III. Iunij, anno MDXCVII. nuncupauit, ac
      demum Romam euocatus est, et operam ibi P. Personio nescio quae commentanti dedit. Demum in
      Angliam remissus ad annos fere XX. in eâ messe laborauit. Demum in continentem regressus, dum
      in extremâ senectute, otij inertiaeque osor, operam industriamque exacuit ad sacras
      lucubrationes, occupatus morte est Watenis die XXIII. Martij, anno salutis MDCXXIV. aetatis
      LXXII. Vir fuit variae nec vulgaris litteraturae, ingenio praesenti et acri, tenacissimâ
      memoriâ, candore animi, et ardore insigni; omnino qui in quibusdam dici possit, haud dubie
      communem virtutis modum transuectus. Scripsit Anglice</p>
     <p><hi rend="italic">Catechismum pro Instructione rudium.</hi> Audomari MDCXXII. Reliquit vno
      alteroue Tomo ingenti</p>
     <p><hi rend="italic">Historiam Sacram ab Orbe condito vsque ad Christi Saluatoris
      aduentum.</hi> Transtulit praeterea Latine</p>
     <p>
      <hi rend="italic">Libros bene multos Roberti Personij.</hi>
     </p>
     <p><term>THOMAS TALBOTTVS</term>, natione Anglus patriâ Lancastrensis, Romae in Collegio
      Anglorum educatus, Societati nomen dedit anno MDXCVIII. Primus fuit Anglicani Nouitiatus in
      Belgio Magister et Rector, hodieque superstes in Angliâ. Transtulit ex Italico Anglice</p>
     <p>
      <hi rend="italic">Ioannis Alberti Buronzi Methodum Orationis mentalis.</hi>
     </p>
     <p><term>THOMAS DE VILLACASTIN</term>, natione Hispanus, patriâ Vallisoletanus, natus sub annum
      MDLXXIII. ingressus in Societatem sub MDXC. in eâ solemniter tria vota professus est. Vir
      precationi deditus, edidit Hispanico sermone quod Italice reddidit Iacobus Grassettus</p>
     <p><hi rend="italic">Enchiridion considerationum, ac Spiritualium Exercitiorum in orando
      Deum.</hi> Caesaraugustae apud Ioannem de Lanoja MDCXIII. in 16.</p>
     <p>
      <hi rend="italic">Meditationes de B. Virgine.</hi>
     </p>
     <p><term>THOMAS WORTHINGTONVS</term>, natione Anglus, patriâ Lancastrensis, perantiquae
      nobilitatis familiâ natus Blenscoiae, haud procul Wigamio. Parens eius fuit quidem ille
      Catholicus, sed metu ac temporum impetu, templa Haereticorum ex Reginae mandato frequentabat.
      Educatus honeste filius in litterarum studiis, vbi adoleuit, prauorum dogmatum odio,
      Oxoniensis pertaesus Academiae migrauit Duacum, ac deinde Rhemos. Hîc laureâ seuerioris
      sapientiae donatus, sacroque auctus Sacerdotio, Moderatorum iussu rediuit in patriam. Suboluit
      parenti reditus; qui ne quid inde ob atrocia Reginae edicta caperet detrimenti, filium
      peruestigauit, eo consilio, vt deprehensum in manus traderet iustitiae Praefecto. Illum
      interim cura peruigil, Caelitumque tutela seruauit, vt in conciliandis Deo mortalibus vtilem
      operam collocaret. P. Edmundum Campianum ad varias Catholicorum aedes sibi familiares deduxit.
      Eo sublato biennium iisdem in locis commoratus, quatuor ingenuos iuuenes nepotes suos
      maturabat educere in Galliam, cum multiplex ei mora a nequissimis hominibus interiecta est.
      Intercepti primum adolescentos; qui tamen post multas vexationes demum elapsi sunt. Ipse bis
      defunctus captiuitatis periculo, demum a iuuene perfido, cui bene multa fecerat, proditus,
      Islingoniae tentus est prope Londinum anno MDLXXXIV. Hinc ad Turrim Londinensem deductus
      vincitur, et veluti insignis cuiusdam maleficij reus, grauissima inter incommoda, in Lacu, (vt
      vocant) ad menses duos ac dies tres ab hominum consortio seclusus detinetur. Post menses sex,
      vna cum P. Gaspare Hayvvodo, aliisque circiter XX. inuictis Christi Confessoribus deportatus
      in littus <pb id="s439" n="439"/> Normannicum, exilium religionis causâ constanter tulit, et
      in patriae laborantis subsidium conuertit. Etenim anno MDLXXXVIII. Treuiris Sacrae Theologiae
      Doctor renunciatus, non multo post Rhemis Theologiam positiuam tradidit magnâ doctrinae
      commendatione. Ab Cardinali Alano datus est D. Guilielmo Stanleio Colonello Sacellanus Maior;
      quo in munere omnes Sacerdotis integerrimi, ciuiumque ac militum amantissimi partes expleuit:
      quod supererat temporis, legendo scribendoque conterebat. Post haec Duacensi Collegio Praeses
      Doctori Barreto subrogatus est. Subinde Romam contendit; vnde non multo post rediit
      Protonotarius Apostolicus, annuâ pensione vtcumque auctus, et in Assistentem Archipresbyteri
      Angliae cooptatus est. Demum aetate iam grandaeuus ad Societatem adiecit animum, multisque
      precibus, vtadmitteretur, obtinuit, obiitque sexto circiter tirocinij mense in Angliâ in
      Comitatu Derbiensi circa annum MDC. XXVI. Multa pie et erudite scripsit, inter quae numerantur
      haec,</p>
     <p>
      <hi rend="italic">Epistola docta et affectu plena ad fratrem.</hi>
     </p>
     <p>
      <hi rend="italic">Opusculum de Mysteriis Rosarij.</hi>
     </p>
     <p><hi rend="italic">Catalogus Martyrum in Angliâ ab anno</hi> MDLXX. <hi rend="italic">vsque
      ad annum</hi> MDCXII. cum <hi rend="italic">Narrationede Origine Seminariorum
      Anglorum.</hi></p>
     <p><hi rend="italic">Motiua Doctoris Ruhardi Bristoi.</hi> MDCVI. Anglice vero</p>
     <p><hi rend="italic">Anchora doctrinae Christianae,</hi> Tom II.</p>
     <p><hi rend="italic">Annotationes ad Vetus Testamentum,</hi> Tom. II. Duaci MDCIX. et
      alibi.</p>
     <p><term>TOBIAS ARNOLDVS</term>, natione Germanus, patriâ Shombergensis Morauus, transtulit
      Germanice, ediditqueue, additis solum initialibus litteris nominis sui T. A. post
      praefationem</p>
     <p><hi rend="italic">Martini de Roa, De Statu Animarum in Purgatorio.</hi> Znoimae MDCXXXV. in
      16.</p>
     <p><term>TOLOSANVM COLLEGIVM</term>, in Galliâ situm ad amnem Garumnam, edidit Gallice</p>
     <p><hi rend="italic">Theatrum Regium Persei Gallicani, apertum dum Rex Collegium
      inuiseret.</hi> Tolosae typis Iacobi Colomiez MDCXXII. in 8.</p>
     <p><term>TORQVATVS DE CVPPIS</term>, natione Italus, patriâ Romanus, Philosophiam ac Theologiam
      olim Romae professus, agit hodieque Theologum Pontificium ad Episcoporum examen. Habuit anno
      MDCXVI. ad Paulum V.</p>
     <p><hi rend="italic">Orationem de Passione Domini,</hi> quae cum aliis aliorum eiusdem
      argumenti nuper est edita.</p>
     <p><term>TOVSSANVS BRIDOVL</term>, natione Belga, patriâ Insulensis, ingressus est in
      Societatem anno MDCXVIII. aetatis XXIII. Scripsit</p>
     <p><hi rend="italic">Gloriam mirabilium Deiparae per singulos anni dies recurrentium.</hi>
      Insulis apud Petrum de Rache MDCXL. in 8.</p>
     <p>Item <hi rend="italic">Vitam Francisci Caietani Societatis Iesu</hi> ex Italico P. Alphonsi
      Caietani ibidem MDCXLI. in 8.</p>
     <p><term>TOVSSANVS ROVSSELIVS</term>, natione Gallus, et ex Canonico Metensi Societatis nostrae
      Sacerdos, in quâ diem clausit extremum Mussiponti XVII. Aprilis MDXCVII. transtulit olim
      priusquam Societati se adiunxisset circa annum salutis MDLXXI. ex Latino Gallice</p>
     <p><hi rend="italic">Vitam S. Serenae Virginis et Martyris,</hi> quam refert Renatus Benedictus
      Doctor Sorbonicus in Historiâ suâ Sanctorum ad diem XXX. Ianuarij.</p>
     <p><term>TVRNONENSE COLLEGIVM</term>, in Galliâ situm ad Rhodanum Fluuium, recensuit, Notis
      illustrauit, atque edidit</p>
     <p><hi rend="italic">Odas Graeco-Latinas Synesij, et Gregorij Nazianzeni Episcoporum.</hi>
      Item</p>
     <p><hi rend="italic">Thesaurum rerum et verborum Virgilij.</hi> Turnoni apud Claudium Michaelem
      MDLXXXVIII. in 8.</p>
     <p><hi rend="italic">Virgilium ad communes locos redactum,</hi> opera Michaelis Coyssardi, de
      quo supra suoloco.</p>
     <p><term>TVRRIANVSLE FEBVRE</term>, natione Belga, patriâ Duacensis, natus anno MDCVIII.
      Societatem iniit MDCXXV. Scripsit Gallice</p>
     <p><hi rend="italic">Elogia Sanctorum</hi> in singulos anni dies distributa. Duaci, typis
      Viduae Marci Wion et Bartholomaei Bardou. MDCXXXIX. in 8.</p>
     <p><term>TYRNAVIENSE COLLEGIVM</term>, in Hungariâ, haud procul ab amne Vagho positum,
      edidit</p>
     <p><hi rend="italic">Apparatum Regium, Symbolis explicatum, Ferdinando II. Hungariae ac
      Bohemiae Regi.</hi> Viennae apud Gregorium Gelbhaar MDCXVIII. in fol.</p>
    </div2>
    <div2 id="AlBA.01.10" n="10" type="section">
     <head>V</head>
     <p><term>VALENTINVS BISSCHOP</term>, natione Belga, patriâ Brugensis, natus anno salutis MDL
      XXXVI. strenue in Hollandicâ Missione per septennium versatus est: demum obiit diem suum in
      Flandro-Belgio anno MDCXXXVI.</p>
     <p>Edidit Linguâ Flandricâ</p>
     <p><hi rend="italic">Encomium Virginitatis, et Instructionem Virginum Deo dicatarum ad vitam
      cum pietate instituendam,</hi> lib. III. Antuerpiae apud Hieronymum Verdussen MDCXXV. in 8. et
      rursum apud Ioannem Cnobbaert MDCXXVI. et MDCXXVII.</p>
     <p><term>VALENTINVS CARVALLIVS</term>, natione Lusitanus, cum duodecim iam annos continentes
      docendo consumpsisset, seque ad multiplicis ac variae eruditionis Theses defendendas
      comparasset, easque iam typis expressisset, subito lectus Iaponicae profectionis comes
      Reuerendissimo P. Ludouico Cerqueriae Episcopo eius Insulae designato, sub ipsum nauium
      discessum, repente impedimenta, retinaculaque omnia praecidit, vix tantulo spatio concesso ad
      conscendendum, ad nouas vrbes, scholas nouas, nouas exercitationes, noua consilia in vltimis
      terris quaerenda, intrepido animo, non quidem nouo, sed raro omnino exemplo, repente se
      conuertit. Vlissipone conscendit anno Domini <pb id="s440" n="440"/> MDXCIV. et haud
      improsperâ nauigatione Macaum delatus ob excitatam a Taicosama Iaponiae Tyranno persecutionem
      ibi subsistere compulsus est. Sub annum MDC. Macaensis Collegij Rector factus est, ac subinde
      Praepositus Prouincialis Iaponiae, quo primum tempore sui iuris ea Prouincia cum iustâ
      appellatione facta est. Eam ipse complures annos in magnâ rerum varietate sapientissime
      moderatus est, obtinebatque illam etiam tum, cum Ludouico Antistite vitâ functo anno MDCXIV.
      ipse a Clero Vicarius Generalis Sede Vacante electus est. Obiit demum, nisi me nominis
      similitudo fefellit, in Goanâ Prouinciâ anno salutis MDCXXXI. Scripsit</p>
     <p><hi rend="italic">Supplementum Litterarum Annuarum ex Iaponiâ anni</hi> MDC. Item</p>
     <p><hi rend="italic">Annuas Litteras ex Sinis anni</hi> MDCI.</p>
     <p><term>VALENTINVS FABRICIVS</term>, natione Polonus, vir doctissimus, et celeberrimus
      Sigismundi III. Poloniae ac Sueciae Regis Concionator. Edidit Polonice</p>
     <p><hi rend="italic">Concionem</hi> celebrem, quam vocault, <hi rend="italic">strenam.</hi></p>
     <p>Vertit praeterea ex Latino Polonice</p>
     <p><hi rend="italic">Roberti Bellarmini Opusculum De Gemitu Columbae.</hi> MDCXXI.</p>
     <p><term>VALENTINVS GERARDVS</term>, natione Gallus, patriâ Ebredunensis, in Societatem
      receptus anno MDLXII. Turnone Rector, et ibidem atque in Italiâ Theologiae Professor; insigni
      probitate vir, qui aut concionando, aut confitentibus aures praebendo, aut Haereticos scriptis
      impugnando, ad extremam vsque aetatem strenue laborauit. Obiit in Monte-Regali Galliae
      Cisalpinae die III. Nouembris, anno salutis MDCXVI. septuagenario maior. Scripsit Gallice</p>
     <p><hi rend="italic">Triumphum gloriosae Virginis Mariae contra calumnias Simeonis
      Codurij.</hi> Lugduni per Abrahamum Cloquemin MDCVII. in 4.</p>
     <p><term>VALENTINVS DE HERICE</term>, natione Hispanus, gente Nauarrus, patria Pampilonensis,
      nobili loco natus, in Societatem Salmanticae ingressus per Aprilem anni MDXC. vixit in eâ
      magno virtutis exemplo, magnâ ingenij et sapientiae laude. Bis Philosophiam docuit, et supra
      XX. annos Theologiam, tum Vallisoleti, tum Salmanticae; vbi cum Praefecturam exerceret
      studiorum ad Pampilonensis Collegij gubernacula admotus est; quae triennio pari laude
      tractauit, donec die XX. Iunij vitam ibidem conclusit, anno salutis MDCXXVI. aetatis LVI.
      professus iam olim die VI. Augusti MDCVII. solemnia quatuor vota. Libet adscribere quae de
      ipso, ac de opere ipsius praefixit in suâ Censurâ Doctor D. Martinus Argayz Antillon, Prior
      Ecclesiae Pampeiopolitanae. <hi rend="italic">In eius Tractatibus,</hi> inquit, <hi
      rend="italic">iudicij firmitas, profunditas scientiae, vires ingenij, eruditio singularis,
      Philosophorum, SS. Patrum, Conciliorum cognitio, et altitudo doctrinae, virum adnierabilem
      efficiunt; et in eodem morum integritas, cum pietate et religione coniuncta splendet. Hâc de
      causâ Chriftianum, clarissimum et antiquissimum Nauarrae Regnum, florentissima Salmanticensis
      Academia, Sacra Societatis Religio, propter filium ita celebrem ab ipsis genitum, nutritum,
      atque educatum, gloriam incomparabilem assequuntur. Eius ingenij suauitds, facilitas, et
      perspicacia, vbertas doctrinae cum breuitate in variis opinionibus obscuris, et difficillimis
      quaestionibus explicandis, difponendis, probandis, fortissimis Argumentis soluendis, omnium
      amorem et admirationem fibi conciliat. Et vno verbo concludam: Valentini opus sicut partus
      singularis doctissimae Societatis est venerandum. Denique eximius a me descriptus Doctor inter
      clarissimos et primos illos viros, Molinas, Suarios, Vasquios, Bellarminos, Theologiae lumina,
      Christianae Religionis columnas firmissimas, est suspiciendus.</hi> Hactenus ille. Scripsit
      Valentinus</p>
     <p><hi rend="italic">Quatuor Tractatus in I. Partem S. Thomae, distinctos Disputationibus</hi>
      LII. Sunt autem Tractatus</p>
     <p>I. <hi rend="italic">De Scientiâ Dei.</hi></p>
     <p>II. <hi rend="italic">De Voluntate Dei.</hi></p>
     <p>III. <hi rend="italic">De Dei Prouidentiâ, Praedestinatione, et Reprobatione.</hi></p>
     <p>IV. <hi rend="italic">De Visione Dei.</hi> Pampilone ex Officinâ Caroli Labaien MDCXXII. in
      fol.</p>
     <p><term>VALENTINVS MANGIONIVS</term>, natione Italus, patriâ Perusinus, vir omni Litteraturâ
      egregie excultus, Sacrosanctae Theologiae Docton in Signaturâ Sacrae Poenitentiariae S. D. N.
      Papae Consultor Theologus. Gubernauit olim Collegium Lauretanum, et Mediolanense: et
      Theologiam de Moribus cum laude explicuit. Is dum Coloniae cum Eminentissimo Cardinali Ginetto
      Summi Pontificis a latere Legato ageret, scripsit</p>
     <p><hi rend="italic">Consultationem de vi Voti simplicis Paupertatis, emitti soliti in
      Religione. Societatis Iesu, peracto Nouitiatu.</hi> Coloniae in Officinâ Birchmannianâ MD
      CXXXVII. in 4.</p>
     <p><hi rend="italic">Apologiam pro Bonifacio VIII. et Gregorio XIII. Romanis Pontificibus,
      asserentibus Voti solemnitatem solâ Ecclesiae constitutione inuentam esse: nec non pro censurâ
      propositionis oppositae.</hi> Typis et anno iisdem. Accessit</p>
     <p><hi rend="italic">Auctarium Apologiae pro Votorum solemnitate, qu[?]</hi> Epopsis
      Consultationis Mangionianae <hi rend="italic">euertitur.</hi></p>
     <p>Prodierunt haec Opuscula cum auctario sie inscripta</p>
     <p><hi rend="italic">De Religiosâ Paupertate non excludente rerum dominium, nec ius testandi,
      Opusculum quinquepartitum.</hi> Ibidem MDCXXXIX. in 8. Edidit ibidem</p>
     <p><hi rend="italic">Theoricas Astri inextincti</hi> a Fr. Romano Hay scripti MDCXXXIX. in
      4.</p>
     <p>Prodiit nuper cum aliis eius</p>
     <p><hi rend="italic">Oratio de Passione Domini,</hi> habita ad Paulum V. anno MDCXIII.</p>
     <p><term>VALERIVS REGINALDVS</term>, natione Burgundo-Sequanus, patriâ Vsiensis, qui pagus est
      <pb id="s441" n="441"/> dioecesis Bisuntinae; natus est anno MDXLIII. obscuris parentibus,
      terrae colonis: a quibus tamen litteris destinatus est. Parisiis audiuit Ioannem Maldonatum,
      et Ioannem Marianam praestantissimos eius aetatis Theologos, eximio fructu, ibidemque in
      Societatem admissus est. Paucos post menses Burdegalam missus est, vt Philosophiam publice
      profiteretur; id quod in summâ librorum ac rerum omnium penuriâ, tantâ cum laude fecit, vt
      Professorem Aquitanici Collegij insolentius prouocantem valide compresserit. Mussiponti
      deinceps, ac Parisiis quater Philosophiae spatia emensus est. Parisiis deinceps aliquamdiu, ac
      subinde totis XX. annis Dolae Moralem Theologiam docuit, cum summâ nominis celebritate. Vir
      fuit singulari animi demissione. Volumen illud suum ingens de moribus tam vile putauit, vt
      alienum illi nomen cogitaret praefigere, ne qua labes Societatis Scriptoribus adhaeresceret,
      si cuius ex illâ nomen praeferret. Laudes suas magno studio declinabat. Sub mortis horam cum a
      quopiam laudis aliquid ingereretur, mixtis cum gemitu suspiriis dicebat, Ne quaeso me vestris
      blanditiis mulcere pergatis; nec viuus laudari cupio nec mortuus; id agite potius, vt vestris
      precibus vberes mihi a Deo lacrymas impetretis, quibus eluam peccata mea. Memorabat saepe omni
      se loco et honore indignum esse, quoniam de post foetantes assumptus esset. Timorem Dei
      altissime combiberat, quem animo et verbis assidue versabat, et in eos, quibuscum agebat,
      deriuabat. Tenerrimâ fuit pietate erga Christum patientem: de ipsius doloribus commentationes
      scripserat, quibus se identidem exercebat. Toto extremi morbi tempore Christi sibi passionem
      praelegi curauit; cui vt compateretur, ne flosculos quidem animi recreandi gratiâ a fratre
      quodam oblatos admisit. Nunquam a ianuâ, quo crebro vocabatur, ad suum cubiculum
      regrediebatur, nisi salutatâ Venerabili Eucharistiâ, negans decere famulum quoquam, sine
      Domini sui veniâ digredi. Hominum salutem ardente zelo procurabat, multus in Confessionibus,
      tenuiorum praesertim excipiendis; pollebatque eximiâ quâdam efficacitate verborum, ad
      exprimendas vel grauissimis peccatoribus lacrymas et ardorem contritionis. Instituti sui erat
      non magis amator quam egregius obseruator; agebatque Deo gratias magno affectu, quod se in
      Societatem vocasset; seruassetque vsque ad mortem. Bis terue in hebdomadâ fidiculis in se
      saeuiebat, vsque ad decrepitam aetatem. Nunquam verbo quemquam offendit; quod si quid
      imprudenti excidisset asperius, mox humili deprecatione et confessione abstergebat. Nuncium
      mortis cum gaudio excepit, et vitâvniuersâ per exhomologesim recognitâ, diuinoque epulo
      refectus pie conquieuit Dolae XIV. Martij, anno salutis MDCXXIII. aetatis LXXX. Religionis L.
      ex quo solemnem quatuor professionem admiserat XXXII. Magnâ frequentiâ illi parentatum est;
      multique primarij et Religiosi viri eos sibi motus in animis factos esse testabantur, vt se
      illi magis, quam illum Deo commendarent, opinione sanctitatis; quâ etiam excitus populus
      certatim oscula manibus suis eius figere, rosariis contingere, deposcere reliquias ad
      venerationem. Scripsit Valerius Reginaldus</p>
     <p><hi rend="italic">Praxim Fori Poenitentialis, ad directionem Confessarij in vsu sacri sui
      muneris,</hi> Tom. II. Post Lugdunensem editionem auctius et emendatius Coloniae per Bernardum
      Gualterum, et Petrum Henningium MDCXXII. in fol.</p>
     <p><hi rend="italic">De Prudentiâ et ceteris in Confessario requisitis, ad rite fructuoseque
      diuini ministerij sui munera obeunda.</hi> Lugduni primum, tum Coloniae apud Ioannem Crithium,
      et Petrum Henningium MDCXI. in 12.</p>
     <p><hi rend="italic">Tractatum de Officio Poenitentis, in vsu Sacramenti Poenitentiae.</hi>
      Moguntiae typis Ioannis Volmari MDCXIX. in 12.</p>
     <p><hi rend="italic">Compendiariam praxim difficiliorum Casuum Conscientiae, in tres partes
      distinctam.</hi> Moguntiae typis Ioannis Volmari MDCXIX. in 12.</p>
     <p>
      <hi rend="italic">Instructionem breuem ad vsum Sacramenti Poenitentiae.</hi>
     </p>
     <p><term>VBALDINVS BARTOLINI</term>, natione Italus, ex Hispanico fecit Italicas</p>
     <p><hi rend="italic">Annuas Litteras Iaponicas annorum</hi> MDXCI. et MDXCII.</p>
     <p><term>VICTORIANVS PREMOLVS</term>, natione Italus, patriâ Cremensis, vir egregie doctus, et
      Philosophiam, Theologiam Scholasticam, Quaestiones de Conscientiâ complures annos professus
      Patauii, Parmae, Mutinae, et Bononiae. Et ob haec quidem charus in primis fuit Eminentissimo
      Cardinali Alexandro Ludouisio, eius vrbis Archiepiscopo, qui ad Pontificatum assumptus,
      Gregorij XV. nomen accepit, isque eius operâ multis in rebus est vsus. Demum cum anno salutis
      MDCXXX. foeda pestilitas Italiam late vastaret, Victorianus ardore caritatis succensus, in lue
      contactorum obsequia se promptus impendit Castillione. Edidit suppresso suo nomine,
      auctoritate Alexandri Card. Ludouisij Archiepiscopi Bononiensis</p>
     <p><hi rend="italic">Memoriale sciendorum a Clericis; cum Appendice de aliis sciendis a
      Confessariis; et praesertim de C. Casibus obligantibus ad restitutionem.</hi> Bononiae,
      Cremonae, Mediolani, atque alibi saepius recusum.</p>
     <p><term>VIENNENSIS VNIVERSITAS</term>, in Germaniâ ad Danubium sita, ad Austriae Prouinciam
      pertinens, edidit</p>
     <p><hi rend="italic">Purpurae Romanae Melchiori Kleselio delatae gratulationem.</hi> Viennae
      MDCXVI.</p>
     <p>
      <hi rend="italic">Quadrigam famae Regiae, Ferdinando III. Rege Hungariae Coronat[?].</hi>
     </p>
     <pb id="s442" n="442"/>
     <p><hi rend="italic">Thalassium, Ferdinando III. Hungariae et Bohemiae Regi, ac Mariae
      Austriacae Hispaniarum Infanti in eorum Nuptiis oblatum.</hi> Viennae MDCXXXI.</p>
     <p><hi rend="italic">Imperialem</hi> XII. <hi rend="italic">Austriacorum Caesarum Zodiacum,
      illustratum nouo Sole, nouo Caesare Ferdinando III. ipsi oblatum cum in Ratisbonensibus
      Comitiis Romanorum Imperator electus, coronatusque est.</hi> Viennae typis Gregorij Gelbhaar
      MDCXXXVII. in fol.</p>
     <p><term>VILNENSIS ACADEMIA</term>, in Lithuaniâ, edidit</p>
     <p><hi rend="italic">Capitolium perennitatis Illustrissimo Domino Leoni Sapieha Palatino
      Vilnensi.</hi> MDCXXIII. in 4.</p>
     <p>
      <hi rend="italic">Panegyricum Serenissimo Regi Vladislao IV. Vilnam ingredienti.</hi>
     </p>
     <p>
      <hi rend="italic">Laureas Academicas eidem dicatas.</hi>
     </p>
     <p><hi rend="italic">Theatrum gloriae eidem anno</hi> MDCXXXVI. <hi rend="italic"
      >extructum.</hi></p>
     <p><hi rend="italic">Iconem votorum in eiusdem nuptiis</hi> MDCXXXVII.</p>
     <p><hi rend="italic">Aeternitatem Regum stirpis Iagellonicae in Vladislao IV. orbi expressam,
      eidem dedicatam cum Vilnam anno</hi> MDCXXXIX. <hi rend="italic">ingrederetur.</hi> Quae omnia
      simul recusa sunt Romae typis Corbelletti MDCXXXIX. in 4. in <hi rend="italic">Manipulo
      Orationum a Polonis scriptarum.</hi></p>
     <p><term>VINCENTIVS ARANEA</term>, natione Italus, patriâ Aquilanus, edidit tacito suo
      nomine</p>
     <p><hi rend="italic">Asserta de Vniuersâ Philosophiâ,</hi> lib. III. in Romano Collegio a
      Marchione Sfor[?] Pallauicino publice defensa, anno MDCXXV. in fol. Romae typis Francisci
      Corbelletti.</p>
     <p><term>VINCENTIVS BRVNVS</term>, natione Italus, patriâ Ariminensis, cum Medici officio
      fungeretur, curandisque aegrotis operam daret, nostram ingressus est Societatem anno MDLVIII.
      Cum enim ab adolescentiâ primâ vitae seuerioris cupidus, se voto obstrinxisset Ordinem
      Franciscanorum Obseruantium secuturum, vbi in cognitionem Societatis venit, pro ingenij, et
      modicae suae valetudinis ratione interpretatus in eâ gratius Diuinae Maiestati seruiturum, ad
      eam se, priore voto rite solutus, recepit. In eâ diuinis litteris eruditus, omnique virtutum
      genere excultus, eo euasit existimationis, vt cum primis illis primitiuae Societatis Patribus
      comparari possit; et iure dubites, quâ potissimum virtute fuerit eximius, cum in omnibus aeque
      excelluerit: continenti cum Deo coniunctione, mansuetudine, sui abiectione, tum animi
      tranquillitate tantâ, et constantiâ, vt ne vnus quidem in eo vllo tempore, vllum vel minimum
      commoti animi signum deprehenderit. Modestia vero morum, viuida in sermone lenitas; totius
      interni tum externi hominis compositio in eo vulgaria fuere ornamenta. Caritas in eo erga
      fratres aegrotos praesertim et valetudinarios, fuit insignis, et accurata diligentia.
      Spiritualium rerum peritia tanta, vt omnium diutissime in Romano Collegio ei studio
      praefuerit. Collegium Lauretanum, et Romanum Clericorum Seminarium cum laude administrauit. In
      Domo Romanâ Professorum multis annis Ministrum egit. Collegium Romanum annis circiter sex,
      duobus temporibus ex interuallo rexit, vt merito ab omnibus Collegij Romani Pater diceretur.
      Fuit aegrâ semper et imbecillâ valetudine; tenuissimo victu eoque vulgari et vili: et minimo
      quoque momento e venis pectoris illi sanguis erumpebat. Saepius eius rei causâ venit ad
      extrema; sed patientiâ incredibili et abstinentiâ, morbi saeuitiam supertauit. Diem tandem
      clausit extremum Romae Idibus Augusti, anno salutis MDXCIV. aetatis vero LXIII. cum XXXVI.
      egisset in Societate, trium votorum professus. Scripsit Brunus praeclare maternâ linguâ, quae
      et Latine a Moguntinis Sociis conuersa Coloniae Agrippinae exierunt ex Officinâ Birckmannicâ
      MDXCIX. et Gallice ab Antonio Gazaeo ex parte versa sunt,</p>
     <p><hi rend="italic">Meditationes de praecipuis Mysteriis Vitae et Passionis D. N. Iesu
      Christi.</hi> Part. III.</p>
     <p><hi rend="italic">Meditationes in</hi> VII. <hi rend="italic">praecipua festa B.
      Virginis.</hi> Item <hi rend="italic">Commune Sanctorum.</hi></p>
     <p>
      <hi rend="italic">Meditationes in Euangelia, quae Dominicis diebus leguntur in Missâ.</hi>
     </p>
     <p><hi rend="italic">De Sacramento Poenitentiae cum Examine ad Confessionem Generalem,</hi>
      lib. I. ex Italico Latine editum Coloniae per Mylium MDXCVIII. in 12.</p>
     <p><term>VINCENTIVS BISE</term>, natione Hispanus, patriâ Alzirensis, in Regno Valentiae,
      Concionibus habendis ad populum nauat operam non inutilem. Edidit</p>
     <p><hi rend="italic">Concionem</hi> quandam suam, cuius nondum compertum argumentum.
      Valentiae.</p>
     <p><term>VINCENTIVS CARAFFA</term>, natione Italus, patriâ Neapolitanus, nobilissimâ familiâ,
      ad Societatem valde Adolescens annos XVI. natus accessit MDCIV. in eâ Philosophiam cum laude
      explicuit; Magisterium Nouitiorum gessit Neapoli, vbi et Collegij Rector, et Professae Domus
      Praepositus, et totius Prouinciae Praeses fuit; hodieque magnis Magistratibus gerendis
      distinetur. Scripsit Italice</p>
     <p><hi rend="italic">Fasciculum Myrrhae,</hi> siue, <hi rend="italic">Considerationes varias de
      plagis Christi.</hi> Prodiit hic libellus primum Romae, sub nomine Aloysij Siderei, vt supra
      recensui; postmodum vero sub vero Auctoris nomine Viennae Austriae apud Gregorium Gelbhaar
      MDCXXXVIII. in 12. Item</p>
     <p><hi rend="italic">Iter Caeli, seu, Praxes Spirituales, Part.</hi> III. Neapoli apud Iacobum
      Goffarum MDCXLI. in 12.</p>
     <p><term>VINCENTIVS CASTAGNOLA</term>, natione Siculus, patriâ Messanensis, sed origine a Chio
      Aegaei matis Insulâ deductâ. E militiâ seculari, in quâ vni triremi, et non exiguae militum
      manui aliquando praefuerat, transiit ad Societatem, post Naupacteam Ioannis Austriaci
      victoriam; quae illi vitae conuersio iam dudum fuerat a nonnemine praenunciata. Inter primos
      de Societate Chium nauigauit, et sedem fixit. Insignem <pb id="s443" n="443"/> ibi et
      vbicunque deinceps vixit, operam Societati in salutem animarum nauauit. Sedebat plures
      quotidie horas in templo, praestolans qui confiteri vellent, vsus exemplo mercatorum, qui
      emptores in taberna vel otiosi exspectant. Fuit legum nostrarum diligentissimus obseruator,
      moribus facillimis suauissimâ oratione, quâ facile quosuis ad Dei obsequium impellebat. Morti
      proximus cum esset, mirifice depraedicabat illud in se Dei beneficium, quod ad Societatem
      vocatus et admissus, in eâ demum etiam moreretur; quo vno rebatur in tuto iam esse positam
      suam salutem. Obiit trium votorum professus Messanae anno salutis MDC. IV. aetatis LXX. ab
      initâ Societate XVIII. Transtulit in Graecum sermonem vernaculum</p>
     <p><hi rend="italic">Catechismum a P. Iacobo Ledesma Hispanice conscriptum.</hi> Romae apud
      Aloysium Zannettum MDXCIV.</p>
     <p><term>VINCENTIVS DONVS</term>, natione Italus Perusinus, edidit</p>
     <p><hi rend="italic">Orationem in funere Illustriss. et Excellentiss. Principis Caroli
      Barberini, Generalis S. Ecclesiae Ducis, et</hi> S. D. N. <hi rend="italic">Vrbani VIII.
      fratris, habitam Romae;</hi> ibidemque excusam typis Francisci Corbelletti MDCXXX. in 4.</p>
     <p><term>VINCENTIVS FASSARVS</term>, natione Siculus, patriâ Panormitanus, ingressus in
      Societatem pene puer circa annum MDCXIII. in eâ non parum profecit in litteris. Philosophiam
      Panormi cum laude docuit. Scripsit et iam praelo parat</p>
     <p>
      <hi rend="italic">De vniuerso genere Quantitatis; vbi de Naturâ et compositione Quantitatis
       continuae et discretae, nec non de Quantitate successiuâ, intensiuâ, temporis et durationis;
       virtuali et infinitâ.</hi>
     </p>
     <p>Molitur praeterea Italice</p>
     <p><hi rend="italic">De Gloriâ S. Ignatij Fundatoris Societatis Iesu,</hi> opus vastum, in tres
      partes diuisum.</p>
     <p><term>VINCENTIVS FILLIVCIVS</term>, natione Italus, patriâ Senensis, qui postquam
      Philosophiam docuisset, et Senense rexisset Collegium, ac subinde toto decennio quaestiones de
      moribus in Romano nostro Collegio tractasset, Poenitentiarius S. D. N. Papae ad S. Petrum
      constitutus est, et Responsor ad quaestiones Conscientiae; donec extremum diem Romae V.
      Aprilis obiit anno salutis MDCXXII. Scripsit</p>
     <p><hi rend="italic">Moralium Quaestionum de Christianis officiis, et Casibus
      Conscientiae,</hi> ad formam Cursus, qui praelegi solet in Societatis Iesu Collegio Romano,
      Tom. II. Vrsellis per Antonium Hieratum MD CXXV. in fol.</p>
     <p>Accessit</p>
     <p><hi rend="italic">Appendix posthuma, De Statu Clericorum</hi> complectens V. <hi
      rend="italic">Tractatus,</hi> qui in primâ editione desiderantur</p>
     <p>
      <hi rend="italic">De Beneficiis.</hi>
     </p>
     <p>
      <hi rend="italic">De Pensionibus.</hi>
     </p>
     <p>
      <hi rend="italic">De Spoliis Clericorum.</hi>
     </p>
     <p>
      <hi rend="italic">De Alienatione rerum Ecclesiasticarum.</hi>
     </p>
     <p><hi rend="italic">De Simoniâ.</hi> Sed tres intermedij tractatus lucubratio sunt Ioannis
      Hieronymi de Sopranis, Theologi nostri, qui Appendicem hanc concinnauit. Coloniae per Antonium
      Hieratum MDCXXVI. in fol.</p>
     <p>Edidit praeterea Filliucius</p>
     <p><hi rend="italic">Compendium suarum Moralium Quaestionum.</hi> Denique seorsim edita est
      eius</p>
     <p><hi rend="italic">Instructio pro Confessionibus excipiendis.</hi> Rauenspurgi MDCXXVI. in
      4.</p>
     <p>Et sub nomine Flaminij Filliuccij</p>
     <p><hi rend="italic">Carmen Italicum de nouis stellis, et maculis Solis cum declaratione.</hi>
      Romae typis Mascardi MDCXV. in 4.</p>
     <p><term>VINCENTIVS GVINISIVS</term> natione Italus, patriâ Lucensis, vir omnibus quidem
      Litteris excultus, sed in amoenioribus studiis, in quibus diutius versatus est, insigniter
      doctus, moribus suauissimis, hodieque superstes est, Praeposito Generali atque ipsi Societati
      a Secretis. Scripsit</p>
     <p><hi rend="italic">Allocutiones Gymnasticas.</hi> Romae typis Francisci Corbelletti MDCXXVI.
      in 8. Antuerpiae apud Ioannem Cnobbaert MDCXXXIII. in 24. et typis Plantinianis Moreti
      MDCXXXVIII. in 12. additis V. Allocutionibus.</p>
     <p><hi rend="italic">Poesim</hi> vario Carminum genere Romae iisdem typis MDCXXVII. in 8.
      Antuerpiae apud Ioannem Cnobbaert MDCXXXIII. in 24. cum auctario, et typis Plantinianis addito
      <hi rend="italic">Dramat[?] de S. Ignatio</hi> MDCXXXVIII. in 12. et sine illo Parisiis apud
      Ioannem Camusat MDCXXXIX. in 12.</p>
     <p><hi rend="italic">Orationem habitam in Parasceue,</hi> coram S. D. N. Vrbano VIII. in
      Sacello Vaticano. Romae typis Alexandri Zannetti MDCXXIV. in 4. quae cum aliis nonnullis
      inserta est Allocutionibus editionis Plantinianae.</p>
     <p><term>VINCENTIVS LEAVTAVDVS</term>, natione Gallus, patriâ Ebredunensis, Societatem anno
      MDCXIII. aetatis XVIII. complexus, Mathesi iam a multis annis addictus, magnos in eâ
      progressus fecit. Edidit</p>
     <p><hi rend="italic">Geometriae Practicae Elementa; vbi desectionibus Conicis habet quaedam
      insignia.</hi> Promittit</p>
     <p><hi rend="italic">De Fallaciis Opticis,</hi> opus iustum. Parat etiam</p>
     <p>
      <hi rend="italic">Noua quaedam de prime Mobili.</hi>
     </p>
     <p><term>VINCENTIVS MASTAREVS</term>, natione Italus, patriâ Aquilanus, obiit Neapoli die
      XXVII. Iunij, anno salutis MDCXXIX. Scripsit Italice</p>
     <p><hi rend="italic">Vitas Sanctorum Petri Clestini, Bernardini Senensis, et Equitij,</hi> quos
      habet Aquila Patronos. Neapoli MDCXXIX.</p>
     <p><term>VINCENTIVS NAVARRO</term>, natione Hispanus, patriâ Valentinus, in Societatem pene
      puer ingressus, Philosophiam Valentiae, Theologiam Barcinone docuit; fidei Censor, et
      Theologiae Doctor. Edidit</p>
     <p>
      <hi rend="italic">Panegyricam concionem de S. Teresiâ, in eius Beatificatione dictam
       Barcinone.</hi>
     </p>
     <p>Habet paratam praelo</p>
     <pb id="s444" n="444"/>
     <p><hi rend="italic">Theologiam Marianam,</hi> siue, <hi rend="italic">De Laudibus B.
      Virginis,</hi> Tomum grandem.</p>
     <p><term>VINCENTIVS REGIVS</term>, natione Siculus, patriâ Panormitanus, Caroli frater,
      Societatem anno MDLIX. ingressus, in eâ Collegia Montisregalis, Messanae, Panormi, et hîc
      etiam Professorum Domum gubernauit, vir egregie doctus, et qui aliquando Viennae Austriae in
      Caesareo Societatis Iesu Collegio, Messanae quoque Theologiam cum laude professus est. Inde
      Panormi subinde studiis praefuit. Verum non sanctimoniâ minus quam doctrinâ claruit. Candor
      animi eximius, sincera in omnes caritas, insignis sui despicientia, ceterarum exempla virtutum
      auctoritatem illi apud omnes et sanctimoniae opinionem conciliarunt. Ad Regularum nostrarum
      normam exactissime vitam suam omnem componebat. Nullo verbo vnquam alterum violauit.
      Dulcissimo pietatis sensu, ac praecipue tenerrimo in Beatissimam Virginem amore quasi
      exundans, facillime aliorum quoque animos eodem igne inflammabat. Modestus totius corporis et
      oris habitus his virtutibus decus addebat. Nimirum cum illi aliquando exhiberetur tabula in
      quâ Soror ipsius Sanctimonialis erat expressa, rogatus, ecquam bene eam referret; respondit
      frustra se eâ de re consuli, qui Sororem suam nunquam sit intuitus. Cum vltimum vitae suae
      tempus imminere conspiceret, Christi Crucifixi et B. Virginis effigies manibus acceptas, tota
      die qua precibus, qua osculis complexus est. Opinio est S. P. N. Ignatium illi in articulo
      vltimo adfuisse. Obiit Panormi die XVI. Decembris, anno salutis MDCXIV. aetatis LXX.
      Religionis LVI. Edidit</p>
     <p><hi rend="italic">Theses de Sanctissimâ Trinitate,</hi> Viennae propositas disputationi.
      Viennae typis Leonardi Nassinger MDLXXX. in 4.</p>
     <p><hi rend="italic">Euangelicarum Dilucidationum,</hi> lib. VIII. Tom. III. Coloniae per
      Bernardum Gualterum MDC. XV. in fol.</p>
     <p><hi rend="italic">Enchiridion Euangelicorum,</hi> lib. VIII. quod opusculum suum saepe in
      illo priori memorat.</p>
     <p><term>VIRGILIVS CEPARIVS</term>, natione Italus, patriâ ex oppido Panicale, dioecesis
      Perusinae, disertus Concionator, Scholasticae Theologiae, Sacrorum Bibliorum, et Patrum; Iuris
      quoque peritus, cui iuuenis dedit operam, priusquam ad Societatem accederet. Rexit Collegium
      Florentinum et Romanum. Obiit demum Romae maturus aeuo die XIV. Martij, anno salutis MDCXXXI.
      Scripsit Italice</p>
     <p>
      <hi rend="italic">De verâ et honestâ amicitiâ.</hi>
     </p>
     <p><hi rend="italic">Vitam B. Aloysij Gonzagae, Societatis Iesu.</hi> Romae apud Aloysium
      Zannettum MDCVI. et alibi. Eam Latinam fecit Ioannes Horrion, Gallicam Antonius de Balinghem,
      vterque noster.</p>
     <p><hi rend="italic">Compendium Vitae B. Francisci Borgiae, Societatis Iesu Praepositi
      Generalis</hi> III. Romae MDCXXIV. in 8. et Neapoli apud Aegidium Longum MDCXXVI. in 16.
      Latine reddidit Andreas Schottus.</p>
     <p><hi rend="italic">Vitam Ioannis Berchmans, Societatis Iesu.</hi> Romae apud Haeredes
      Bartholomaei Zannetti MDC. XXVI. in 4. Eam Hermanus Hugo noster Latine vertit, et alius
      Gallice.</p>
     <p><hi rend="italic">Exercitium praesentiae Dei,</hi> Part. II. Romae MDC. XXI. in 12. Typis
      Zannetti.</p>
     <p>Scripsit praeterea, sed non edidit</p>
     <p>
      <hi rend="italic">Vitam S. Franciscae Romanae.</hi>
     </p>
     <p>
      <hi rend="italic">Vitam B. Mariae Magdalenae de Pazzi.</hi>
     </p>
     <p>
      <hi rend="italic">De Sanctorum Canonizatione, Tractatum.</hi>
     </p>
     <p><term>VITALIS THERONVS</term>, natione Gallus, patriâ Limosensis in Dioecesi Narbonensi,
      Societatem ingressus est anno MDLXXXVII. aetatis XV. in quâ Philosophiam, ac Moralem
      Theologiam, et quatuor vota professus est. Concionibus habendis ad populum magnam partem
      impendit aetatis. Edidit sub nomine Collegij Tolosani gratulationis ergo ad Delphinum Galliae
      Regis filium</p>
     <p><hi rend="italic">Delphines et Coronas,</hi> Carmine Lyrico. Item</p>
     <p><hi rend="italic">Calendas Ianuarias anni</hi> MDCVIII. Parisiis apud Sebastianum Cramoisy
      MDCXXVIII. in 8.</p>
     <p><hi rend="italic">Rupellae deditionem,</hi> Versu Heroico.</p>
     <p><hi rend="italic">Carmen Regi, et alterum Cardinali Richelio captâ Rupellâ,</hi> quorum
      illud exstat in <hi rend="italic">Palmis Regiis;</hi> hoc in <hi rend="italic">Epiniciis
      Musarum.</hi></p>
    </div2>
    <div2 id="AlBA.01.11" n="11" type="section">
     <head>W</head>
     <p><term>WENCESLAVS PANTALEO KIRWITZER</term>, natione Germanus, e Prouinciâ Austriacâ
      profectus est cum P. Nicolao Trigautio ad Sinas, tum aliis disciplinis, tum vero Mathematicis
      bene instructus. Obiit Macai XXII. Maij, anno MDCXXVI. Scripsit</p>
     <p><hi rend="italic">Obseruationes Cometarum anni</hi> MDCXVIII. <hi rend="italic">factas a
      Nostris in Indiâ Orientali.</hi> Aschaffenburgi typis Balth. Lippij MDCXX. in 4.</p>
     <p><hi rend="italic">Litteras de Martyrio P. Ioannis Baptistae Machadi, Societatis Iesu,</hi>
      qui anno MDCXVII. in Iaponiâ passus est. Antuerpiae MDCXXII.</p>
     <p><hi rend="italic">Annuas Litteras e Sinis datas Macao</hi> XXVIII. <hi rend="italic"
      >Nouembris</hi> MDCXX. <hi rend="italic">et alteras datas</hi> XXVII. <hi rend="italic"
      >Octobris</hi> MDCXXV.</p>
     <p><term>WENCESLAVS STVRMIVS</term>, natione Bohemus, patriâ Tinensis, â S. P. N. Ignatio in
      Societatem admissus, amore instituti, et obseruatione insignis fuit. Graecas et Latinas
      Litteras docuit, et diu multumque concionatus in missionibus est, quarum incommoda multa
      alacri animo tolerabat. Paupertatis amator, qui vel affectâ iam aetate, et morbis graui, nihil
      quamuis minimum absque Superioris facultate sibi arrogaret. Obedientiae apprime cultor.
      Proximorum salutis studiosissimus: zelo Dei plenus, ac de fide Catholicâ per Bohemiam aduersus
      Haereticos Picardos optime meritus. Collegiorum <pb id="s445" n="445"/> Pragensis et
      Crumlouiensis Rector fuit. Interfuit bis Congregationi Generali IV. et V. professus IV. vota
      die XII. Martij, anno MDLXX. Tandem plenus annorum et bonorum operum, cum per hebdomadam
      sanctam diu poenitentibus operam dedisset, feriâ V. sub vesperam apoplexiâ correptus, nonâ
      demum die ad laborum praemium percipiendum e vitâ migrauit Olomucij die XXVII. Aprilis, anno
      salutis MDCI. pene septuagenarius. Primus fuit qui Bohemico idiomate contra Picardos Scripsit;
      videlicet</p>
     <p>
      <hi rend="italic">Concordiam fidei.</hi>
     </p>
     <p><hi rend="italic">Apologiam contra Siluium Huberinum,</hi> et <hi rend="italic">contra
      Concionale Picardicum;</hi> et alteram</p>
     <p>
      <hi rend="italic">Apologiam defensionis Concionalis.</hi>
     </p>
     <p><term>WOLFGANGVS SCHONSLEDERVS</term>, natione Germanus, patria Monacensis, admissus in
      Sociotatem anno MDXC. iuuenis annos XX. natus, in eâ Spiritualis Coadiutor formatus est. Vir
      in Humaniore Litteraturâ, Graecâ, Latinâque bene doctus; Musices etiam non mediocriter
      peritus. Scripsit</p>
     <p><hi rend="italic">Promptuarium Germanico-Latinum.</hi> Augustae MDCXVIII. in 8. quod
      Monachij tertiam editionem habuit MDCXXXII.</p>
     <p><hi rend="italic">Onomasticum Graeco-Latinum, et Latino-Graecum.</hi> Dilingae.</p>
     <p>Vertit ex Italico Latine</p>
     <p><hi rend="italic">De Exercitiis spiritualibus ad Confessionem et Communionem rite obeundis,
      Tractatus</hi> VI. quorum primus exiit inscriptus, <hi rend="italic">Sacra Tempe;</hi> ceteri
      adhuc latent apud interpretem: vti etiam premitur hactenus ab eodem</p>
     <p>
      <hi rend="italic">Anthologia Graecorum Epigrammatum, Latino Carmine reddita.</hi>
     </p>
     <p>Edidit praeterea sub alieno nomine</p>
     <p>
      <hi rend="italic">De modo Musice componendi.</hi>
     </p>
     <p>Et sub nomine Volupij Decori Musagetis</p>
     <p>
      <hi rend="italic">Architectonicen Musices vniuersalem.</hi>
     </p>
    </div2>
    <div2 id="AlBA.01.12" n="12" type="section">
     <head>Z</head>
     <p><term>ZACHARIAS ROTZ</term>, natione Belga, gente Flander, diligens Concionator et copiosus,
      zeloque promouendae diuinae pietatis ardens; cui Maseka vrbs ad Mosam, vt de aliis sit
      silentium, salutis suae caput praecipue debet. Eam enim oppressam erroribus, in fidei
      libertatem vindicauit. Cum autem semper alias celer, pernixque fuerit ad curam proximorum;
      tamen in extremâ vitâ, quasi brauium praesagiret, nescio quo pacto velocius longe habiliusque
      cucurrit. Sic oppida, pagos, nosocomia, custodias publicas, et vbi demumcunque sese seges
      aliqua laboris aperiret, promptus alacerque aduolabat. Cum Lingam oppidum Frisiae Marchio
      Spinola occupasset, totus mox in purgandâ aede, exstruendis aris, re sacrâ procurandâ
      Christianum Machabaeum repraesentare. Hîc ergo cum Illustrissimi Marchionis rogatu ad tantos
      fructus subsisteret, Deus maturum caelo inueniens, eius labores quiete longâ commutauit,
      Nouembri mense anni MDCV. Scripsit in Eburonum agro</p>
     <p><hi rend="italic">Catechismi lectiones</hi> XII. cum Gallice, tum Belgice. Leodij apud
      Ioannem Voes MDXCVIII. Item</p>
     <p><hi rend="italic">Doctrinae Christianae lib.</hi> IV. iisdem linguis ibidem euulgauit.</p>
    </div2>
    <pb id="s446"/>
    <gap desc="indizes" resp="sampling"/>
   </div1>
   <div1 id="AlBA.02" n="2" type="appendix">
    <pb id="s548" n="548"/>
    <head>APPENDIX NOMINVM ET OPERVM <hi rend="italic">Quae serius allata sunt, quam vt suis locis
     poni possent.</hi></head>
    <p><term>ADAMVS CONTZEN</term>, de quo supra, praeterea in promulgatione solemni Molsheimensis
     Academiae, dum primos ibidem SS. Theologiae Doctores crearet, fuse perorauit</p>
    <p><hi rend="italic">De Nouâ Academiâ tuendâ et augendâ,</hi> quae Oratio in Panegyrico eiusdem
     Academiae cum pluribus eiusdem Academicis Orationibus est edita.</p>
    <p><term>ADAMVS TANNERVS</term>, de quo supra, edidit item</p>
    <p>
     <hi rend="italic">Apologeticas Orationes pro Ioanne Trithemio Abbate Spanheimensi.</hi>
    </p>
    <p><term>ADRIANVS DE BOVLOGNE</term>, natione Belga, patriâ Tornacensis, duodeuicennis nomen
     dedit Societati anno MDCIX. in quâ compluribus annis Humaniorum Litterarum Professorem, ac,
     longo post interuallo, Collegij Bethuniensis Rectorem egit. Edidit ab acutâ breuitate
     commendatos</p>
    <p><hi rend="italic">Epigrammatum Libros tres.</hi> Tornaci typis Adriani Quinque anno MDCXL 11.
     in 16.</p>
    <p><term>ADRIANVS COOLS</term>, natione Belga, patriâ Gaudanus, natus est anoo MDXCVI.
     Societatem ingressus Mechliniae anno MDCXII. Iulij die XVI. in eâ quatuor vota professus,
     Brugense et Mechliniense Collegium rexit. Superior Patrum nostrorum in missione Hollandicâ
     fuit, necnon Praepositus Domus Professorum Antuerpiae; iam Collegium Bruxellense moderatur.
     Edidit a se dictam in Sodalitate B. Virginis</p>
    <p>
     <hi rend="italic">Apprecationem funebrem Ioanni Maldero Episcopo Antuerpiensi, quae praefixa
      est operi illius posthumo in primam partem D. Thomae.</hi>
    </p>
    <p><term>ADRIANVS VAN LYERE</term>, natione Belga, patriâ Antuerpiensis, inter varia quae gessit
     in Societate, Rectorem Casleti in Flandriâ, et pluribus annis Mechliniae aliisque locis
     strenuum Concionatorem egit, quo etiamnum in munere Bruxellis cum laude versatur, ibique
     scripsit atque edidit lingua Belgicâ</p>
    <p><hi rend="italic">Tractatum Asceticum de Religione ac cultu SS. nominis</hi> MARIAE, typis
     Ioannis Mommartij anno MDCXXXVIII. Hunc Pugetus de la Serre Historicus Reginae Matris, Gallice,
     et R. P. F. Andreas de S. Ioanne Baptista Carmelita Excalceatus Hispanice reddidit MDCXL.
     Eundem alius in linguam Anglicam transfert.</p>
    <p><term>AEGIDIVS A SANCTA ALDEGVNDE</term>, natione Belga, patriâ Duacensis, Comitis a Sancta
     Aldegunde filius primogenitus, spretis honorum titulis et amplissimâ haereditate, Societatem
     vndeuicennis ingressus est anno MDCXIV. Vertit, auxit, ediditque Gallice e Flandrico,</p>
    <p><hi rend="italic">Vitas earum Virginum quae in Seculari Statu sanctitate claruerunt,</hi>
     Tornaci typis Adriani Quinque MDCXL. in 12.</p>
    <p><term>AEGIDIVS DE SMIDT</term>, natione Belga, patriâ Antuerpiensis, natus anno MDLXXXIV.
     XXIII. Aprilis, Societatem ingressus est anno MDCI. Transtulit in linguam Belgicam,</p>
    <p><hi rend="italic">Historiam Martyrum Iaponensium pro side Christi occisorum anno</hi>
     MDCXXIV.</p>
    <p>Item <hi rend="italic">Miraculum celebre a B. Virgine factum Caesaraugustae in
     Hispaniâ.</hi></p>
    <p>Paratas etiam praelo habet quas ex Italico P. Lucae Pinelli transtulit in belgicum
     idioma,</p>
    <p>
     <hi rend="italic">Meditationes de Vitâ Christi Domini, eiusque Passione.</hi>
    </p>
    <p>
     <hi rend="italic">De Vulneribus Christi, et aliis Sanguinis effusionibus.</hi>
    </p>
    <p>
     <hi rend="italic">De SS. Eucharistae Sacramento, et praeparatione ad Sacram Communionem.</hi>
    </p>
    <p>
     <hi rend="italic">De Vitâ B. Virginis Mariae.</hi>
    </p>
    <p>
     <hi rend="italic">De Mysteriis Rosarij.</hi>
    </p>
    <p>
     <hi rend="italic">De quatuor hominis nouissimis.</hi>
    </p>
    <p>Item <hi rend="italic">Epistolam R. P. N. Claudij de Renouatione Spiritus, et Alteram eiusdem
     de Caritate fraternâ.</hi></p>
    <p><term>ALBERTVS CROISSANT</term>, natione Belga, patriâ Leodiensis, Societatem iniit anno
     MDCVX. aetatis XVIII. diu docuit, ac etiamnum docet Humaniores Litteras, cum approbatione.
     Edidit Satyram cui titulus,</p>
    <p><hi rend="italic">Literarum Studiosus, minime Studiosus.</hi> Leodij typis Leonardi Streel
     MDCXXXVII.</p>
    <p>Item alteram cui titulus: <hi rend="italic">Puer male moratus a sene vapulans.</hi> Leodij
     typis Ioannis Tournay MDCXXXVIII.</p>
    <p>Edet propediem alias cum hoc titulo: <hi rend="italic">Sales Satyrici quibus quatuor aetatum
     vitia praecipua perfricantur.</hi></p>
    <p><term>ALEXANDER FAYA</term>, cuius in Catalogo meminimus, diem suum obiit Limae IX. Nouembris
     MDCXL. aetatis anno LXXVIII. post aditam Societatem L. in quâ Coadiutor Spiritualis formatus
     fuit. Tirocinium posuerat in Boeticâ, atque inde in Peruuiam cum P. Didaco de Zuniga
     Procuratore traiecerat. Vir fuit vere humilis, et sui despicientissimus, compositissmae<pb
     id="s549" n="549"/>modestiae, verborum perparcus, secreti ac secessus amantissimus; sui custos
     admirabilis; obedientiae studiosissimus, et vilissimorum domi obsequiorum appetentissimus; tam
     exactae ad religiosam paupertatem contentionis, vt idem illi thorax ad vicennium, colobium
     etiam ad tricennium suffecerit, et suppellex, quam post se reliquit, nullius alterius vsui
     fuerit idonea; victu ad extremam vsque aetatem communi sit vsus. Haec de laudato viro
     praetermittere non debui.</p>
    <p><term>ALOYSIVS IVGLARIS</term>, de quo in Catalogo, habet sub praelo</p>
    <p><hi rend="italic">Inscriptiones, Elogia, et Epitaphia,</hi> vno Volumine.</p>
    <p><term>ALOYSIVS SIDEREVS</term>, et VINCENTIVS CARAFFA, (nam idem est) Italice edidit</p>
    <p><hi rend="italic">Iter caeli, Partibus</hi> 11. Neapoli per Iacobum Gaffarum MDCXLI. in
     12.</p>
    <p><term>ALPHONSVS ANDRADA</term>, praeter recensita in Catalogo, scripsit Hispanice</p>
    <p><hi rend="italic">Ducis ad virtutem Tomos</hi> 111.</p>
    <p>Edidit etiam Hispanice <hi rend="italic">Conciones aliquas,</hi> vt vbi retuli; mihi hactenus
     videre contigit</p>
    <p><hi rend="italic">Sermonem</hi> dictum Murciae <hi rend="italic">de S. Raymundo Nonnato
     Cardinali Martyre Ordinis S. Mariae de Mercede Redemptionis captiuorum.</hi> Murciae per
     Ludouicum Beros MDCXXVII. in 4.</p>
    <p><hi rend="italic">Sermonem</hi> dictum Murciae <hi rend="italic">de</hi> XXIII. <hi
     rend="italic">Martyribus ex Ordine S. Francisci passis in Iaponiâ anno</hi> MDXCVII. Oriolae
     apud Ioannem Vincentium Francum MDCXXVIII. in 4.</p>
    <p><term>ALPHONSVS GIANNOTTVS</term>, natione Italus, patriâ Corrigiensis, in Societatem anno
     MDC. XV. natus vndeuiginti ingressus, Philosophiam docuit, Domui Probationis Nouellariensi,
     Collegio Regiensi Rector praefuit, et nunc prae est Collegio Bononiensi. Edidit Italice sub
     nomine Alphonsi Antonij.</p>
    <p><hi rend="italic">Mysticum Heliotropium,</hi> seu, <hi rend="italic">Industrias animae
     amantis ad se Deo vniendam.</hi> Bononiae apud Benauium MDCXLI in 24.</p>
    <p><term>ANDREAS COBAVIVS</term>, de quo in Catologo dixi, scripsit</p>
    <p>
     <hi rend="italic">Vindicias Astronomicas theticas pro Dionysio Exiguo.</hi>
    </p>
    <p><term>ANDREAS DENYS</term>, natione Belga, patriâ Atrebas, natus anno MDXCI. Societati
     adscriptus MDCXV. in quâ Humaniores Literas per annos aliquot professus est. Edidit versu
     Gallico</p>
    <p><hi rend="italic">Poesim Sacram,</hi> seu, <hi rend="italic">Illecebras Diuini Amoris ex
     Christi Patientis,</hi> vt vocant, <hi rend="italic">Stationibus.</hi> Atrebati typis Gerardi
     de Raismes MDCXXXIX. in 4.</p>
    <p><term>ANTONIVS DE HERRERA</term>, natione Hispanus, patriâ Oropesanus, Proregi Siciliae
     Almirantio Castellae a Confessionibus, et Sacrae Inquisitioni a censuris, dixit Hispanice atque
     edidit insignem.</p>
    <p><hi rend="italic">Orationem de Immaculatâ Conceptione Deiparae.</hi> Panormi apud Alphonsum
     Isola MDCXLII. in 4.</p>
    <p><term>ANTONIVS STRATIVS</term>, de quo supra reliquit praelo patatum</p>
    <p>
     <hi rend="italic">Lusum anagrammaticum in nomen Guilielmi Lamormaini, ducentenis vicibus
      variatum.</hi>
    </p>
    <p><term>ARNOLDVS BOSCOP</term>, de quo supra condidit <hi rend="italic">Historias aliquot
     Sanctorum Cliuiae praecipue S. Gringardis, B. Irmtrudis</hi> etc.</p>
    <p><term>AVGVSTINVS BERNAL</term>, de quo supra in Catalogo, scripsit</p>
    <p>
     <hi rend="italic">De Sacramentis in genere.</hi>
    </p>
    <p><term>BADENIS RESIDENTIA</term>, in Prouinciâ Rhenanâ Superiore, edidit</p>
    <p>
     <hi rend="italic">Triumphum genethliacum Principi primogenito Marchionis Badensis.</hi>
    </p>
    <p>BALDVINVS CABILLAVIVS Habet sub praelo</p>
    <p><hi rend="italic">Poemata Versu Elegiaco, Puerum amissum et repertum: Phosphorum,</hi> seu
     <hi rend="italic">Ioannem Baptistam: Agarem exulem.</hi></p>
    <p><term>BALDVINVS WILLOT</term>, natione Belga, patriâ Binchiensis, in Societatem adscriptus
     anno MDCVI. aetatis XXII. Vertit ex Latino in Gallicum, ediditque</p>
    <p><hi rend="italic">Tractatum de interiori Mortificatione,</hi> Auctore P. Iacobo Aluarez de
     Paz nostro anno MDCXX.</p>
    <p><hi rend="italic">Compendium Vitae Christi, et Beatissimae Virginis Mariae,</hi> ex Petro
     Ribadeneira anno MDC. XXXVI.</p>
    <p><hi rend="italic">Martyrologium Romanum Gregorij XIII. iussu editum et Vrbani VIII
     auctoritate recognitum, cum Additione Sanctorum Belgij.</hi> Montibus typis Waudre MDCLI. in
     8.</p>
    <p>Alia varia opuscula edidit variis annis.</p>
    <p><term>BALTHASAR GRACIANVS</term>, natione Hispanus, scripsit Hispanice</p>
    <p>
     <hi rend="italic">Artem ingenij.</hi>
    </p>
    <p><term>BALTHASAR KITZNERVS</term>, natione Germanus, patriâ Bruckenarensis, Societatem
     adolescens ingressus, Philosophiam Herbipoli docuit; diu cum laude et fructu concionatus est:
     magno animarum zelo in egentium opem se semper impendit, donec Aschaffenburgi pie mortuus est
     die III. Iunij, anno MDCXL. aetatis XLVII. Societatis aditae XXXI. Edidit Sodalibus
     Marianis</p>
    <p><hi rend="italic">Rosam Marianam.</hi> Bambergae.</p>
    <p>
     <hi rend="italic">Concionem funebrem in exequiis Serenissimae Isabellae Clarae Eugeniae
      Gubernatricis Belgij a se Coloniae dictam.</hi>
    </p>
    <p><term>BARTHOLOMAEVS CASSIVS</term>, cuius plura recensui in Catalogo, edidit praeter illa</p>
    <p><hi rend="italic">Thomae de Kempis de Imitatione Christi lib.</hi> IV. Illyrice redditos.
     Romae MDCXLI.</p>
    <p><term>BARTHOLOMAEVS GVERRERVS</term>, de quo in Catalogo, iamque nuper, vt intelligo, e viuis
     sublatus est, edidit Lusitanice</p>
    <p><hi rend="italic">Coronam Regni Lusitaniae,</hi> hoc est, Elogia Virorum illustrium qui in
     Imperro Lusitanico<pb id="s550" n="550"/>mortem in propagandâ Christi fide oppetierunt.</p>
    <p><term>BARTHOLOMAEVS PEREYRA</term>, edidit</p>
    <p><hi rend="italic">Paciecidos lib. XII.</hi> Poema Heroicum de gloriosâ morte P. Francisci
     Pacicci Soc. Iesu Prouincialis in Iaponiâ. Conimbricae per Emanuelem de Carualho MDCXL. in 12.
     Habet paratum praelo</p>
    <p>
     <hi rend="italic">Commentarium in Tobiam.</hi>
    </p>
    <p><term>BARTHOLOMAEVS VIMONT</term>, natione Gallus, ex Normandiâ, in Societatem anno MDC.
     XIII. vicennis ingressus, praeest Residentiis Canadensibus in Nouâ Franciâ. Scripsit
     Gallice</p>
    <p><hi rend="italic">Relationem Gestorum in Nouâ Franciâ anno</hi> MDCXL. et MDCXLI. Parisiis
     apud Sebastianum Cramoisy MDCXLI. in 8.</p>
    <p><term>BERNARDINVS REALINVS</term>, edidit</p>
    <p><hi rend="italic">Elegiam,</hi> seu, <hi rend="italic">Hytnnum in laudem S.
     Bernardini.</hi></p>
    <p><term>CAROLVS MALAPERTIVS</term>, de quo supra, edidit</p>
    <p><hi rend="italic">Breuem Commentarium in 6. priores libros Euclidis.</hi> Duaci apud
     Balthasarem Bellerum anno MDCXX. in 8. iterum apud Viduam Petri Telu in 12.</p>
    <p>Item <hi rend="italic">Orationem habitam dum Lectionem Mathematicam auspicaretur.</hi> Duaci
     apud Balthasarem Bellerum MDCXX. in 8</p>
    <p><term>CHRISTOPHORVS MIHR</term>, natione Germanus, patriâ Aschaffenburgensis, natus anno
     MDLXXXIX. in Societatem duodeuigesimo aetatis ingressus, Ecclesiastem in eâ plurimum egit. Vir
     fuit indefessi laboris, salutis animarum studiosus et sui adeo negligens, vt plusculos saepe
     dies pauxillo panis contentus, aegre vitam toleraret. Fuldae mortuus est anno MDCXXV. ob morum
     religiosam comitatem magno sui desiderio domi forisque relicto. Heidelbergâ Catholicis armis
     occupatâ se totum proximo impendit, et ideo vernaculâ linguâ ibidem edidit an. MDCXXII.</p>
    <p>
     <hi rend="italic">Catechismum cum precibus, Instructionibus, Canticis, peropportunum
      conuersioni Acatholicorum, aliquoties recusum.</hi>
    </p>
    <p><term>CLAVDIVS DE ALLARD</term>, transtulit e Ioannis Eusebij Nieremberg Hispanico in
     Gallicum</p>
    <p><hi rend="italic">Amabilem Iesum Christum, et modum eum amandi.</hi> Lugduni apud Claudium
     Prost MDC. XLI. in 12.</p>
    <p><term>COLONIENSE COLLEGIVM</term>, seu, Gymnasium Coronato-Vbiorum, edidit</p>
    <p><hi rend="italic">Annum Secularem Societatis Iesu, a se adumbratum.</hi> Coloniae apud
     Hermannum Mylium in 4.</p>
    <p><term>CORNELIVS PERDVCCIVS</term>, de quo supra, edidit</p>
    <p>
     <hi rend="italic">Tractatum de arte bene moriendi.</hi>
    </p>
    <p><term>DIDACVS DE BAEZA</term>, praeter recensita in Catalogo, edidit Hispanice</p>
    <p><hi rend="italic">Mariale,</hi> seu, <hi rend="italic">Conciones de B. Virgine
     Mariâ.</hi></p>
    <p><term>DIDACVS DE CELADA</term>, praeter recensita in Catalogo, edidit</p>
    <p>
     <hi rend="italic">Commentarium in Tobiam.</hi>
    </p>
    <p><term>DIONYSIVS PETAVIVS</term>, praeter ea quae in Catalogo retuli, edidit</p>
    <p><hi rend="italic">Dissertationum Ecclesiasticarum lib.</hi> 11. Parisiis apud Sebastianum
     Cramoisy MDCXLI. in 4. Item</p>
    <p>
     <hi rend="italic">Graeca varij generis Carmina cum Latinâ interpretatione.</hi>
    </p>
    <p><term>DV ACENSE COLLEGIVM</term>, in Prouinciâ Gallo-Belgicâ, edidit</p>
    <p><hi rend="italic">Gloriam Virtutis Hungaricae Versibus et Emblematis illustratam,</hi> typis
     Viduae Telu MDCXXXIII. in 4.</p>
    <p><hi rend="italic">Sigismundi tertij Poloniae et Sueciae Regis Encomia,</hi> typis Vidnae
     Petri Telu anno MDCXVIII. in 4.</p>
    <p><term>FERDINANDVS CASTRILLVS</term>, natione Hispanus, patriâ Hispalensis, iuuenis annos
     natus XVI. ad Societatem ante hos annos XL. accessit, et in eâ compluribus Philosophiam, et
     Theologiam tum Moralem, tum Controuersam explicuit, et Sociis Rector praefuit. Scripsit
     Hispanice et propediem edet</p>
    <p>
     <hi rend="italic">Magiam Naturalem.</hi>
    </p>
    <p><term>FERDINADVS MELTIVS</term>, natione Italus, patriâ Mediolanensis, Societatem anno MDXCI.
     complexus in eâ gesto Rectoratu Nouitiatus, aliisque obitis muniis, sexagenarius naturae
     concessit die XXIII. Decembris MDCXXIX. post editam quatuor votorum prosessionem XXII.
     Conscripsit Italice</p>
    <p><hi rend="italic">Vitam B. Mariae Victoriae Fundatricis Annunciatarum Genuensium,</hi> quam
     alius quispiam e Societate Gallice redditam edidit Lugduni apud Claudium Lariot MDCXXXI. in
     8.</p>
    <p><term>FRANCISVS MARIA DE AMATIS</term>, de quo in Catalogo, edidit Italice</p>
    <p><hi rend="italic">Vitam Reuerendae Matris Sororis Hyacinthae Mariscottae Monialis in Coenobio
     S. Bernardini Viterbiensis.</hi> Viterbij MDCXLII. in 8.</p>
    <p><term>FRANCISCVS MARQVESTALDIVS</term>, natione Gallus, secutus in Hispaniam a Confessionibus
     Serenissimam Annam Reginam, scripsit ibi Hispanice</p>
    <p><hi rend="italic">Exercitium Spirituale super X. punctis praecipuis vitae Christianae.</hi>
     Illud alius quispiam e Societate. Gallice reddidit, et edidit Parisiis apud Sebastianum
     Cramoisy MDCXX. in 16. Ipse redux in Galliam obiit circa annum MDCXXIV.</p>
    <p><term>FRANCISCVS PICCOLOMINIVS</term>, de quo in Catalogo, dabit propediem in lucem Tomum 1.
     de tribus, quos molitur, hoc titulo;</p>
    <p><hi rend="italic">Christiana Peregrinatio Israeliticae vestigia relegens ab Aegypto in
     Palactinam, Via trium dierum, Exodi</hi> 3. v. 8.</p>
    <p><term>FRANCISCVS DE SOTO</term>, edidit (vt in Catalogo memoraui) <hi rend="italic">Conciones
     aliquot,</hi> quas, quia non videram, non recensui: nunc quas nactus sum distincte, referam,
     nempe</p>
    <pb id="s551" n="551"/>
    <p><hi rend="italic">In Exequiis D. Ioannis Alphonsi de Moscoso Episcopi Malacitani.</hi>
     Malacae per Ioannem Rene MDC. XIV.</p>
    <p><hi rend="italic">De Venerabili Sacramento Eucharistiae.</hi> Ibidem eodem anno.</p>
    <p><hi rend="italic">In Beatificatione S. Teresiae duas.</hi> Ibidem MDC. XIV. et MDCXV.</p>
    <p><hi rend="italic">De Stigmatibus S. Francisci.</hi> Hispali per Franciscum de Lyra
     MDCXXIV.</p>
    <p><hi rend="italic">In exequiis Henrici Cardinalis de Guzman.</hi> Cordubae per Saluatorem de
     Cea Tesa MDCXXVI.</p>
    <p>
     <hi rend="italic">In Fundatione Congregationis S. Iosephi Hispali ad educationem infantium
      expositorum institutae.</hi>
    </p>
    <p>Hispali per Matthiam Clauijo MDCXXVII.</p>
    <p><hi rend="italic">In Exequiis P. Iacobi Granadi Soc. Iesu Gadibus celebratis.</hi> Xeresij
     apud Ferdinandum Rey MDC. XXXII.</p>
    <p><term>FRIDERICVS SPE</term>, natione Germanus, patriâ Caesar-Insulanus, adolescens in
     Societatem ingressus, Philosophiam, et Moralem Theologiam cum laude explicauit. Vir animi
     magni, et indefessi ad salutem mortalium procurandam studij. Tantâ industriâ tractabat cum
     Haereticis, vt paucis mensibus vrbem inferioris Saxoniae Peinam ad fidem adduxerit. Eâ re
     offensi Hildesienses Acatholici, percussore immisso conati sunt hominem tollere, cum ad pagum
     exiret Diuina Officia peracturus. Quinque luculenta vulnera in capite, duo in tergo accepit.
     Verum ille plagis tam honestis laetus ad pagum perrexit, et ad vsque defectum virium
     concionatus est. demum cum aliquot post annis Treuirensibus praesidiariis operam nauaret, ad
     laborum mercedem euocatus est div VII. Augusti MDCXXXV. aetatis XLIV. ab initâ Societate XXV.
     Scripsit</p>
    <p><hi rend="italic">Conciones pias</hi> linguâ vernaculâ, praesertim <hi rend="italic">de Fide,
     Spe, Caritate,</hi> quas inscripsit <hi rend="italic">Lusciniam Germanicam:</hi> earum editio
     valde desideratur.</p>
    <p><hi rend="italic">Alias</hi> item <hi rend="italic">complures admodum et elegantes de variis
     Fidei Christianae mysteriis reliquit a variis descriptas et expetitas.</hi></p>
    <p>Editum est sub nomine Theologi Romani <hi rend="italic">quoddam eius Opusculum</hi> quod
     mirifice placuit, et saepius recusum est.</p>
    <p><term>GABRIEL DE CASTILLA</term>, de quo in Catalogo, edidit Hispanice inter alias Conciones
     suas, insignem, quem Hispali dixit,</p>
    <p><hi rend="italic">Discursum de Stigmatibus S. Francisci.</hi> Hispali per Franciscum de Lyra
     MDCXXII.</p>
    <p><term>GASPARVS BRANDIS</term>, natione Germanus, patriâ Werlensis ex Ducatu Angariae et
     Westphaliae natus anno MDLXXXVIII. I. Augusti, Societatem ingressus MDCVIII. XX. Octobris, et
     quatuor in eâ vota professus, Ecclesiastem egit Paderbornae, Aquisgrani et hodie Embricae.
     Edidit Germanice</p>
    <p><hi rend="italic">Cardiologium,</hi> seu, <hi rend="italic">Speculum cordis.</hi> Paderbornae
     MSCXXIV. in 12. recusum ibidem MDC. XXVII.</p>
    <p><term>GEORGIVS FOVRNIER</term>, natione Gallus, patriâ Cadomensis, Societatem Tornaci anno
     MDCXIX. natus ipse XXIV. ingressus, diu Mathesim in eâ professus est. Habet sub praelo</p>
    <p><hi rend="italic">Hydrologiam,</hi> seu, <hi rend="italic">De arte nauigandi lib.</hi>
     XXIV.</p>
    <p><term>GEORGIVS MAYR</term>, de quo supra,</p>
    <p>
     <hi rend="italic">Nouum Testamentum, noue versum Graece reliquit praelo paratum
      probatumque.</hi>
    </p>
    <p><term>GEORGIVS VOGLERVS</term>, contexuit</p>
    <p>
     <hi rend="italic">Libellum de peregrinatione ad Deiparam Retzbaci in Franconiâ celebrem.</hi>
    </p>
    <p><term>GERARDVS HANSLEN</term>, natione Germanus, Tyrones Molsheimij ac collegas Spirae
     moderatus hodie Herbipolensibus praeest. Edidit versu</p>
    <p>
     <hi rend="italic">Auguria pacis.</hi>
    </p>
    <p>
     <hi rend="italic">Leones gentilitios Horstiorum familiae equestris.</hi>
    </p>
    <p><term>GVILIELMVS ASCHENDORF</term>, de quo supra, habuit</p>
    <p>
     <hi rend="italic">Orationem in Synodo VVilhelmi Episcopi Osnabrugensis editam cum eadem
      Synodo.</hi>
    </p>
    <p><term>GVILIELMVS HARDIGNIVS</term>, natione Belga, patriâ Luxemburgensis, annum agens XXII.
     Societatem iniit anno MDCXI. Strenuam operam nauauit obeundis magno feruore pagis ad rusticorum
     praesertim instructionem. In castris et saepe et magno fructu versatus est promiscue omnibus se
     impendens. Obiit Montibus Hannoniae die XV. Octobris, anni MDCXXXVII. Edidit Gallico
     idiomate</p>
    <p>
     <hi rend="italic">Librum precum et praxeon spiritualium.</hi>
    </p>
    <p>
     <hi rend="italic">Vitam et Miracula S. Adriani Martyris.</hi>
    </p>
    <p><term>GVILIELMVS MONTANVS</term>, de quo supra edidit varia opuscula his titulis;</p>
    <p>
     <hi rend="italic">Tractatus de virtute patientiae.</hi>
    </p>
    <p><hi rend="italic">Tres Tractatus spirituales.</hi> I. <hi rend="italic">Methodus Deo
     seruiendi. 2. colendi B. Virginem. 3. bonas intentiones exercendi.</hi></p>
    <p><term>HENRICVS ELVERICH</term>, Embricensis natus MDLXXXII. XII. Aprilis, Societatem
     ingressus MDCII. V. Octob. Graecâ linguâ et dialecticâ docendâ laudem habuit: studiis quoque
     praefectus, Confessarius et Ecclesiastes non mediocrem diligentiae laudem et fructum curarum
     retulit. Vota Coadiutorum formatorum emisit Monasterij Westphaliae anno MDCXVIII. XXV.
     Nouembris. Diligentissimus multis annis Bibliothecae Coloniensi praefectus, multis imo plurimis
     libris edendis ac excudendis indefessam manum adhibuit, emendando, loca auctorum citando
     conferendoque, haereticos ac obscoenos repurgando, quod testatur imprimis Theodori Zuingeri
     Theatrum pulcherrime expurgatum, in bibliothecâ Coloniensi Societatis IESV. Inter cetera edidit
     ibidem</p>
    <p><hi rend="italic">Radices linguae Graecae et Latinae</hi> in 8. typis Gualteri cusas et
     recusas.</p>
    <p><term>HENRICVS MARCELLIVS</term>, edidit</p>
    <p><hi rend="italic">Enchiridion militiae Christianae</hi> Catalauni in 12. an. MCDXXXII.</p>
    <p><term>HENRICVS REFFAY</term>, votis solemnibus in<pb id="s552" n="552"/>Societate nuncupatis,
     varia insigni cum laude ac virtute gessit, scripsit, docuit, piisque laboribus immortuus est
     Spirae vbi Collegio praerat. Molsheimij in solemnitate eius Academiae primum promulgatae,
     Supremâ Theologiae Laureâ donatus, longâ oratione descripsit</p>
    <p><hi rend="italic">Crisin Orthodoxam de falso Haereticorum Critirio,</hi> eiusdem Academiae
     Panegyrico insertam in 4.</p>
    <p><term>HERBIPOLENSE COLLEGIVM</term>, edidit praeterea Studiosae iuuentutis nomine</p>
    <p><hi rend="italic">Encaenistica Poematia, cum SS. Apostolorum templum Academicum Episcopus
     Iulius dedicaret</hi> an. MDX CI. Herbipoli typis Henrici Aquensis in 4.</p>
    <p><hi rend="italic">Aduentoria Serenissimo Ernesto Archiduci, cum Belgium administraturus
     Herbipolim intraret</hi> anno MDXCII. typis Fleischmanni in 4.</p>
    <p><hi rend="italic">Emblemata pro gradu Theologico D. Christophori Raab.</hi> Ibidem iisdem
     typis MDCIII. in 4.</p>
    <p><hi rend="italic">Prosphonemata gratulatoria D. Caspari Brackio Monasterij Eberacensis
     Abbati</hi> MDCXVI. typis Swindlauffij in 4.</p>
    <p><hi rend="italic">Gratulatio mysitca pro primitiis D. Ioannis Chrisophori Lemmershemi S.
     Burchardi Decano</hi> anno MDCXII. in 4.</p>
    <p><hi rend="italic">Gratulationes Panegyricae Ioanni Godefrido Episcopo Bambergensi
     consecrato</hi> MDCX. in 4.</p>
    <p><hi rend="italic">Lusus Poeticus Francisco Episcopo Herbipolensi dicatus</hi> MDCXXXI. typis
     Zuickij in 4.</p>
    <p><term>HERMANNVS THYRAEVS</term>, de quo supra</p>
    <p>
     <hi rend="italic">Aliquot Concionum Latinarum tomos reliquit.</hi>
    </p>
    <p><term>HIERONYMVS ROMAN DE LA HIGVERA</term>, cuius in Catalogo mentio facta est, reliquit
     post se, quae iam prodierunt</p>
    <p><hi rend="italic">Notationes in Luitprandum Ticinensem, et Diptychon Toletanum.</hi>
     Antuerpiae typis Plantinianis in fol.</p>
    <p><term>HVBERTVS LINTZ</term>, natione Germanus, patriâ Coloneinsis anno MDCXI. vicennis in
     Societatem ingressus, Mathesim et Philosophiam de Moribus cum laude docuit. Obiit
     Selingenstadij ad Maenum die XXIV. Decembris, anno MDCXXXIV. Edidit</p>
    <p><hi rend="italic">Canonem Sinuum accommodatum ad decempedam,</hi> Herbipoli typis Ioannis
     Volmari anno MDCXXV. in 4.</p>
    <p><term>IACOBVS CRVICKELIVS</term>, natione Germanus, natus in Walradt Ducatus Iuliacensis MD.
     XCI. Societatem ingressus MDCX. XXIII. Octob. Coadiutorum formatorum vota edidit MDC. XXVII.
     XXIV. Augusti Aquisgrani. Edidit Treuiris Professor Matheseos</p>
    <p><hi rend="italic">Trihorarium annulare</hi> anno MDCXXI.</p>
    <p><term>IACOBVS GIPPENBVSCH</term>, natione Germanus, natus Spirae, Societatem ingressus anno
     MDCXXIX. XI. Martij, edidit</p>
    <p><hi rend="italic">Cantiones Musicas</hi> IV. <hi rend="italic">Vocum ad vsum Sodalitatum B.
     V.</hi> typis Greuenbrochij in 8. Coloniae Hodie Praefectus est chori et Musices in eâ ciuirate
     celeberrimae.</p>
    <p><term>IACOBVS HIMIOBEN</term>, Germanus, ad Rhenum infra Bingium natus Societatem iniit
     iuuenis, in eâ vota quatuor professus, complures annos Philosophiam et Theologiam Moralem
     docuit. Theologici Doctoratus Laureâ insignitus</p>
    <p><hi rend="italic">Concionem,</hi> seu, <hi rend="italic">Compendium Casuum P. Filliucij nouo
     supplemento auxit et edidit</hi> Herbipoli in 8. typis Volmari, recusum ibidem in 12. vbi et
     ipse religiose mortuus est.</p>
    <p><term>IAOBVS SALIANVS</term>, praeter recensita in Catalogo, edidit</p>
    <p><hi rend="italic">Enchiridion Chronologicum Sacrae et Prophanae Historiae,</hi> id est, <hi
     rend="italic">Annalium, ipsiusque Epitomes illorum medullam.</hi> Coloniae apud Ioannem
     Kinckium MDCXXXVIII. in 12.</p>
    <p><term>IOANNES ANTONIVS VSON</term>, de quo in Catalogo, dixit Hispanice Compluti atque edidit
     <hi rend="italic">Sermonem in Anniuersario Fr. Francisci Ximenez Cisneros Cardinalis
     Archiepiscopi Toletani.</hi> Compluti per Ioannem de Villodas MDCXXVIII. in 4.</p>
    <p><hi rend="italic">Sermonem dictum Madriti in sesto B. Francisci Borgiae.</hi> Ibidem et typis
     iisdem MDCXXXIV.</p>
    <p><term>IOANNES ARMBRVSTERVS</term>, praeter Oliuetum Spirense recusum saepius, etiam metro
     descripsit</p>
    <p><hi rend="italic">Diuos</hi> XIV. <hi rend="italic">Auxiliares publico cultu celebres in
     Dioecesi Bambergensi.</hi></p>
    <p><term>IOANNES BAPTISTA MACALDVS</term>, praeter recensita in Catalogo edidit Gallice</p>
    <p><hi rend="italic">Historiam B. Ioannis Montmirelij Ordinis Cisterciensis.</hi> Parisiis apud
     Sebastianum Cramoisy MDCXLI. in 8.</p>
    <p><term>IOANNES BAPTISTA MASCVLVS</term>, de quo plura in Catalogo, edidit</p>
    <p><hi rend="italic">Encomiorum Tomum</hi> 11. seu, <hi rend="italic">Encomia illustrium Virorum
     ac Feminarum veteris Historiae Sacrae, vna cum collatione exterorum, qui illis fuere
     Synchroni.</hi> Neapoli apud AEgidium Longum MDCXLI. in 4.</p>
    <p><term>IOANNES BAPTISTA SAINTIVRE</term>, praeter ea, quae in Catatogo relata sunt, edidit
     secundis curis luculentiore formâ</p>
    <p><hi rend="italic">De cognitione et amore Iesu Christi</hi> MDCXLI. in fol.</p>
    <p><term>IOANNES BOVRGHESIVS</term>, praeter recensita in Cartalogo, edidit</p>
    <p><hi rend="italic">Librum Paraeneticum de Iubilaeo Societatis Iesu.</hi> Duaci typis Barthol.
     Bardou MDCXLI. in 8.</p>
    <p><term>IOANNES BVSAEVS</term>, de quo supra, ex Italico Latine reddidit</p>
    <p><hi rend="italic">Stimulum virtutum Guilielmi Baldesani</hi> Moguntiae MDXCV.</p>
    <p><term>IOANNES CIREMANS</term>, natione Belga, patriâ Syluaeducensis, iuuenis ad Societatem
     venit anno MDCXIX. Quatuor vota professus anno MDCXXXVI. XII. Maij. Mathesim aliquot annis
     docuit Louanij et Antuerpiae. Ab eo editus est <hi rend="italic">Annus positionum
     Mathematicarum, quas defendit Perillust. Dom. D. VVolfgangus Philippus Iacobus</hi> <pb
     id="s553" n="553"/><hi rend="italic">Vnuerzagt Baro de Ebenfurt.</hi> Louanij MDCXLI. in fol.
     figuris aeneis.</p>
    <p><term>IOANNES EVSEBIVS NIEREMBERGIVS</term>, etc. edidit praeterea Latine</p>
    <p><hi rend="italic">Theopoliticum,</hi> siue, <hi rend="italic">Breuem elucidationem et
     Rationale Diuinorum operum, atque prouidentiam humanorum.</hi> Antuerpiae typis Plantinianis
     MDC. XLI. in 8.</p>
    <p><term>IOANNES FOLLAEVS</term>, vir sinceri pectoris ac piae mentis, manuale paruum
     instructionibus, precibus, regulis instructum aptissimis, vt iuuenturi deuotio Christiana
     instilletur confecit, titulo</p>
    <p><hi rend="italic">Leges,</hi> seu, <hi rend="italic">Libellus Sodalitatis Angelicae;</hi>
     cuius ipse praecipuus fuit in Rheni Prouinciâ promotor ac magister maximo cum fructu, vnde ipso
     et viuo et mortuo idem libellus persaepe repetitis typis Gualtheri et aliorum recusus est
     Coloniae ac alibi. Neque Sodalium aut Studiosorum est quispiam, cuius non manibus teratur.
     Porro auctor ipse post multos variis locis exantlatos pro Deo ac proximo labores, grandis natu,
     religiose decessit Erfurti.</p>
    <p><term>IOANNES HERBETIVS</term>, patriâ Lotharingus, Stannensis, edidit</p>
    <p><hi rend="italic">De Oratoria lib.</hi> V. Parisiis typis Ioan. Ruellij MDLXXIV. in 4.</p>
    <p><term>IOANNES HERINGSDORF</term>, natione Germanus, Niekercae in Westphaliâ natus, Societatem
     ingressus anno MDCXXIX. XIX. Septemb. Collegit ex antiquis et nouis etiam diuersarum nationum
     melodiis ediditque Germanice ac Latine suo nomine omisso</p>
    <p><hi rend="italic">Psalteriolum cantionum Catholicarum</hi> MDC. XXXIII.</p>
    <p><term>IOANNES HORRION</term>, praeterea edidit</p>
    <p><hi rend="italic">T. Liuij Patauini Historiarum librum</hi> XXXIII. <hi rend="italic">in
     Bibliothecâ Ecclesiae Cathedralis Bambergae MS. primum repertum accurate cum castigationibus et
     notis nomine Gymnasij Paderbornensis Humaniorum Litterarum ad Theodorum Episcopum Academiae
     Fundatorem.</hi> Paderbornae an. MDCVII. typis Pontani in 8.</p>
    <p>Idem liber de eiusdem Patris exemplari mendose excerptus paulo ante Romae fuerat editus cum
     Notis Antonij Quaerengi.</p>
    <p><term>IOANNES MVRBACHIVS</term>, natione Germanus, edidit</p>
    <p><hi rend="italic">Isocratis Phraseologiam Graeco-Latinam</hi> in 8.</p>
    <p><term>IOANNES OLIVERIVS</term>, Arduennas, Bastoniae natus et Creutzenaci sociorum moderator
     denatus est. Ante Societatis ingressum Coloniae vertit Latine ac edidit</p>
    <p>
     <hi rend="italic">P. Dominicum Candelam de virginitate.</hi>
    </p>
    <p><term>IOANNES DE PINEDA</term>, de quo in Catalogo, dixit atque edidit Hispanice</p>
    <p><hi rend="italic">Sermonem in Exequiis P. Didaci Ruiz de Montoya Soc Iesu.</hi> Hispali per
     Simonem Faxardum MDC. XXXII. in 4.</p>
    <p>IOANNES RHO etc. Prodierunt iam eius <hi rend="italic">Interrogationes Apologeticae ad
     Ioannem Baptistam Castaldum, de fabulâ S. Ignatij postulantis Ordinem Theatinorum.</hi> Lugduni
     per Petrum Prost MDC. XLI. in 4.</p>
    <p><term>IOANNES SALLERVS</term>, praeterea edidit</p>
    <p>
     <hi rend="italic">Concionem funebrem de laudibus Ioannis Godefridi Episcopi Bambergensis et
      Herbipolensis Ratisbonae desuncti.</hi>
    </p>
    <p>Scripsit idem <hi rend="italic">Syntagma de Stemmate S. Henrici Imp. citatum a Matthaeo
     Radero in Bauariâ Sanctâ et Daniele Paraeo in Historiâ Palatinâ.</hi></p>
    <p><term>IOANNES STREINIVS</term>, etiam edidit varios carminum libellos nomine Collegij aut
     Iuuentutis Herbipolensis, inter quos</p>
    <p>
     <hi rend="italic">Ramus aureus Artium liberalium ac Philosophiae magistris inscriptus
      Herbipoli.</hi>
    </p>
    <p>
     <hi rend="italic">Aquila Leo-Francica Ioanni Godefrido Episcopo Bambergensi ac Herbipolensi
      Franconiae Duci oblata.</hi>
    </p>
    <p><term>IOANNES TVLLENSIS</term>, natione Germanus, (corrige Lotharingus) carminum sacrorum
     libellos aliquot contexuit facili ac pio stylo, suaque manu descripsit: quo in genere excellunt
     ac Treuiris asseruantur</p>
    <p>
     <hi rend="italic">Liber de Imitatione Christi, ita metro elegiaco redditus vt ab simplice
      auctoris phrasi non recedat, et vnius tantum syllabae elisio intercurrat in quarto libro.</hi>
    </p>
    <p><hi rend="italic">De Gemitu columbae, de Ascensione mentis in Deum, de Regno caelorum, de
     quatuor Nouissimis,</hi> Libellis singulis. Materia desumpta est ex opusculis asceticis Roberti
     Cardinalis Bellarmini.</p>
    <p>
     <hi rend="italic">Euangelia et Epistolae per Dominicos festosque anni dies, paraphrastice
      reddita.</hi>
    </p>
    <p>Item <hi rend="italic">Passio Domini.</hi></p>
    <p><hi rend="italic">Elegiarum libri</hi> v. <hi rend="italic">in celebriora festa
     Ecclesiae.</hi></p>
    <p>
     <hi rend="italic">De quatuor nominibus insignibus Filij Dei.</hi>
    </p>
    <p>
     <hi rend="italic">Quinque Confessores Societatis I. exemplo quinque Martyrum Francisci
      Bencij.</hi>
    </p>
    <p>
     <hi rend="italic">Iubilus religiosus in Canonizatione SS. Ignatij et Francisci Xauerij, cum
      Processione Treuirensi eodem tempore habitâ.</hi>
    </p>
    <p>
     <hi rend="italic">Quinque demonstrationes Mathematicae.</hi>
    </p>
    <p>
     <hi rend="italic">Variae acclamationes et gratulationes ad diuersos Magnates.</hi>
    </p>
    <p><term>IOANNES WILHELMVS WILTHEIM</term>, etc. reliquit ex MS. erutam ac notis illustratam</p>
    <p>
     <hi rend="italic">Vitam S. VVulfilaici Stilitae quondam prope Iuodium Luxemburgici Ducatus
      oppidum.</hi>
    </p>
    <p><term>IODOCVS COCCIVS</term>, edidit praeterea in Academiae Molsheimensis suique Doctoratus
     Theologici promulgatione</p>
    <p>
     <hi rend="italic">Parallelon Bibliacum visionum Ioannis Apocal. c. 1. et Danielis c. 10.
      Panegyrico Molsheimensi insertum.</hi>
    </p>
    <p><hi rend="italic">Disputationem tripartitam de arcano SS. Scripturae sensu.</hi> ibidem
     Molsheimij in 4. MDCXX.</p>
    <p><hi rend="italic">Disputationem bimembrem de vero et falso Antichristo.</hi> Ibidem in 4.
     MDCXXI.</p>
    <p><hi rend="italic">SS. Missae Sacrificium per testes veritatis omni exceptione maiores ab
     Haereticorum iniuriis vindicatum.</hi> Ibidem in 4.</p>
    <pb id="s554" n="554"/>
    <p>
     <hi rend="italic">Sanctorum item Alsatiae Historiam, Dagoberto suo praeuio et iam typis emisso
      in publicum magno opere successuram.</hi>
    </p>
    <p><term>IOSEPHVS FILERIVS</term>, scripsit Gallice</p>
    <p><hi rend="italic">Sapientem Abigailem,</hi> seu, <hi rend="italic">Ideam animae
     studiosae.</hi> Lugduni apud Philippum Borde MDCXLI. in 8.</p>
    <p><hi rend="italic">Deuotionem erga S. Ludouicum,</hi> iisdem typis et anno in 8.</p>
    <p><term>IVLIVS CAESAR DE LA COVLTVRE</term>, de quo supra, edidit</p>
    <p><hi rend="italic">Controuersiarum Part.</hi> II.</p>
    <p><term>LAVRENTIVS VWENS</term>, de quo supra, natione Belga, patriâ Neomagensis, vir animi
     excelsi, et ad maxima quaeque natus, multis annis pro concione dixit haud minore spiritu, quam
     eloquentiâ, pari hominum plausu, fructuque; vt non immerito inter celebres sui seculi
     Ecclesiastas sit habendus. Neque calamo minus, quâm voce valuit, siue Latino sermone scribendum
     esset, siue patrio. Domi, forisque praecipuâ fuit auctoritate, quam ei prudentia, morumque
     grauitas humanitate temperata conciliabant. Heroicarum virtutum semper vixit studiosissimus, et
     vultus ipse nescio quid Apostolicum spirabat. Actiones suas ita instituit, vt vel hostes ipsi
     Societatis eum suspicerent ac venerarentur, nedum reprehenderent in eo quidquam. Vir denique
     fuit egregiis naturae ac gratiae dotibus praeditus, Magno Petro Canisio, tam sanguine, quam
     virtute cognatus. Rexit Antuerpiense Collegium, et ibidem Professorum Domui bis Praepositus
     praefuit, disciplinae religiosae in se ac in aliis sedulus exactor; ac tandem in eo munere
     mortem obiit die II. Octobris, anno MDCXLI. aetatis LI. ab initâ Societare XXXIII. Praeter ea
     quae edidit praelo adornabat</p>
    <p>
     <hi rend="italic">Conciones quas praecipuis in locis cum laude habuit.</hi>
    </p>
    <p><term>LIVINVS DE CLERCO</term>, siue, CLERICVS, natione Belga; gente Flander, natus in Eschâ
     S. Liuini Comitatus Alostani anno MDXCVII. ingressus Societatem anno MDCXV. ac in eâ quatuor
     vota professus, Graecas Litteras annos aliquot docuit et complures in Hollandicâ Missione
     versatus est. Collegit ex S. Bonifacio aliisque, et linguâ Flandricâ edidit, praefixis
     initialibus nominis sui litteris L. D. C.</p>
    <p>
     <hi rend="italic">Historiam et vitam S. Liuini Martyris et Archiepiscopi Hiberiae, ac
      Flandriae, et praesertim Ganduuensium Patroni.</hi>
    </p>
    <p><term>LVDOVICVS IANINVS</term>, etc. Prodiit iam in lucem ipsius</p>
    <p><hi rend="italic">Rudimentum Concionatoris Christiani,</hi> praescriptis solis initialibus
     sui nominis elementis L. I. Lugduni per Petrum MDCXLII. in 12.</p>
    <p><term>MARCVS PAVLVS LEO</term>, natione Italus, patriâ Romanus in Societatem Iuris Vtriusque
     Doctor ingressus anno MDCXXIX. aetatis XLI. propediem dabit in lucem, quam habet affectam</p>
    <p><hi rend="italic">Praxim in Literas Maioris Poenitentiarij, in</hi> IV. <hi rend="italic"
     >Partes distributam, in quibus singularum clausulae explicantur et docetur modus eas
     exequendi.</hi></p>
    <p><term>MARTINVS HINCZA</term>, etc. Edidit Polonice</p>
    <p><hi rend="italic">Gloriam Crucis quam sibi et nobis acquisiuit Iesus Christus.</hi> Cracouiae
     apud Andream Piotrkovvczyka MDCXLI. in 8.</p>
    <p><term>MATTHAEVS RADERVS</term>, item Latine vertit tribus tomis in folio notisque
     illustrauit</p>
    <p>
     <hi rend="italic">Graecorum Menaea Graeco-Latinis euulganda.</hi>
    </p>
    <p>Adiecit etiam <hi rend="italic">Tomum Singularem,</hi> seu, <hi rend="italic">Indicem
     Generalem Sanctorum omnium cuius cuius nationis, loci, conditionis.</hi> Vtrumque opus paratum
     et probatum iampridem auide exspectatur.</p>
    <p><term>MATTHAEVS TABERNA</term>, natione Italus, patriâ Mediolanensis, illustri familiâ natus;
     capace ingenio, a quo multa olim speramus; edidit quam publice dixit</p>
    <p><hi rend="italic">Laudationem in funere Reuerendissimi Patris Fr. Gregorij Donati S. P. A.
     Magistri.</hi> Romae typis Corbelletti MDCXLII. in 4.</p>
    <p><term>MAXIMILIANVS HABBEQVIVS</term>, scripsit etiam</p>
    <p>
     <hi rend="italic">Historiam Deiparae VVaueranae.</hi>
    </p>
    <p><term>MAXIMILIANVS SCHMIDT</term>, natione Germanus, patriâ Brigantinus, in Societatem anno
     MDCVI. ingressus est, cum XVI. haberet aetatis. Humaniores primum Litteras, tum Philosophiam ac
     Theologiam cum plausu docuit, solo suae valetudinis detrimento; ob raram humanae, diuinaeque
     sapientiae peritiam, ac natiuae, Latinaeque linguae eloquentiam, quouis suggestu ac theatro
     dignam, omnibus mirifice carus. Tandem phthisi correptus praemature obiit Herbipoli circa annum
     MDCXXV. Edidit</p>
    <p><hi rend="italic">Mariam victricem,</hi> seu, <hi rend="italic">Victorias ope B. Virginis
     reportatas.</hi></p>
    <p><hi rend="italic">Hyperduliam Marianam,</hi> seu, <hi rend="italic">Cultum B. Virginis
     exemplis demonstratum.</hi></p>
    <p>
     <hi rend="italic">Fauores Marianos S. Ignatio Loiolae exhibitos.</hi>
    </p>
    <p>
     <hi rend="italic">Orationem Panegyricam in Iubileo Ecclesiastico Domini Sebastiani a
      Stauffenberg Canonici Herbipolensis et Bambergensis.</hi>
    </p>
    <p>
     <hi rend="italic">Libellos Carminum Panegyricos diuersis Magnatibus incriptos.</hi>
    </p>
    <p><hi rend="italic">Thesium Philosophicarum centurias aliquot ac libellos selectissimos,</hi>
     ex quibus sunt</p>
    <p><hi rend="italic">Pancarpium Sapientiae quod S. R. Imperij Dapifer Iacobus Carolus Moguntiae
     propugnauit an.</hi> MDC. XVIII.</p>
    <p><hi rend="italic">Septizonium Philosophicum,</hi> seu, <hi rend="italic">veritatum
     Peripateticarum moles septenis classibus quasi intercolumniis incisa eductaque.</hi> Moguntiae
     typis Io. Volmari in 4. MDCXVIII.</p>
    <p><hi rend="italic">Veritatum Peripateticarum Pentadecas Physica ex vniuerso natura theatro
     concinnata.</hi> Herbipoli typis Volmari in 4.</p>
    <p><term>MELCHIOR INCHOFER</term>, de quo in Catalogo,<pb id="s555" n="555"/>habet sub
     praelo</p>
    <p><hi rend="italic">Annales Ecclesiasticos Regni Hungariae.</hi> Romae typis Grignani MDCXLII.
     in fol. Habet etiam promptam <hi rend="italic">Vitam S. Canuti Regis Daniae Daniae
     Martyris.</hi></p>
    <p><term>PANCRATIVS KREVTLE</term>, natione Germanus, patriâ Holfentensis, in Societatem
     ingressus anno MDLXXXII. concionandi, docendique et aliis eius muneribus laudabiliter functus
     est, vsque ad diem XII. Martij anni MDCXXX VIII. quo Herbipoli sexennio septuagenario maior
     obiit formatus Spiritualis Coadiutor anno seculari. Transtulit e Latino Henrici Lamormaini in
     Germanicum</p>
    <p><hi rend="italic">Catechismum Controuersiarum Guilielmi Bailij nostri,</hi> qui si nondum
     prodiit, propediem prodibit typis Viennensibus.</p>
    <p>Item edidit suppresso nomine translatum a se ex Latino Germanice</p>
    <p><hi rend="italic">Hortulum Marianum Francisci de la Croix.</hi> Herbipoli typis Volmari.</p>
    <p><term>PAVLVS DE BARRY</term>, de quo in Catalogo, edidit praeterea Gallice</p>
    <p><hi rend="italic">De amore B. Virginis,</hi> seu, <hi rend="italic">Paradisum apertum
     Philagio; et</hi></p>
    <p><hi rend="italic">De amore Christi Domini,</hi> seu, <hi rend="italic">Sanctum fauorem apud
     Iesum.</hi> Lugduni typis Claudij Rigaudt MDCXXXVIII. in 12.</p>
    <p><hi rend="italic">Deuotionem erga Angelos.</hi> Lugduni apud Philipum Borde MDCXLI. in
     12.</p>
    <p><term>PETRVS CANSIVS</term>, de quo supra,</p>
    <p>
     <hi rend="italic">Epistolas complures ad Laurentium Surium scripsit quae in Carthusia
      Coloniensi asseruantur.</hi>
    </p>
    <p>
     <hi rend="italic">Alias ad Episcopum Mindensem vnaque Ducem Brunsuicensem quae alibi
      exstant.</hi>
    </p>
    <p><term>PETRVS DAGONEL</term>, de quo in Catalogo, edidit etiam</p>
    <p><hi rend="italic">Speculum diuitum de bono diuitiarum vsu ad caelum promerendum.</hi>
     Praisiis apud Sebastianum Cramoisy MDCXLI in 8. Nomen suum in calce Dedicationis apposuit.</p>
    <p><term>PETRVS KLINCKART</term>, Germanus, ad Mosellam in Treuiris Berncastelli natus est.
     Theologiae curriculo Romae confecto ex Collegio Germanico in Societatem Iesu admissus et in
     Germaniam remissus, Coloniae, Monasterij Westphaliae, Herbipoli, Badenae, Treuiris et alibi
     gnarum egit Ecclesiasten industriumque Catechistam; tandem Creutzenaci obiit. Catechetiace
     institutio promouendae praecipue intentus edidit Gemanice</p>
    <p><hi rend="italic">Puerum Bethlemiticum et Iubileum Natalitium cantu et rithmo eleganti</hi>
     Coloniae in 12.</p>
    <p><hi rend="italic">Hortulum Cantionum selectarum in vsum totius anni.</hi> Herbipoli typis
     Volmari in 12. an. MDC. XXII. qui libellus a variis excerptus alibi recusus est.</p>
    <p><hi rend="italic">Cultum et Xenia Christi nati.</hi> Herbipoli anno MDCXXVI. typis
     Fleischmanni in 12.</p>
    <p><hi rend="italic">Puerum item Christianum</hi> iusto volumine praelo adornauit.</p>
    <p><term>PETRVS MARIA</term>, natione Gallus, patriâ Rhotomagensis, ad Societatem adlectus anno
     MDCXVII, aetatis suae XVI. edidit Gallice</p>
    <p><hi rend="italic">Vias Dei in sancta solitudine, ad redcutionem peccatorum, et directionem
     iustorum.</hi> Parisiis apud Brayos MDCXXXVIII. in 8.</p>
    <p><term>PHILIPPVS BEBIVS</term>, natione Belga, patriâ Otepiensis in Dioecesi Leodiensi,
     Societatem anno MDLXXXIX. complexus, in eâ fructuose ad senectam vsque laborauit: prope XX.
     annis Sodalitium Marianum rexit Coloniae, et editis prope quotannis pro Xenio Sodalibus piis
     libellis, multum illis profuit: Demum XVI. Februarij Coloniae decessit anno MDCXXXVII. ab initâ
     Societate XLVIII. aetatis LXVIII. Eius libelli sunt typis Kinckianis editi, sed tacito ipsius
     nomine, his titulis et annis:</p>
    <p><hi rend="italic">Porta caeli, vna cum scalâ Iacob,</hi> id est, <hi rend="italic">Tessera
     salutis, praedestinationis, ac mortis felicis cultus Virginis Deiparae</hi> MDCXVI.</p>
    <p><hi rend="italic">Scala Virtutum cum nonnullis exercitiis ad Sodalitatem ipsam et B. V.
     cultum spectantibus</hi> MDC. XVIII.</p>
    <p>
     <hi rend="italic">Diaeta Salutis ex P. Ioannis Polanci pie viuendi industriis excerpta.</hi>
    </p>
    <p><hi rend="italic">Antidotum Spirituale contra pestem</hi> MDCXXII.</p>
    <p><hi rend="italic">Scala virtutum et Porta caeli, vna cum Scalâ Iacob selecta ex opere Mariano
     P. Delrio et Francisci Ariae de praesentiâ Dei et vtilitate freq. Confess. et Commun.</hi>
     MDCXXI.</p>
    <p><hi rend="italic">Flores Meditationum ex S. Ignatio, P. Bruno, P. Busaeo, et aliis collecti.
     Hi praecipuam quandam habent commendationem, et ideo recusi sunt</hi> Coloniae typis Gualteri
     in 12. MDCXXIII.</p>
    <p><hi rend="italic">Thronus Iustitae,</hi> siue, <hi rend="italic">de Examine triplici
     Conscientiae, generali, diurno, particulari ex 4. PP. Soc. concinnatus</hi> MDCXXIV.</p>
    <p><hi rend="italic">Schola Affectuum,</hi> siue, <hi rend="italic">de moderandis passionibus
     collecta ex aliquot Asceticis Scriptoribus Soc. I.</hi> Edidit vero illam nomine Alberti
     Malberg MDCXXV.</p>
    <p><hi rend="italic">Triuium caelecte,</hi> siue, <hi rend="italic">Tractatus de triplici viâ
     Purgatiuâ, Illuminatiuâ, et Vnitiuâ, ex 4. PP. Societatis collectus.</hi></p>
    <p><hi rend="italic">Antidotum generale contra omnes animae morbos</hi> id est, <hi
     rend="italic">Tractatus Spiritualis de praesentiâ Dei ex P. Franc. Aria et P. Antonio
     Gaudier</hi> MDCXXVI.</p>
    <p><hi rend="italic">Ars vita sanctioris,</hi> siue, <hi rend="italic">Scientia mystica
     spiritualis ex variis PP. collecta</hi> MDCXXVII.</p>
    <p><hi rend="italic">Euthanasia,</hi> siue, <hi rend="italic">praeparatio ad felicem mortem ex
     Bellarmino, Aluarez, et de Ponte</hi> MDCXXVIII.</p>
    <p><hi rend="italic">Phoenix rediuiuus,</hi> siue, <hi rend="italic">de renouatione interiore
     Sodalis Mariani ex P. Iacobo Aluarez, et Sodali Parthenio P. Gasparis Lechneri.</hi></p>
    <p>Item <hi rend="italic">Succincta Chronologia ex Bellarmino et Baronio ab initio Mundi vsque
     ad annum</hi> MDCXX VIII. in 8. apud Hermannum Mylium, <hi rend="italic">praefixa est
     Historiae,</hi> seu, <hi rend="italic">Chronico Tursellini quae a perspicuâ breuitate
     commendatur.</hi></p>
    <p><hi rend="italic">S. Bernardi Abbatis libellus de interiore domo,</hi> siue, <hi
     rend="italic">de Conscientiâ</hi> MDCXXIX.</p>
    <pb id="s556" n="556"/>
    <p><hi rend="italic">Commentarius in tres partes Carminum selectorum Latinorum ex diuersis
     Scholiastis concinnatus,</hi> editus Coloniae anno MDCXXIX. apud Herm. Mylium in 4. iusto
     volumine.</p>
    <p><hi rend="italic">Gymnasium Virtututum,</hi> siue, <hi rend="italic">de officio hominis
     Christiani ac pij Sodalis ex S. Ambrosto lib. I. Officiorum.</hi></p>
    <p><hi rend="italic">Tractatus Asceticus de militiâ spirituali</hi> MDCXXX.</p>
    <p><hi rend="italic">Gymnasij Virtutum 11. pars; ex S. Ambrosio lib.</hi> II. <hi rend="italic"
     >Officiorum.</hi></p>
    <p>Item <hi rend="italic">Tractatus Asceticus de Peregrintione Vitae humanae ac Filiorum Dei
     excerptus e</hi> XL II. <hi rend="italic">mansionibus Filiorum Israel, quae moraliter
     explicantur</hi> MDC. XXXI. Praeter <hi rend="italic">ascetica ista,</hi> etiam edidit <hi
     rend="italic">Philologica,</hi> Vir vti pius ita et litteratus inprimis.</p>
    <p><hi rend="italic">Commentarius in Lyrica Horatij expurgata ex Veteribus et recentioribus
     Scholiastis, Actone, Porphyrione, Chabotio, Lambino, Torrentio, et Ceruto excerptus,</hi>
     editus Coloniae apud Herman. Mylium in fol.</p>
    <p>
     <hi rend="italic">Flori SS. Coloniae Latine excuso inseruit Vitam et Passionem S. Vrsulae vt
      alia fabulosa exemplaris Hispani eximeretur.</hi>
    </p>
    <p>
     <hi rend="italic">Eamdem Historiae Ecclesiasticae Belgij Belgice scriptae inseruit Heribertus
      Rosvveydus adscriptis margini P. B. initialibus litteris.</hi>
    </p>
    <p><term>PHILIPPVS FEHVLE</term>, Germanus, mansuetioribus ac seuerioribus studiis excultus
     Badenae Sociis praeest, eleganti versu edidit</p>
    <p>
     <hi rend="italic">Claues honori Episcopi VVormatiensis.</hi>
    </p>
    <p>
     <hi rend="italic">Calathiscum rosarum Gentilitiarum Francisco Hatzfeldio Episcopo Bambergensi
      et Herbipolensi.</hi>
    </p>
    <p><term>RODERICVS ARRIAGA</term>, etc. edidit praeterea</p>
    <p><hi rend="italic">Cursum Theologicum,</hi> cuius Tomi II. in I. Partem S. Thomae iam
     prodierunt Antuerpiae typis Plantinianis in fol. Tomus III. sub praelo est.</p>
    <p><term>SEBASTIANV SALELLES</term>, natione Hispanus, patriâ Gandiensis, in Societatem anno
     MDXC. aetatis suae XV. ingressus, in eâ diu Theologiam Moralem cum laude professus est, et iam
     nunc Melitae ab annis compluribus operam bonam nauat. Habet in Censorum manibus, propediem
     editurus</p>
    <p>
     <hi rend="italic">Instructionem pro Consultoribus Sacrae Inquisitionis.</hi>
    </p>
    <p><term>SILVESTER PETRASANCTA</term>, de quo fusius in Catalogo, habet prope sub praelo</p>
    <p><hi rend="italic">Thaumasia verae Religionis, distributa in libros</hi> III. <hi
     rend="italic">et asserta contra perfidiam sectarum.</hi></p>
    <p><term>SPRIENSE COLLEGIVM</term>, in Prouinciâ Rhenanâ Superiore, edidit</p>
    <p>
     <hi rend="italic">Lunam Symbolicam.</hi>
    </p>
    <p><term>SEPHANVS RVICLIVS</term>, natione Germanus, Andernaco ad Rhenum oriundus, quatuor vota
     professus, ac variis officiis praeclare functus, Collegia Moguntinum et Spirense rexit.
     Sacerdotes tertiae probationis excoluit. Hodieque superstes Moguntiae degit. In promulgatione
     Molsheimensis Academiae Sacrae Theologiae Doctor renuntiatus luculentam dixit ediditque
     orationem</p>
    <p>
     <hi rend="italic">De Augustâ Sacrae Scripturae maiestate vulgo non obuiâ.</hi>
    </p>
    <p>Euulgata est cum Panegyrico eiusdem Academiae in 14.</p>
    <p><term>VILNENSIS ACADEMIA</term>, Prouinciae Lithuaniae ad amnem Vistulam, edidit</p>
    <p><hi rend="italic">Bellaria Academica,</hi> ad Nuptias Serenissimorum Principum Philippi
     Wilhelmi, et Annae Catharinae Constantiae Sigismundi III. Poloniae Regis filiae, Comitum
     Palatinorum Rheni etc. Vilnae typis Academicis MDCXLII. in fol.</p>
    <p><term>WOLFGANGVS SCHOSLEDERVS</term>, edidit praeterea</p>
    <p><hi rend="italic">Apparatum Eloquentiae,</hi> in 8.</p>
   </div1>
   <div1 id="AlBA.03" n="3" type="supplement">
    <pb id="s580" n="580"/>
    <head>SVPPLEMENTVM POST APPENDICEM ET INDICES IMPRESSOS ACCEPTVM.</head>
    <p><term>ANDREAS PINTVS RAMIREZ</term>, de quo in Catalogo, edidit Tomum hoc titulo,</p>
    <p><hi rend="italic">Deipara ab originis peccato praeseruata.</hi> Lugduni per Boissat et
     Anisson MDCXLII. in fol.</p>
    <p><term>ANTONIVS CHANVTVS</term>, de quo in Catalogo, edidit</p>
    <p><hi rend="italic">Paraphrasim Capitum VIII. Prouerbiorum, et XXIV. Ecclesiastici, Carmine
     eleganti, B. Virgini Deiparae ea accommodans.</hi> Tolosae MDCXLII.</p>
    <p><term>ANTONIVS DE ESCOBAR ET MENDOZA</term>, de quo in Catalogo, edidit</p>
    <p><hi rend="italic">Ad Euangelia Sanctorum et temporis Commentarios, panegyricis moralibus
     illustratos.</hi> Volum. 11. Lugduni per Petrum Prost MDCXLII. in fol.</p>
    <p><term>ANTONIVS DE QVINTANDVEÑAS</term>, de quo in Catalogo, edidit Hispanice</p>
    <p><hi rend="italic">Casus occurrentes in Iubileis duarum hebdomadum.</hi> Hispali apud Simonem
     Fajardum MDCXII. in 12 Et sub nomine D. Martini Realis, cuius postulatu illud
     conscripserat,</p>
    <p><hi rend="italic">Compendium instructionis Ordinandorum.</hi> Ibidem MDCXL.</p>
    <p><term>AVGVSTINVS HERRERA</term>, natione Hispanus, patriâ Hispalensis, ingressus in
     Societatem sub annum MDCXIV. aetatis suae xvi. in eâ Gradum Coadiutoris Spiritualis sortitus,
     scripsit Hispanice doctum atque eruditum opus</p>
    <p><hi rend="italic">De origine et progressu in Ecclesia Catholica Rituum et Caeremoniarum, quae
     in Sacrosancto Missae Sacrificio adhibentur.</hi> Hispali apud Franciscum de Lyra MDCXLII in
     4.</p>
    <p><term>CAROLVS VAN HOVCKE</term>, natione Belga, patriâ Iprensis, Societatem ingressus anno
     MDCXIII. Transtulit in linguam Belgicam</p>
    <p><hi rend="italic">Tractatum de Tribulatione</hi> a Petro Ribadeneirâ Hispanice scriptum.
     Antuerpiae apud Henricum Aertsens MDCXXXV. in 8.</p>
    <p>Praelo paratum habet</p>
    <p><hi rend="italic">Litrum Spirituale pro animabus in purgatorio existentibus</hi> ex Gallico
     Belgice translatum.</p>
    <p>Iam transfert ex Gallico P. Stephani Binet</p>
    <p>
     <hi rend="italic">Tractatum de Fundatoribus Ordinum.</hi>
    </p>
    <p><term>CHRISTIANVS MAYER</term>, natione Germanus, patriâ Mengelrodensis in Eischfeldia,
     honestis, et antiquâ pietate praeditis natus parentibus ad XVII. Cal. April. anni MDLXXXIV. ab
     iisdem optime a primis vsque vnguiculis ad virtutem formatus, Diuino ducente Spiritu praeclarum
     posuit sanctimoniae tirocinium. A quinto iam tum aetatis anno ad Societatem Iesu aspinuit, cum
     excurrentium Heiligenstadio Sociorum doctrinâ catecheticâ imbueretur. Decennis itare coepit ad
     Scholas, tanta adhuc animi innocentiâ, vt vel leuissimae noxae speciem in omni actione
     perhorresceret. Ceterum omne. turpitudinis nomen impensissime reformidabat, et omnem mulierum,
     tametsi cognatarum, aspectum, attactumque, quantauis necessitudine vrgeretur, procul arcebat.
     Sic illi scilicet ad extremum vsque diem sterit virginalis castimoniae flos illibatus;
     fatebaturque iam aeuo grandior, tantâ se a puero gratiâ diuinâ praeuentum cumulatumque fuisse,
     quantam non facile in vllo eorum, quos multos peritissime tractauerat, vnquam comperisset.
     Datus illi est a bono Deo Magister Grammaticorum studiorum percommodus, qui succrescentem in
     puero virtutem solertissime toto triennio promouit. Duodennem docuit Diuina contemplari, et
     materiam illi commentationis in capita digerebat; quae puer tam auidus hauriebat, vt domi, ac
     ruri captaret latebras, quo se liberius ab arbitris. profundiusque immergeret in eam mentis
     exercitationem, numquam sterilem, numquam non actionis moderatricem. Bis Sacro profestis, ter
     festis diebus intererat obseruabili pietate. Confitebatur quâque hebdomade peccatasua,
     postremus sociorum, quo secundum confessionem otiosius prolixiusque duceret cum Confessario
     sacra colloquia. Ter se iam tum quot hebdomadis ad sanguinem flagellabat, ter cingulo cilicino,
     nodisque asperato corpus afflictabat; ter, vel saepe crebrius inediam seruabat; verno ieiunio
     diem exiguâ panis crustulâ et tenuioris haustu cereuisiae traducebat, obsonij reliquum in
     egenos, orare prius doctos, effundebat. Ab hoc vitae modo nullae calumniae, nullae potuerunt
     dimouere vexationes, quas frequenter oportuit illatas sustinere. His artibus adeo nihil
     impedimenti litterarum studiis allatum est, quod multi mortales perperam putant, vt eas ipse
     sibi profuisle impendio ad profectum expertus sit. Rhetoricâ biennio tractatâ in Societatem
     adlectus est anno MDCII. in qua paribus doctrinae ac virtutis progressibus eo prouectus est, vt
     Aristotele apud Vbios explicato, Nouitiis primum instruendis, tum Patribus in tertia probatione
     refingendis praeficeretur. Doctorali Theologiae laurcâ, et quatuor votorum professione ornatus
     fuit. Ad extremum Treuiris post administratam annos<pb id="s581" n="581"/>vndecim Domum
     Probationis, die Augusti XXVIII. Anno MDCXXXIV. inter suorum preces animam pientissime caelo
     transmisit, relicto posteris nobihissimo virtutum exemplo, quod paucis perstingam. Orarionis
     contemplationisque tam perenne fuit in eo studium, vt alind agere nihil videretur. Quidquid in
     suo Industriarum Enchiridio, quidquid in Meditationum Diario faciendum proposuit, ipse perpete
     contentione perfecit. Mane post consuetam Sociis omnibus horariam meditationem, et. Diuinae
     hostiae litanonem, in duas adhuc horas ducebat orationem. Exinde vibratoriis in caelum
     suspiriis ita omnes per diem actiones, tamquam pulcherrimis luminibus distinguebat, vt nullo
     vnquam interuallo Deum e mente dimitteret: nihil agendum susciperet, nisi Deo consulto. Ex eo
     fonte ducebat lacrymas, quibus suauissimis crebro irrorabatur: inde suspiria, inde animi
     exaestuantis ardores; quos non poterat dissimulare. Orationem quae voce fit, singulari mentis
     accuratione, corporisque modestiâ peragebat, semper de genibus, manibus ante se iunctis et a
     pectore parum diuulsis. Pieces Canonicas alternis cum altero libentius, quam solus recitabat,
     quod conciliari sibi pietatem attentionemque sentiret. Colligebat totum ad illas animum, neque
     syllabam praeteribat vnicam, quae si a Socio incorrecte pronuntiaretur, eam non ipse repeteret.
     Si qua causa ab aliquo interpellaretur, quidquid Officij dixerat, relegebat. Addebat quotidie
     Psalmos de Poenitentia, et alteros de Gradibus, Officium Defunctorum, et pro clausula rosariam
     Virginis Matris Coronam. Venerabilem Eucharistiam mane a strato primam venerabundus adibat,
     reuisebat quinquies septiesuc interdiu, nullam temporis inclementiam veritus, cum per aream
     subdialem eundum esset, nocte ante cubitum postremam salutabat. Sacris operabatur tam piâ morum
     corporisque habitudine, vt non obscurus inde sanctitatis fulgor emicaret, qui praesentium
     oculos perstringeret. Secundum hanc in Christum pietatem, Matrem eius Virginem a teneris
     tenerrimâ semper reuerentiâ prosecutus est. A primo tirocinio ad extremam vsque vitam per
     annos, menses, ac dies pium sibi rationarium suarum actionum conscripsit: in eo nulla pene
     Dciparae solennitas sine propriae nota virtutis fuit, quam sibi aemulandam proponebat. Eiusdem
     Virginis Augustissimae cultum, amorem, imitationem, tamquam absolutissimae perfectionis ideam
     omnibus impense commendabat. In Enchiridio suo nullam sine illius encomiis praetermisit
     Industriam. Nomen eius, reuerentiae studio, rarissime pronuntiabat, sed tum in signem
     praemittebat seriem titulorum. Eam salutatione Angelicâ quot horis ad aeris campani signum
     diligentissime venerabatur, auctorque omnibus, vt idem praestarent, erat. Nullam negligebat
     eius celebrandae opportunitatem, et ad eius gloriam variis modis amplificandam omnes semper
     industriae suae neruos explicuit. Procurandae animarum saluti ita se totum deuoucrat, vt eam
     sibi functionum omnium laborumque scopum designasse videretur. Cumque in credita sibi Tironum
     nostrorum institutione campum esset vberem ac suis parem votis sortitus, incredibile dictu est,
     quantâ eos diligentiâ ad firmam solidamque virtutem informaret, ratus ad plurimorum salutem
     mortalium pertinere, si quam maxime idoneos illis, et robustae sanctitaris doctores
     comparasset. Vrgebat autem suos praecipue ad familiarem de Diuinis rebus sermocinationem,
     tamquam quâ fere vnâ collectus meditando virtutis ardor non solum ipse foueretur, sed ad
     inflammandos inuicem alios aptissime admoueretur. Castimoniae, quam illum integram semper
     seruasse iam dixi, vindex fuit et custos attentissimus, magna sensuum compressione, cibi
     parsimonia, corporis afflictatione, pernicissima periculorum fuga. Paupertatem vere vt matrem
     complexus est, et ne quid in eam admitteret, diligentissime cauit. Saepe. alsit per hyemem, vt
     lignis parceret. Vestes vsu detritas, nisi per fraudem subducerentur, vix dimittebat: vnis
     calceis vsus est sexennio, ne tunc quidem eos depositurus, nisi maiorum auctoritas accessisset.
     Obedientia, quae commendatissima Societati virtus est, ita eminuit, vt eam in ipso vere
     genuinam agnosceres: tam prompte superiorum imperia capessebat, tam integre constanterque
     adimplebat, quisquis ille demum esset, cui pro rerum conditione subesset. Solum hoc admonuit
     Curatorem infirmorum, cum secum ageret inclementiûs, ne tirones assuesceret, aliosque
     imbecilliores tam duriter habere. Societatis vt erat aestimator maximus, ita erat amator
     acerrimus, et contra maleuolentiam obtrectatorum vindex interritus, quique non dubitauit
     aliquando vitam in discrimen pro ea tuenda coniicere. Hinc illi legum omnium diligentissima
     custodia et aestimatio summa; vt vel sola externi oris corporisque ex modestiae regulis
     compositione magnam spectantibus sui faceret admirationem. Solus ipse sui erat
     despicientissimus, et cum eximia in se Dei beneficia non ignoraret, submissionis inde materiam
     colligebat, quod se diceret illis negligentissime respondere. Interim vilissimis se ministeriis
     crebro exercebat, ollas fricare, lances tergere, Sociorum pedibus aduolui, humi mendicatis
     cibariis vesci. Consulebat omnium commodis studiosissime, omnium factus horarum, ne cui solatio
     aut subsidio egenti vnquam deesset. In pauperes tantum non profusus, certe vltra familiae
     annonam liberalis fuit: et causanti domesticam indigentiam<pb id="s582" n="582"/>Oeconomo, Deum
     benignum esse respondit, daret porro, dum, quod dari posset, suppeterer. Tot virtutum
     ornamentis commendata viri sanctitas animum nonnullis addidit, vt ipsius patrocinio se
     confiderent a grauibus morbis liberationem posse diuinitus impetrare. Signifer Gallus colicâ et
     alui diuturnâ sedecim dierum pertinaciâ ad vitae desperationem deductus, inuocato in vota P.
     Christiano haud pridem demortuo, et membris dolore vexatis chirographo ipsius contactis,
     praeter spem Medicorum reualuit. Vnus e Sociis biennalibus stomachi doloribus afflictus, cum a
     medicamentis nihil beneficij experiretur, atque interim ab omni mentis contentione impediretur,
     Deum rogat, institit, vt suae ac P. Christiani nuper extincti gloriae augendae, eius meritis
     malum a se stomachi dignerur depellere; atque illi restituta paucis post diebus integritas et
     stomachi firmitas est. Edita sunt P. Christiani Opera, quae in Catalago retuli. Hanc viri
     innocentissimi notitiam quia serius nactus sum, hîc censui appendendam.</p>
    <p><term>DVSSELDORPIENSE COLLEGIVM</term> Prouinciae Rheni Inferioris edidit</p>
    <p><hi rend="italic">Genios Nuptiales Serenissimorum Philippi VVilhelmi et Annae Catharinae
     Constantiae Comit. Palatin. Rheni</hi> etc. Coloniae typis Henrici Krafft MDC. XLII. in
     fol.</p>
    <p><term>FRANCISCVS AMICVS</term>, de quo in Catalogo, edidit</p>
    <p><hi rend="italic">Cursum Theologicum Tomis</hi> VIII. Duaci typis Belleri MDCXLII. in
     fol.</p>
    <p><term>FRANCISCVSDE GVZMAN</term>, natione Hispanus, patriâ Hispalensis, obiit in flore
     aetatis Vtrerae, cum ibi Nostris praeesset, hoc anno MDCXLII. actis in Societate annis XXV.
     vniuersim XLII. Professus quatuor vota solemnia. Scripsit Opusculum pium Hispanica lingua, quod
     Franciscus Alferez, nomen Auctoris in Dedicatione professus, vulgauit, inscriptum</p>
    <p><hi rend="italic">Impendium amoris.</hi> Barcinone per Sebastianum Mateuad MDCXXXIX. in
     24.</p>
    <p><term>GEORGIVS HEMELMAN</term>, quem Tomos IV. edidisse in Catalogo retuli, cum secundus
     premeretur, e viuis sublatus, duos reliquos suo funere tumulauit, cum Typographo manus
     obstetrix deesset. Duorum, qui prodierunt, inscriptio est</p>
    <p><hi rend="italic">Disputata Theologica in I. Partem S. Thomae, Volumina II.</hi> Granatae per
     Andream de Santiago MDCXXXVII. in fol.</p>
    <p><term>GVILIELMVS DE LANDSHEERE</term>, natione Belga, natus Casleti in Flandriâ, ingressus
     Societatem anno MDCXIX. quatuor in eâ vota professus est MDCXXXVIII. Litteras Humaniores variis
     locis docuit sexennio, Sacram Scripturam et Theologiam Moralem quadriennio, quo in munere
     etiamnum versatur. Scripsit atque edidit</p>
    <p><hi rend="italic">Controuersias quasdam contra Iacobum Laurentium Praedicantem
     Amstelodamensem.</hi> Antuerpiae typis Aertsenij MDCXLII. aliasque nonnullas prae manibus
     habet.</p>
    <p><term>GVILIELMVSA METTERNICH</term>, natione Germanus, in Dioecesi Coloniensi Equestri genere
     natus anno MDLXIII. et absolutis humaniorum litterarum studiis Romae e Collegio Germanico in
     Societatem coopratus anno MDLXXXVII. tantis illico capitis doloribus conflictatus est, vt de eo
     dimittendo deliberaretur. Sed ille quâ erat in suscepto consilio constantiâ, quamuis esset
     Sacerdotio iam tum initiatus, praeoptauit infimis Coadiutorum addici muneribus, quam abscedere.
     Philosophiâ et biennali Theologiâ excultus in Germaniam remissus est, vbi Ministri partes
     Moguntiae, Rectoris Spirae ac Treuiris obiit, et subinde trium votorum solenni professione
     editâ aliquot Prouincialium Socius, itinerum et curarum comes fuit: demum nostris spirituali
     instructione formandis diu cum laude operam dedit. Fuit in eo prope continuum orandi studium,
     ac Diuina meditandi, ex quo tam vberibus de caelo deliciis abundabat, vt a lacrymis sibi
     temperare non posset; praesertim inter sumendum SS. Eucharistiae Sacramentum, additis tum
     etiam, considerata Christi humilitate, gemitibus atque suspiriis. Ita inter sacrificandum
     obruebarur interdum, vt non posset perlegere Euangelium; alias cum alteri sacrificanti
     assisteret, impotens fletûs atque singultuum omnem aedem sacram personabat. Idem ipsi persaepe
     caelestia contemplanti in itineribus, idem mensae accumbenti, hausto e lectione sensu pietatis,
     accidebat. Plurimum afficiebatur meditanda Christi Humanitate, singulisque distincte membris,
     oculis, auribus, ore, lingua, corde, manibus, pedibus, actis ad singula gratiis, postulatisque
     beneficiis. Ardenter optabat Domini sui pro se mortui amore vitam profundere, si non posset cum
     sanguine, at certe in pestilentium obsequio, aut simili munere caritatis. Quo semetipsum ad
     salutarem poenitentiam commoueret, Exercitiorum spiritualium tempore consueuerat clausis
     cubiculi fenestris manus sibi et pedes ligare, et humi proiectus, tamquam Dei ac Deiparae
     perduellis et maiestatis reus, veniam deposcere; quo demissionis exercitio mirifice
     proficiebat. Tametsi vero corpus haberet laboribus, cauteriis, senio satis perdomitum,
     admouebat illi tamen quotidie cilicia, flagella, et alias afflictationes. Vtebatur multum
     libello Thomae de Kempis De Imitatione Christi; eum ferebat in sinu; ex eo sibi vitae praecepta
     petebat ipse, et aliis promebat. Eum vsu attritum Praelatus quidam P. Guilielmi propinquus
     impetratum aemulâ<pb id="s583" n="583"/>sedulitate vsurpat. Frequens erat in templo, atque in
     conspectu Venerabilis Sacramenti habenas laxabat suae pietati. Duobus quotidie Sacris
     intererat; alteri, vt oblatis Deo Patri Filij sui meritis, suarum precum vitia pensaret;
     alteri, vt pie defunctorum manibus suffragaretur. Iam vero eius ardorem in procuranda salute
     animorum nemo pro dignitate exequatur; adeo nullum refugiebat laborem, nullum hominum genus
     negligebat, nullam occasionem elabi sinebat. Eum praecipue ostendit, cum Spirae Rector multos
     spiritualibus Exercitiis excoluit, viros natalibus, et muneribus Ecclesiasticis, politicis,
     militaribus conspicuos; quorum profectu non nesciebat multorum salutem contineri. Hos vt ille
     ad pium secessum perduceret, principio totius Collegij preces exposcebat; deinde ipse pro illis
     Sacrificium, preces, lacrymas, poenas offerebat Deo. Tum vero vbi se illi recepissent in
     Collegium, nulla re magis, quam ipsius incenso studio iuuabantur: nam eximiam scientiam et
     facultatem vsu sibi pepererat Exercitia illa aliis tradendi; et cum vberes in Sacro lacrymae,
     et cetera viri vita sancta atque innocens accederet, incredibiles animorum motus ciebantur.
     Lothurium a Metternich Archiepiscopum Electorem Treuirensem his artibus cum excoluisset, in
     alium prorsus virum mutauit, habuitque eum post illa ceu puerum, in sua disciplina; tanto
     populorum subiectorum bono, vt Ernestus Mansfeldius, qui infestis copiis vrbi imminebar, solâ
     Principis apud Deum gratiâ crederetur repence auersus fuisse. Neque semel accidit, vt cum ad
     periclitanda eadem Exercitia a Catholicis mirifice depraedicata nonnulli accederent Acatholici,
     pacti prius suae perfidiae constantiam, paucis diebus exculti manus vltro Deo darent, et castam
     fidem amplecterentur. In eodem Spirensi Rectoratu, quem annis omnino XXII. gessit, omnibus
     vnius anni diebus Dominicis excurrit ad pagum quatuor horis dissitum, et paganos illos crebrâ
     concione et catechismo errores, quibus innutriti erant, dedocuit, nullo ab illis vnquam, aut
     vllo alio commeatu admisso. In omni consuetudine cum nostris et alienis sermones serebat
     salutares. Temere iurantes, aut maledicta in res sacras iacientes obiurgabat acriter, quamuis
     genere aut dignitate praecellerent. Obiurgationis austeritatem hilari vultu, et interiecto
     aliquo lepôre leniebar, qui nullum tamen sermoni pondus detraheret. Postremis quatuor annis,
     quibus Coloniae, arma Suecica fugiens, versatus est, plurimum operae posuit in adeundis
     Sacrarum Virginum domiciliis, quas Sacramentis refectas concionibus informabat; habebatque
     binas quotidie, et diebus sacris ternas. Iuuabat corrogatâ stipe earum inopiam, quae Suecicis
     armis exturbatae suis sedibus illic exulabant. Adibat senex ea Coenobia procul dissita, debili
     ac trementi corpore, aegris pedibus, et multas in eo opere ponebat horas; cumque admoneretur vt
     aetati et valetudini parceret, respondebat illud Apostoli, dum tempus habemus, operemur bonum.
     Demum laboribus succumbens obiit Coloniae die XXX. Martij MDCXXXVI. ad extremum vsque spiritum
     precibus intentus, ad quas vt commodius, si per valetudinem liceret, e lectulo se corriperet,
     vestitus in eo quiescebat. Et vt ostenderet se, vti vixisset, ita etiam in mancipio B. Virginis
     mori, suspensam de collo precatotiam corollam ad vltimum vsque halitum retinuit. Edidit pios in
     Orationem Dominicam Commentarios sub alieno nomine hoc titulo,</p>
    <p><hi rend="italic">Iter vitae,</hi> seu, <hi rend="italic">Oratio Dominica tripliti SS. Patrum
     stellâ ac commentario praeeunte.</hi> Coloniae typis Kinckij MDCXXXVII. in 12.</p>
    <p><hi rend="italic">Schedas</hi> varias <hi rend="italic">ad pietatem inflammandam compositas,
     de Actu contritionis, Examine Conscientiae, Oratione pro Defunctis, Antidotis contra
     ebrietatem, iuramenta, blasphemias</hi> et aliis id genus, quas passim ad frugem faciendam,
     maxime in itineribus dispertiebatur.</p>
    <p><term>HENRICVS LAMORMAINI</term>, de quo in Catalogo reddidit Latine e Gallico Francisci
     Poyraei</p>
    <p><hi rend="italic">Modum disponendi se ad bene moriendum:</hi> Viennae typis Cosmeronianis
     MDCXLI. in 16.</p>
    <p><term>IOANNES EVSEBIVS NIEREMBERG</term>, praeter recensita in Catalogo et Appendice, edidit
     varios libros, his titulis:</p>
    <p>
     <hi rend="italic">Epistola de errore Elipandi quam adfert Laurentius Ranuxesius in notis ad
      Luitprandum.</hi>
    </p>
    <p><hi rend="italic">Occulta Philosophia.</hi> Madriti MDCXXXIII.</p>
    <p><hi rend="italic">Vita P. Martini Gutierez.</hi> Mentessae MDC. XXXIX.</p>
    <p><hi rend="italic">Flores Spirituales.</hi> Madriti MDCXXXVIII. in 16. et Caesaraugustae
     MDCXXXIX.</p>
    <p><hi rend="italic">Vita P. Marcelli Mastrilli.</hi> Madriti MDCXL. in 4</p>
    <p><hi rend="italic">De Pulchritudine Dei.</hi> Madriti MDCXLI. in 4.</p>
    <p><hi rend="italic">Prodigium Diuini Amoris.</hi> Madriti MDCXLI. in 4.</p>
    <p><hi rend="italic">De Perfectione Religiosâ,</hi> in illud Cantic. 4. Veni de Libano, cum
     tractatu</p>
    <p><hi rend="italic">De Scrupulis,</hi> et alio</p>
    <p><hi rend="italic">De Consiliis spiritualibus.</hi> Madriti MDCXLII. in 16.</p>
    <p><hi rend="italic">Causa et remedium malorum publicorum.</hi> Madriti MDCXLII. in 4.</p>
    <p>Historiae Naturae maxime peregrinae, adiecti sunt lib. II.</p>
    <p><hi rend="italic">De Miris et miraculosis Naturis in Europâ.</hi> Item lib. I.</p>
    <p>
     <hi rend="italic">De iisdem in terrâ promissâ.</hi>
    </p>
    <p><hi rend="italic">Flammae Amoris Diuini.</hi> Madriti MDCXL. in 4.</p>
    <p>
     <hi rend="italic">Sagittae Diuini Amoris.</hi>
    </p>
    <pb id="s584" n="584"/>
    <p>Dictamina Spiritus et perfectionis.</p>
    <p>Cupiditas Sancta Gratiae et meritorum.</p>
    <p>Liber vitae, lesus Crucifixus.</p>
    <p><hi rend="italic">Flores Spirituales.</hi> Ommia haec prodierunt, loco, anno, et formâ vt
     supra. Addidit</p>
    <p><hi rend="italic">Ad Stromata S. Scripturae; Gnomoglyphica,</hi> et <hi rend="italic"
     >Sigalionem,</hi> recusum. Lugduni typis Boissati MDCXLII. in fol.</p>
    <p>Multa huius Auctoris opera in varias linguas translata, et variis in locis saepissime recusa
     sunt. Habet quoque sub praelo Lugduni iustum volumen inscriptum</p>
    <p><hi rend="italic">Doctrina Ascetia,</hi> siue, <hi rend="italic">Pandectae Spiritualium
     Institutionum,</hi> et aliud Madriti, cuius titulus est</p>
    <p><hi rend="italic">Corona Virtuosa.</hi> Edet propediem Hispanice</p>
    <p><hi rend="italic">Vitas aliquot clarorum virorum Societatis Iesu.</hi> Plura alia
     mediatur.</p>
    <p><term>IOSEPHVS AVGVSTINVS</term>, de quo in Catalogo, edidit</p>
    <p><hi rend="italic">In I. part. S. Thomae Commentariorum Tomum</hi> II. Panormi MDCXLII. in
     fol. Auxit praeterea, et praefixo suo Auctoris nomine recudit</p>
    <p><hi rend="italic">Summulam materiarum omnium de Casibus Conscientiae.</hi> Panormi
     MDCXLII.</p>
    <p><term>LVDOVICVS FLORIVS</term>, de quo in Catalogo, edidit reddita a se ex Hispanico
     Italice</p>
    <p><hi rend="italic">Soliloquia Diuina,</hi> composita a Bernardino de Villegas. Romae apud
     Facciottum MDCXL. in 16.</p>
    <p><term>MAXIMILIANVS SANDAEVS</term>, de quo fuse in Catalogo, habet sub praelo</p>
    <p><hi rend="italic">De gemitu Animarum Purgatorij,</hi> Opusculum.</p>
    <p><term>PETRVS MONOUVS</term>, de quo in Catalogo, habet prae manibus, prope iam affectum</p>
    <p><hi rend="italic">Hierologium Alphabeticum, Verborum, Rituum, ac Morum Ecclesiasticorum;</hi>
     in quo Sacrorum Ministeriorum Apparatus omnis et disciplina a prima origine repetita, et cum
     exteris Religionibus, Moribusque collata explicantur.</p>
   </div1>
  </body>
  <back>
   <div type="note">
    <pb id="s585" n="585"/>
    <head>AVCTORIS ITERATA PROTESTATIO</head>
    <p>ADuerte, Lector, in Elogiis Virorum Illustrium, quos hoc Catalogo complexus sum, nonnulla me
     obiter attingere, quae sanctitatem ipsis videantur adscribere: perstringo nonnumquam aliqua ab
     iis gesta, quae cum vires humanas superent, miracula videri possunt; praesagia futurorum,
     arcanorum manifestationes, reuelationes, illustrationes, et si quae sunt alia huiusmodi:
     beneficia item in miseros mortales eorum intercessione diuinitus collata: Demum nonnullis
     sanctimoniae vel martyrij videor appellationem tribuere. Ceterum horum pleraque iam antehac ab
     aliis Scriptoribus prodita fuerunt, atque a me totidem pene verbis ex ipsis descripta. Ea vero
     quae addidi, a viris probae fidei, vt existimo, accepi. Verum haec omnia meis Lectoribus ita
     propono, vt nolim ab illis accipi tamquam ab Apostolica Sede examinata atque approbata; sed
     tamquam quae a sola suorum Auctorum fide pondus obtineant; atque adeo non aliter, quam humanam
     historiam. Proinde Apostolicum Sacrae Congregationis S. R. et Vniuersalis Inquisitionis
     decretum anno 1625. editum, et anno 1634. confirmatum, integre atque inuiolate, iuxta
     declarationem eiusdem decreti a Sanctissimo D. N. D. Vrbano Papa VIII. anno 1631. factam,
     seruari a me omnes intelligant: nec velle me vel cultum aut venerationem aliquam per has meas
     narrationes vlli arrogarere, vel famam et opinionem sanctitatis aut martyrij inducere, seu
     augere, nec quidquam eius existimationi adiungere; nullumque gradum facere ad futuram aliquando
     vllius Beatificationem vel Canonizationem, aut miraculi comprobationem: sed omnia in eo statu a
     me relinqui, quem seclusâ hâc meâ lucubratione obtinerent. Hoc tam sancte profiteor, quam decet
     eum, qui Sanctae Sedis Apostolicae obedientissimus haberi filius cupit, et ab ea in omni sua
     scriptione et actione dirigi.</p>
    <p>PHILIPPVS ALEGAMBE</p>
    <p>Sacerdos Societatis Iesu.</p>
    <pb id="s586"/>
    <gap desc="errata list" resp="sampling"/>
    <pb id="s587"/>
    <gap desc="errata list" resp="sampling"/>
   </div>
  </back>
 </text>
</TEI.2>
