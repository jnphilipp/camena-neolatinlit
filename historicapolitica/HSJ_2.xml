<?xml version="1.0" encoding="ISO-8859-1"?>
<!DOCTYPE TEI.2 SYSTEM "http://www.uni-mannheim.de/mateo/camenatools/DTD/teixlite.dtd">
<TEI.2>
<teiHeader type="text">
<fileDesc>
<titleStmt>
<title>Historia Societatis Jesu. - Rom [u.a.]: Zannetti [u.a.], 1615-1710. - 5 Teile in 6 Bänden ; 2° 
- Pars 2: Sacchini, Francesco (1570-1625): Historiae Societatis Iesv Pars Secunda, Sive Lainius.</title>
<title type="sub">Machine-readable text</title>
<author n="Sacchini">Sacchini, Francesco</author>
<editor>Sacchini, Francesco</editor>
</titleStmt>
<editionStmt>
<edition>XML version, markup prototype, December 1999</edition>
<respStmt>
<name>Ruediger Niehl</name>
<resp>markup</resp>
</respStmt>
</editionStmt>
<publicationStmt>
<publisher>Camena</publisher>
 <address TEIform="address">
 <addrLine TEIform="addrLine">
<anchor n="http://www.uni-mannheim.de/mateo/camenahist/hsj/t2" type="href" id="t2" TEIform="anchor"/>
</addrLine>
</address>
</publicationStmt>
<notesStmt>
<note type="href">http://www.uni-mannheim.de/mateo/camenahist/hsj/</note>
<note type="pathname">t2</note>
<note type="filename">HSJ_2.html</note>
<note type="titleimage">as001.html</note>
<note type="srcfile">HSJ_2.xml</note>
<note type="imgpath">t2/jpg</note>
<note type="imgtype">html</note>
</notesStmt>
<sourceDesc>
<bibl>Rom: Typis Manelfi Manelfij, 1649.</bibl>
</sourceDesc>
</fileDesc>
<encodingDesc>
<editorialDecl>
<p>Regeln fuer die Texterfassung 03/2001</p>
</editorialDecl>
<refsDecl>
<p>not necessary</p>
</refsDecl>
</encodingDesc>
<revisionDesc>
<change>
<date>07/2007</date>
<respStmt>
<name>Reinhard Gruhl</name>
<resp>markup</resp>
</respStmt>
<item>text typed - structural tagging completed - no semantic tagging - no spell check performed - no orthographical standardization</item>
</change>
</revisionDesc>
</teiHeader>
<text>
<front>
<pb id='as001'/>
<titlePage><titlePart>
HISTORIAE
SOCIETATIS
IESV
PARS SECVNDA,
SIVE
LAINIVS,
Auctore R. P. Francisco Sacchino
Societatis eiusdem Sacerdote.
ANTVERPIAE
Exofficina Filiorum MARTINI NVTII,
ANNO M. DC. XX.
<hi rend='italic'>Cum Gratia et Priuilegio</hi>.
</titlePart></titlePage>
<pb id='as002'/>
<gap desc='blank space' resp='sampling'/>
<pb id='as003'/>
<div type='preface'>
<head>PATRIBVS ET FRATRIBVS SOCIETATIS IESV.</head>
<p>HAbetis alteram, Patres Fratresque Historiarum nostrae Societatis partem, scriptam a me animo bono, exitu vtinam pari. Fruimini, quod strenua Patrum manus gessit, ignoscite quod stylus meus detriuit. Video quam dispari conditione simus. Vos factis eos repraesentatis, ego dictis adumbro. Scripta mea tabulae mutae sunt, ignaua lineamenta: spirantes vos statuae, simulacra viua et efficacia. Qui et litteras animatis meas, dum, quae narrantur a me, accipiunt fidem, hoc est vitam, a vobis; vt nemo dubitet facta, quae fieri videt: nec de Patrum ambigat facie, quam agnoscit in filijs. Caeterum et vestra, et publice interest, vt vestris ad Deum precibus impetretis, quod mihi munus impositum est, vt quam minime male fungar: nam vt bene, supra votum est. Plura habebam ad vos praefari de toto genere, consilioque et quasi oeconomia scriptionis tum meae, tum P. Nicolai Orlandini, qui primam rerum nostrarum partem condidit. In eamdem enim viam a principio, inuicem ignari, conuenimus: sed quia et ad alios, atque adeo maxime ad alios ea disputatio pertinebat, separare malui, prooemioque inclusi. Bene valete. Christus Iesus sua me Societate ac vestra dignum efficiat.</p>
<p><hi rend='italic'>Omnium indignus in Christo seruus Franciscus Sacchinus.</hi></p>
</div>
<pb id='as004'/>
<div type='preface'>
<head>PROOEMIVM DE GENERE ET CONSILIO HVIVS HISTORIAE.</head>
<p><hi rend='italic'>QVod continens saeculorum recepit vsus, vt Historiae conditores, quas quisque res tradendas posteritati susceperint, omnium fere primas putent; lectorumque auiditatem haudquaquam dissimulanter. perque insinuationum blandos anfractus, sed aperto rectoque studio colligant: id mihi quoque concedi aequius eo sit, quo iustius postulatur. Quod si sacri quidquam ad rem facit auctoritas exempli, detur et mihi, (quanquam nulla re comparando) quod S. Paulus omni sibi</hi> <note><hi rend='italic'>Rom. 11</hi>.</note> <hi rend='italic'>iure sumpsit, vt honorificem ministerium meum. Nam, vt scriptorem hîc separem: nec me</hi> <note>I. Comparatio Religiosae Historiae cum profana militari:</note> <hi rend='italic'>Historicorum numero inserere audeam; materiae quidem non appetenti mihi, sed diffidenti oblatum genus, vt ignorare hominis non modesti magis quam stolidi; ita dissimulare ingrati videatur potius, quam pudentis. Neque hîc profanis bellis sacra compararim. Bella nos condimus, non populorum inter se, (quanquam et haec in loco tacita praeteriri non licet) sed gentis humanae cum monstris tyrannisque tartareis; quorum nec potentiae ferociaeque, nec prauitati aut malitiae, ac ne numero quidem vllae adaequari possint mortales opes. Bella non per amplas fusa prouincias, sed quidquid terrae, quidquid maris vsquam est patefactum, amplexa. Bella, quibus cum toto pugnetur orbe terrarum, non tamen de orbe terrarum dimicatio est, sed de imperio caeli. Itaque totus hic mortalium rerum mundus pro campo est nobis; victoriae merces ille immortalis, triumphis non in Romanum Capitolium ad breuem diem, sed in beatam Jerusalem, Romamque caelestem ad aeternitatem inuehendis. Nostrorum summa bellorum non robore ac firmitate corporum, quibus et multae belluarum praepollent, sed animorum virtute constat: qua vna vincere plena victoria est, vinci vera clades. Quid de armis dicam, quae caelestia? de imperatore, qui Christus est? de praeda, quae non corrumpitur, sed beatur? Nam quidquid infertur hîc vastitatis, excidium est vitiorum. Cum his igitur contendam bella profana, quae non raro ab scelere orta, et geruntur cum scelere, et perpetrantur; cum haec a virtute prosecta cum virtute administrentur, desinant in virtutem? Quid vllam in partem, nisi in diuersum conuenit? Nam vt illic nitidissimas regiones vastari, pulcherrimas vrbes euerti, sacra violari, deleri imperia, populos mancipari, sanguine, flamma, rapinis soedari omnia, Martium facinus, ac triumphi meritum est: ita hîc excoli aspreta in Paradisi delicias, excitari templa, expiari impia et consecrari, municipia caeli fundari; ad regnum, ad thesauros immortales, ad sempiternam beatitatem vocari miserrimos; omnia pijs lacrymarum imbribus, amabili caritatis incendio, salutaribus benignitatis fontibus enitescere, Saluatoris est opus, et victoria crucis. Denique vt trucidatorum illic millia numer antur, ita census hîc agitur vitae restitutorum. Quae cum certe infra potius, quam supra meritum rerum dicantur,</hi> <note>cum naturali, ac morali Ethnicorum. <hi rend='italic'>Plin. li. 2. cap 29</hi>.</note> <hi rend='italic'>quantum distant diuina humanis, aeterna breuibus; quid obsecro est, quam ob rem homines, quorum est propria humanitas, ad spectacula immanitatis tanto impetu rapiantur; haec autem consentanea generi suo, tantoque pulchriora ac perinde salubriora magnam partem fastidiant? Enimuero naturalis Historiae Romanus auctor ex merito exprobrat mira humani ingenij peste fieri, vt sanguinem ac caedem condere annalibus iuuet mundi ipsius ignaris. Concionabundus vero Seneca peruersitatem eandem,</hi>
<pb id='as005'/>
<hi rend='italic'>quatenus bella moribus praeferuntur, illa orationis grauitate incessit ac deplorat</hi>. Consumpsere se quidam dum acta Regum externorum componunt: quaeque passi inuicem, ausique sunt populi. Quanto satius est sua mala extinguere, quam aliena posteris tradere? Quanto potius deorum opera celebrare, quam Philippi aut Alexandri latrocinia, caeterorumque, qui exitio gentium clari, non minores fuere pestes mortalium, quam inundatio, qua planum omne perfusum est; quam conflagratio, qua magna pars animantium exaruit? Quemadmodum Annibal superauerit Alpes scribunt: quem admodum confirmatum Hispaniae cladibus bellum Italiae inopinatus intulerit, infractisque rebus, etiam post Carthaginem pertinax, Reges pererrauerit, contra Romanos ducem se promittens etiam sine exercitu: quem admodum non desierit senex omnibus angulis bellum quaerere. adeo sine patria esse pati poterat, sine hoste non poterat. Quanto satius quid faciendum sit, quam quid factum sit quaerere? ac docere eos, qui sua permisere fortunae, nihil stabile ab illa datum esse; eius omnia fluere aura mobilius? <hi rend='italic'>Quod si vel naturae opera, vel humanorum morum culturam, vt intra eiusdem naturae limite continentur, homines in sapientia Romana primi subsellij vsque eo scriptu digniora lectuque quam cruentas bellorum strages, et regnorum exitia censuerunt; apparet de Religiosis quid sit existimandum Historiis, quae quanto bellicis naturales moralesque, tanto ipsae ac longe amplius vtrisque antistant. Hîc enim ipsam videas, quae suo in regno tam inexorabilis domina est, ancillam fieri naturam; quocunque vocetur, sequi; omnem ponere, et induere faciem, vt appareat Christo, et famuletur. Spectacula hîc hominum offeruntur vsque eo supra nubes, supraque modum humanum elatorum, vt propiores iam caelo sint, mentibusque beatis, quam terrenae origini similiores. Hîc suum Christi gratia quemdam fabricatur, fouetque, et quasi animat mundum, cuius vniuersa haec naturae pulchritudo atque perfectio vix prima linea et adumbratio censeatur. Hinc vero est consequens, vt quae talia exequuntur Historiae, paribus quadam portione gradibus super eas omnes, quae naturae inclusa finibus produnt, excellant</hi>.</p>
<p><note>II. Huius comparatio operis cum Religiosis similibus.</note> <hi rend='italic'>Sed inter ipsas Religiosas quem locum haec nostra mereatur, existimari hinc poterit. Seuerioris disciplinae primi conditores exiguum habuere commercium cum procuratione alienae salutis. Monachos sese profitebantur, et sola petebant loca, vt secum toti, cumque caelestibus, obliti prope mortalium, essent. Familiae his deinde successerunt, quae haud paulo liberalius partem curarum in communes vtilitates deriuauerunt: verumtamen et ad concinendas per otium diuinas laudes certa sibi interualla, et ad officia alia reseruarunt: nec munera nisi quaedam priuatisque gerenda modis assumpserunt. Extitit demum hic, de quo nos molimur, coetus, qui partem vtramque studio summo complexus, nihil, quod ad perficiendam suorum virtutem, nihil quod ad alienam pertineret, omisit: et connexuit inter se partes eas, inuicemque ita permiscuit, vt quidquid priuatim proficeretur, idomne publice quoque prodesset. Quid enim desiderari am plius ad disciplinam domesticam, et propriam cuiusque alendam virtutem potest, vbi Tirocinij ea ratio est? illa graduum distinctio, et cooptatio in eos: Moderatorum talis creatio: ita septa paupertas: ambitioni sic aditus interclusus? tum illa interiora, et inprimis efficacia, tantus obedientiae, tantus explorandae conscientiae, et meditandi, tantus diuinorum mysteriorum vsus? Etenim perfectio cum in eo sit posita, vt perpurgatus a vitiis animus, et illuminatus virtutibus quam simillimus fiat, quamque arctissime iungatur procreatori suo; et fundamenta sint cognitio sui Deique, itemque notitia vitandarum rerum et agendarum: nos quidem ipsos, et vitanda maxime per examen; Deum, et agenda meditatione cognoscimus. Ad haec cuiusuis facultatis disciplina cum ita facillime comparetur, si ex consilio et praemeditatione</hi>
<pb id='as006'/>
<hi rend='italic'>agas praecognitis et obseruatis agendi rationibus, tum actionem postea ipsam, et opus recognoscas, et ad propositam regulam exigas; id omne cum meditatio praestat, quae praecognoscit vias atque proponit; tum examen, quod facta ad iudicium, et ad limam reuocat: nec solum probat, aut damnat, sed et causas peruestigat erroris aut successus; quas vitemus inposterum, vel sequamur. Obedientia vero si vigeat, ita ab se ipso, ac suis quemque appetitionibus seiungit ac separat, cumque diuina conserit voluntate, vt vna omnes consummatae sapientiae partes complexa videatur. Ad haec autem efficienda, quoniam supra vires naturae sunt, cum caelesti sit opus auxilio, perfrequens cum precandi, tum mysteriorum praesidium prouisum est. Sed haec omittamus. Neque enim id ago, vt Ordinem hunc, qui se minimum omnium profitetur, cum aliorum perfectione componam de altera illa parte, quae potius ad historiam pertinet, liberius licet significare, cum palam sit, totum se, quantuscunque est, ad alienas vtilitates contulisse. Quae ipsa cura, vix credibile dictu est, quam et varie, et valide in proprium quoque prosectum redundet. Nihil itaque praecipue sibi temporis, nihil loci munerisue secreuit. Quod animis commodaret, alienum ab se nihil putauit: in omnia se vijs omnibus dedit: nomine etiam a militia sumpto professus neutiquam se vmbrae, verum soli natum; inque acie perpetuo stare, assiduum praeeunte, et vires sufficiente Jesu, pro liberandis animis bellum gerentem. Ita Societatem hanc, (si vno conspectu intuearis) videre licet totam in opere, totam in certamine, domi, peregre, per oppida, per agros, ingymnasiis, in templis, circum fora et compita, priuatorum in tectis, inter nosocomiorum squalorem, inter vincula reorum, vbi vbi spes affulgeat sacrae praedae. Hîc dimicare cum haereticis, illic signa Euangelij explicare inter ignaras Christi nationes: per ludibria fluctuum, per naufragia, per inuias solitudines, ad vltima rerum properare, vt venetur, quos in partem sortis Sanctorum vocet: vbique vero laborare, eniti, contendere, vt iam transcriptos in gentem sanctam, et regale sacerdotium ad vitam professione dignam adducat; ab vitiorum ac daemonum violentia tueatur; ad vlteriora honesti prouehat, et propius admoueat Deo. Videre licet quasi cohortem in quadam caritatis specula excubantem semper, et vbique in procinctu. Siue eluuies sternat, siue voret flamma vrbes, siue plebem fames depopuletur, siue pestilentia gentes absumat, siue postremo alius quiuis humanorum casuum ingruat; repente accurrere, aduolare, adesse per strages acflammas ac sunera opem animis; et, si queat, etiam corporibus allaturam; connisuramque vt mortalitatis damna vertat in lucrum aeternitatis. Itaque quamuis de caetero (vt dixi) omnium se Religiosarum familiarum agnoscat, haberique velit postremam; haud dubie tamen hac instituti ratione, et munerum operumque varietate vberiorem tanto scriptori materiam suggerit, quanto est ipsa sagatae ciuitati, quam togatae similior; quantoque fertiliora sunt Historiae tempora belli, quam pacis</hi>.</p>
<p><note>III. Non scribenda sola mirabilia, et inimitabilia.</note><hi rend='italic'>Caeterum quemadmodum ille vulgo peruersus, quem paulo ante castigauimus, viget error, vt sanctissimis hisce et salutiferis bellis profanorum scelera bellorum et sanguinem anteponant; ita piorum non paucis illa insedit fallax opinio, vt siue in moribus, siue in factis, nisi quae exagger ata in miraculum sunt, parum digna luce annalium arbitrentur: et, quae prodigijs contexta monumenta non sint, prope neglectui habeant. Habenda sane gratia est his, qui Historiae id genus composuere. Miranda enim prodigia mentes humanas excitant ad venerationem Numinis, ad cogitandam prouidentiam, ad aestimandam potentiam, bonitatem, iustitiam. Quare memoriam eorum consignari fidelibus litteris pium ac salutare est. Fastigia quoque summa virtutum, et imitatu ardua facta lectorem compungunt, vt excellentissima animaduertenti, ne mediocria quidem praestare pudori sit. Quibus de causis talia et nos, quanquam minime affectauimus, nec nisi scrupuloso delectu, tamen libenter posuimus; et quidem tam multa, vt, si non</hi>
<pb id='as007'/>
<hi rend='italic'>volumina, sed anni conferantur, haud facile sit plura alibi reperire. Verum enim vero haud melius paulo videatur meriturus de publico pietatis, qui non illis dumtaxat contentus, narrationem ad humanum magis vsum accommodet, atque Historiam, vt in consesso est apud omnes debere esse, ita ipse faciat magistram vitae: perque omnia officiorum genera, gradus per omnes ducat. Etenim cum et praeceptis vita formetur, et exemplis; vt illa sapientes docent vtiliora esse, quae non vniuerse traduntur, sed ad singulas aptantur actiones; ita censeri aequum est praestare exempla quorum latius pateat vsus: et saluberrima moribus esse, quae in cursu rerum quotidiano, negotiisque singulis intueri possis; vt vbique decora praete habeas signata, et quasi consecrata vestigia, quae subsequi, et vestigiis pressisse tuis iuuet. Periculum alioqui sit, ne quem praecelsa tantum suspicere assuefeceris, is neque illa prae infirmitate conetur assequi, neque media prae contemptu curet. Officia quin etiam moderata, eodemque tenore conseruatam disciplinae aequabilitatem, eo impensius commendari par est, quo minus intellectam laudem habent: cum tamen saepenumero nec fructuosa minus, nec ardua; semper autem tutior a sint speciosis illis. Ad haec magnorum virorum nihil ignorare posteri amant. Diligenti autem scriptori non id modo spectandum est, quid saeculo arrideat suo sed simulaeui consulenda venturi studia, et quamuis serorum desiderijs indulgendum nepotum. Optabat iure Chrysostomus, quaecunque fecerunt SS. Apostoli, aut aliquo ad eos modo pertinuere, vt prodita memoriae essent; vbi suissent; quas domos intrassent; vbi assedissent; ac caetera talia, quae videmus vel obscura famae testificatione commendata, non solum gratiam, sed et venerationem habere. Id autem et in alijs locum habet virtute eximijs, quamuis Apostolica excelsitate inferioribus. Ac ne illud quidem conueniens est, quod nihil tua, patriaeque tuae putes interesse, id pro superuacaneo ducere. Alijs fortasse hominibus, aliis poterit terris iucunditatis aliquid et commoditatis afferre. Neque vero publici molitor operis vnicuipiam addicit operam suam, sed publicum gentis humanae administrum praebeat sese oportet</hi>.</p>
<p><note>IV. Nihil in religione paruum. <hi rend='italic'>Lib. 11. cap. 2</hi>.</note> <hi rend='italic'>Ante omnia intuendum, quid argumento, quod in manibus quisque habet, consentancum videatur. Putidum quippe est quiduis a quolibet postulare. Respublica de qua, et cui scribitur, operi modum finit. Proditurus de insectis animalibus Plinius principio legentes precatur, ne, quoniam ex ijs multa spernunt, etiam relata fastidio damnent, cum in contemplatione naturae nihil possit videri superuacuum. Quanto igitur minus fastidiendum quidquam erit in gratiae diuinae, et singularis prouidentiae contemplandis ac</hi> <note><hi rend='italic'>Tacit. li 4. Annal</hi>.</note> <hi rend='italic'>describendis operibus?</hi> Pleraque eorum, quae retuli, quaeque referam (<hi rend='italic'>inquit scriptorum, si quisquam, fastidiosus ac censor</hi>) parua forsitan ac leuia memoratu videri non sum nescius. <hi rend='italic'>Tum excusat tempora, quae memoranda sibi obtigissent. Hac excusatione vereor ne non satis decorum sit Chri lianum scriptorem apud Christianos vti. Clarus</hi> <note><hi rend='italic'>Qintil l. 10. cap. 3</hi>.</note> <hi rend='italic'>eloquentiae doctor negat quidquam paruum in studiis esse: eoque sibi quaedam, quamuis parua videantur, transeunda non putat. Quanto id autem verius in studiis pietatis, quam litterarum? Quae ad religionem pertinent, omnia magna sunt. Apud rudem caelestium</hi> <note><hi rend='italic'>Lin. saepe</hi></note> <hi rend='italic'>aetatem, ac foedissimis superstitionibus occaecatam profitentur Historicorum grauissimi quaedam se, quae alioqui omissuri fuissent, in annales suos, quod pertineant ad</hi> <note><hi rend='italic'>Quintus Curt. li. 5</hi>.</note> <hi rend='italic'>religionem, reserre. Magnus Alexander terrarum parte magna in potestatem redacta victorem exercitum ita compellat: Maiora adhuc restant: sed ita nostra erunt quae non dum attigimus, si nihil paruum duxerimus, in quo magnae glortae locus est. An quidquam igitur Christiani paruum censeant, in quo et diuinae, et ipsorum gloriae sempiternae</hi> <note><hi rend='italic'>Plut. in polit praeecptis</hi>.</note> <hi rend='italic'>sit locus</hi> Pleraque sunt, <hi rend='italic'>inquit Plutarchus</hi>, quae si tu tibi ipsi, aut per te ipsum pertractes et agas, abiectus et sordidus merito existimari possis; haec eadem si ciuitati publice exhibere videaris, non illiberalis et degener, sed generosus
<pb id='as008'/>
ciuis haberi queas. <hi rend='italic'>Refert igitur non modo quid, sed et cui, et qua gratia fiat. Quod si causa publica ministerium quamuis illiberale nobilitat, quanto validius cohonestabit</hi> <note><hi rend='italic'>S. Ambr. 2. de poenit. c. 6</hi>.</note> <hi rend='italic'>Deus? Praeclare S. Ambrosius:</hi> Totum decet quidquid defertur religioni: vt nullum obsequium, quod proficiat ad cultum et obseruantiam Christi, erubescamus. <note><hi rend='italic'>Plato 5. de leg. ad fin</hi>.</note><hi rend='italic'>Vetat Plato minuti pusillique animi opinionem timendam, quasi parua nimium considerentur, si quis praecipiat, vt vasa, atque vniuersa ciuium supellex suum habeat modum, nihilque sine certa mensura possideatur. Longius ab opinione tali aberit, qui in Republica diuina esse commensa cuncta docuerit, legitimaque nihil mensura ac iusto modo</hi> <note><hi rend='italic'>Liu. dec. 3. lib. 7</hi>.</note> <hi rend='italic'>vacare. Quod si per sese quaedam spectata, exigua possent videri, adsummam tamen relata pro magnis habenda sunt. Adeo ex paruis saepe magnarum momenta rerum pendent.</hi> <note><hi rend='italic'>Arist. Pol. l. 5. c. 2. et 3. et 4. Plato 4. de rep</hi>.</note> <hi rend='italic'>Qui de ciuitatum ordinando statu laudatissima praecepta ediderunt Plato et Aristoteles, inter causas seditionum et euersionum rei totius publicae exilitatem, quam</hi> <foreign lang='GR'>mikro/thta</foreign> <hi rend='italic'>Aristoteles vocat, reponunt: ideo, et praecipuam rerum eiusmodi haberi rationem</hi> <note><hi rend='italic'>Polyb. l. 4. med</hi>.</note> <hi rend='italic'>volunt. Musicaeque neglectu Polybius auctor est in Arcadia Cynethenses in barbaram degenerasse feritatem, cum caeteri Arcadum, qui Musicam diligenter coluerant, admodum pij haberentur. Id autem tanto valet amplius in sacris hisce ciuitatibus, quanto perfectiores ipsae sunt: cum perfectissimus ordo leuissima mutatione turbetur, vt pulcherrimam formam, subtilissimumque concentum vitia vel parua infuscant. Atque vtinam plus nimio</hi> <note><hi rend='italic'>S. Ansel. ep. 6. ad Monaches</hi>.</note> <hi rend='italic'>testem vsum non haberemus. Nec desunt sapientum nostrorum voces. Illud S. Anselmi oraculum est:</hi> Vbi minimi excessus negliguntur, ibi totus ordo paulatim dissipatur ac destruitur. <hi rend='italic'>Nequaquam igitur tenuia videri, vel superuacanea possunt, si quae interdum ab scriptoribus exempla proserantur in paruare magnae virtutis, cum virtus vbique per sese magna sit: cum id, quod causae publicae, quod religioni, quod Christo impenditur, honestissimum et maximum habeatur: cum id abesse nullo modo debeat, sine quo caetera labant: denique cum et inijs, quae ingenio manuque fabrefiunt; et ijs, quae natura progignit, vt mole quaedam, ita quaedam subtilitate ac genere mira</hi> <note><hi rend='italic'>S. Paulin. epist. 1 ad Amandum</hi></note> <hi rend='italic'>sint. Non enim ideo margarita vilis, quia exigua, vt sanctus Paulinus ait, sed ideo magis pretiosa, quia et in exiguo modo magnum pretium habet</hi>.</p>
<p><note>V Quae vere sint admiranda.</note> <hi rend='italic'>Quod si mir abilium cupido tenet, primum cognoscere oportet, quae admirabilitatis vera sit ratio. Scientia est minime vulgaris scire admirari: et id quoque discendum est ex norma intelligentium</hi>. Reuera maius miraculum est (<hi rend='italic'>ita disputat Nesteros</hi> <note><hi rend='italic'>Coll. 15. c. 8</hi>.</note> <hi rend='italic'>Abbas apud Ioannem Cassianum</hi>) de propria carne fomitem luxuriae eradicare, quam expellere immundos spirituse corporibus alienis: et magnificentius signum est virtute patientiae truculentos motus iracundiae prohibere, quam aërijs principatibus imperare: plusque est exclusisse edacissimos de corpore proprio tristitiae morbos, quam valetudines alterius, febresque corporeas expulisse: postremo multis modis praeclariorvirtus, sublimiorque profectus est animae propriae curare languores, quam corporis alieni. <hi rend='italic'>Neque illa minus praeclare</hi> <note><hi rend='italic'>Coll. 12. c. 12</hi>.</note> <hi rend='italic'>vereque Abbas Chaeremon apud auctorem eumdem</hi>. Quis plane non miretur opera Dei, ac toto non proclamet affectu, Quia ego cognoui quod magnus est Dominus? cum velse, vel alium quempiam ex rapacissimo liberalem, ex prodigo continentem, ex superbo humilem, ex delicato ac tenero squalidum hirsutumque perspexerit, et egestate atque angustia praesentium rerum etiam voluntarie perfruentem? Ista sunt profecto mira opera Dei, quae peculiariter anima Prophetae, similiumque eius mirificae contemplationis intuitu stupefacta cognoscit. Ista sunt prodigia, quae posuit super terram, quae idem Propheta considerans ad admirationem eorum cunctos populos aduocat dicens, Venite, et videte opera Dei, quae posuit prodigia super terram, auferens bella
<pb id='as009'/>
vsque ad finem terrae: arcum conteret, et confringet arma, et scuta comburet igni. Quod enim maius potest esse prodigium, quam sub momento breuissimo ex rapacissimis publicanis Apostolos fieri, ex persecutoribus truculentis praedicatores Euangelij patientissimos reddi, ita vt eam, quam persequebantur fidem, etiam effusione sui sanguinis propagarent? Ista sunt opera Dei, quae se quotidie vna cum Patre operari Filius protestatur dicens, Pater meus vsque modo operatur, et ego operor. Deistis operibus Dei beatus Dauid in spiritu canens, Benedictus, inquit, Dominus Deus Israël, qui facit mirabilia magna solus. Deistis et Amos Propheta, Quifacit, inquit, omnia, et conuertit ea, et transmutat in matutinam vmbram mortis.</p>
<p><note>VI. Quanti aestimanda procuratio auimarum.</note><hi rend='italic'>Quae side propria cuiusque commutatione, cum per diuinae gratiae opem ab terreno in caelestem hominem transit, summo iure dicuntur, conuersiones vtique alienas tanto mirabiliores videri conuenit, quanto minus in potestate sunt hominum. Benigna esset materia, si liberet, vt inuitat locus, excurrere in laudes laborum, qui animarum causa suscipiuntur: quod omnium diuinissimum opus ab Areopagita vocari vulgatum est. de quo Clemens</hi> <note><hi rend='italic'>Paedag. l. 1. c. 12</hi>.</note> <hi rend='italic'>Alexandrinus ita decernit</hi>: Est autem maximum et perfectissimum bonum, quando a male faciendo, et a re male gerenda ad virtutem et bonam actionem <note><hi rend='italic'>S. Amb. c. 18. de Arca et Noë</hi>.</note> possit quis aliquem traducere. <hi rend='italic'>Et sanctus Ambrosius:</hi> Bonum sapientis, optimumque propositum semper sibi etiam alios adiungere studet, errantes <note><hi rend='italic'>S. Chrys. bo. vlt. in Matth. et alibi</hi>.</note>emendare, corrigere vagantes. <hi rend='italic'>Magnifice vero, sed citra elationem Chrysostomus magis honoratum a Deo demonstrat hominem, cui tribuit facultatem, per quam posset sustinere inopem, quam si dedisset, vt ruiturum sustineret caelum. At cui dedit non vt corpus, sed vt animum pasceret, vt sustineret labentem, aut lapsum etiam restitueret, quid porro</hi> <note><hi rend='italic'>Or. contra Iud. in fine</hi>.</note> <hi rend='italic'>dedit?</hi> Haec enim (<hi rend='italic'>idem alibi inquit</hi>) est maior eleëmosyna, quam illa (<hi rend='italic'>nimirum quae corpori opitulatur</hi>) imo maior, quam decem millia talentorum, quam hic mundus vniuersus, quantus quantus vndique patetoculis. Siquidem homo est toto mundo pretiosior. Huius enim causa et caelum, et terra, et mare condita sunt, et sol, et stellae. Et si pecuniae vim immensam dinumerauerit aliquis, nihil simile praestiterit ei quod praestat is qui seruat animam. <hi rend='italic'>Tantum denique opus est procuratio animarum, vt in eam Deus ipse sua, vt sic loquar, omnia conferat; in eam vniuer sitatem omnium rerum; et, quae mir aculorum omne culmen transcendunt, naturae humanae susceptionem, summos mortalis vitae labores, atque adeo durissimae perpessionem necis intendat. Quare non immerito animarum conuersio quibusuis prodigijs antefertur,</hi> <note><hi rend='italic'>S. Aug, ser. 44. de ver. Domini. S. Greg. ho. 29</hi>.</note> <hi rend='italic'>ad quam prodigia ipsareferuntur. Amplius quoque est resuscitare semper victurum, vt ait sanctus Augustinus, quam resuscitare iterum moriturum. Et Magnus Gregorius alijs etiam nominibus praeferens ita disputat</hi>, Quae nimirum miracula tanto maiora sunt, quanto spiritualia; tanto maiora sunt, quanto per haec non corpora, sed animae suscitantur. Nam corporalia illa miracula ostendunt aliquando sanctitatem, non autem faciunt; haec vero spiritualia, quae aguntur in mente, virtutem vitae non ostendunt, sed faciunt. Illa habere et mali possunt, istis <note><hi rend='italic'>S. Bern in Vita Malach</hi>.</note> autem perfrui nisi boni non possunt. <hi rend='italic'>Quae cum ita sint, recte D. Bernardus cum ab sancto Malachia reuocatam a morte feminam memorasset, continuoque de altera retulisset,</hi> <note><hi rend='italic'>Multa vide apud Sur. To. V. Serm. de vita S. Seuerini Colon. Epis</hi>.</note> <hi rend='italic'>ex furenter iracunda in mansuetudinem commutata, subiecit:</hi> Si licet et me iuxta Apostolum, abundare in sensu meo, accipiat quisque vt volet, ego istud suscitatae miraculo mortuae censeo praeferendum: quod exterior quidem ibi, hîc vero interior reuixerit homo. <hi rend='italic'>Adde postremo, quod sunt haec operosiora nonraro.</hi> <note><hi rend='italic'>S. Amb. 2. offic. ca. 26</hi>.</note> <hi rend='italic'>Audi S. Ambrosium:</hi> Itaque Iesus Naue, qui potuit solem statuere ne procederet, auaritiam hominum non potuit sistere, ne serperet. Ad vocem eius sol
<pb id='as010'/>
<note><hi rend='italic'>Seu. Sulp. Dial. 3. c. 12</hi></note>stetit, auaritia non stetit. <hi rend='italic'>Inde S. Martinus, vt refert Seuerus, cum tranantiflumen serpenti imperasset, vt retro se referret, et illa paruisset, altius ingemiscens ait</hi>, Serpentes <note><hi rend='italic'>Dial. 1. c. 8</hi>.</note> me audiunt, et homines non audiunt. <hi rend='italic'>Et alibi apud eumdem Seuerum Post humianus, cum similia fer arum enarrasset obsequia, ad Christum conuersus cui sapit omne, quod brutum est, cui mite est omne, quod saeuit</hi>, Tua sunt haec, <hi rend='italic'>inquit</hi>, Christe miracula; et in hoc ingemiscimus, quod maiestatem tuam ferae sentiunt, homines non verentur.</p>
<p><note>VII Historici boni officium.</note> <hi rend='italic'>Haecitaque velim notent miracula, si qui nostros annales sua cura dignabuntur, quam crebra quam varia, quam magna offerantur: ad haec aemulanda excitent ipsi sese. Tum enim saeculum plane beatum sit, si quisque et bonus esse studeat, et alterum bonum efficere. Obfirmet proinde animum aduersus vulgi iudicia, cum is, qui sectatur perfecta virtutum, tum qui legit ac scribit. Ac scriptor quidem ante omnia enitatur, vt liberet errore animos, et opiniones veras inducat: tum id si minus procedat, nequaquam auferri se placendi studio sinat, vt per adulationem confirmet falsam multitudinis existimationem, et iucundis profutura posthabeat. Ne taedio quidem laboris, aut illecebraeditionis praefestinet ad exitum cum iactura rerum. Temperanda et satietatis vitandae cura, ne longitudo, aut similitudo rerum paritura nauseam plus aequo timeatur. Quid enim prolixius, aut similius, quam tot per annos gesta ab Romanis bella cum Aequis, Volscis, Samnitibus, ac postea cum Liguribus apud Liuium? Ille tamen molliciem quorumdam</hi> <note><hi rend='italic'>Linius Des. 1. l. 10</hi>.</note> <hi rend='italic'>ita castigat</hi>, Quinam sit ille, quem pigeat longinquitatis bellorum scribendo legendoque, quae gerentes non fatigauerunt? <hi rend='italic'>Mihivero, et pudorem illa Plinij testificatio</hi> <note><hi rend='italic'>lib. 28. in prooem</hi>.</note> <hi rend='italic'>ingerat dereperta ex animalibus medicina dicere exordientis:</hi> Quin omnem insumemus operam, licet fastidij periculum vrgeat, quando ita decretum est, minorem gratiae, quam vtilitatum vitae respectum habere. <hi rend='italic'>Potius ergo lectorem</hi> <note><hi rend='italic'>In Vita S. Germani c. 38. et 71</hi>.</note> <hi rend='italic'>meum cum Fortunato exhorter, vt, quoniam de Dei dono non debet esse fastidium, non sit fastidium audire, quod Christus suis praestitit fidelibus. Quae cum dicuntur, nequaquam laudantur im modica: sed et scribentium quorumdam, qui tantum summa rerum, eorum modo, qui breuiaria concinnant, carpunt; et lectorum impatientiam, nihil nisi aridam ac ieiunam narr ationem tolerantium probare non possumus. Distat enim expositio historica ab epitomis. Suum lumen amant res: suus narrationi, maximeque Religiosae quidam succus et sanguis aspergi debet. Quo loco profiteri mihi fas est, cum multa in opere meo peccari a me non inficier, maxime in delectu materiae laborasse, instar Phocionis quid omitti magis, quam quid poni posset, assidue considerantem. Tanta abundabat dignarum rerum vbertas. It aque tota hac in Historia breuitate potius, quam longinquitate peccatum. id argumento est, quod ita fere omnes, de ea quisque re, quam aliunde cognouit, existimant: et multi addita multa vellent, quae ipsi digna censent. Sed ab his duo rogamus; primum condonent nobis, si mediocritati voluminum consulendum putauimus: deinde quae apposuimus, eadem pendant studij ac benignitatis trutina, qua quisque ponder at sua. Ita fiet, vt, si minus desinant praetermissa requirere; gratiora certe habeant, quae traduntur</hi>.</p>
<p><note>VIII. Non virtutes solae narrandae. <hi rend='italic'>In Vita S. Paulae</hi>.</note> <hi rend='italic'>Iam vero quod non laudabilia solum, sed etiam quae secus sint, a nobis prodantur, equidem primum (vt cum sancto Hieronymo loquar) testor Iesum me nihil de quoquam in vtramque partem fingere: sed historiam scribentem non panegyricum, praeclara libenter, alia necessario memorare. Quippetum historiae naturam, tum omnium saeculorum ac gentium sacra aeque ac profana, vetera acrecentia rerum gestarum monumenta consideranti, tum demum quanta perturbatio, quam graues ac perniciosi errores in humanam vitam, atque adeo in religionem (aliter sifieret) inueherentur; omnino persuasum est, quae ad veram iustamque ciuitatis aut personae, de qua scribitur, creandam opinionem necessaria sint, reticeri salua fide, ac proinde sine fraude, non posse. Deinde quid agerem? vtrum ne quae virtutis non sint, facta omnia reticerem ad quemcunque pertineant, an quae tantum</hi>
<pb id='as011'/>
<hi rend='italic'>ad quosdam? Si prius, cuncta periret Historia. Quantum enim vel ipsarum virtutum est, quod non sit cum vitio alieno coniunctum? Posterius velle non poteram, nefierem abominandus,</hi> <note><hi rend='italic'>Prou. 20. Deut. 25</hi>.</note> <hi rend='italic'>ac detestabilis Deo, oraculum diuinum non ignorans</hi>, Pondus, et pondus; mensura, et mensura; vtrumque abomin abile est apud Deum. <hi rend='italic'>Quid porro? Virtutes multorum, quae maxime clarent aduersis (nam discamus et Sanctorum inuidiam,</hi> <note><hi rend='italic'>Ambros li. de Ioseph, cap. 1</hi>.</note> <hi rend='italic'>inquit Ambrosius, vt imitemur patientiam) consilia prudentum, per quae difficillimi casus explicati sunt: prouidentia Dei non modo per externas sed et per intestinas prospere vehens procellas, obruenda sunt tenebris? Ergo et improbitas illo notitiae publicae quasi fraeno carebit? Denique vita humana, ac priuatim Religiosa schela fraudanda est ea institutionis parte, quae capitur ex vitandis exemplis?</hi> Hoc illud est praecipue in cognitione <note><hi rend='italic'>In prooem. Dec. 1</hi>.</note> rerum salubre ac frugiferum, <hi rend='italic'>ait Liuius</hi>, omnis te exempli documenta in illustri posita monumento intueri: vnde tibi, tuaeque reipublicae, quod imitere <note><hi rend='italic'>Polyb. initio lib. 1</hi>.</note> capias: vnde foedum inceptu, foedum exitu, quod vites. <hi rend='italic'>Primam Historiae commoditatum scite huc refert Polybius, quod alieno periculo quae felicissima doctrina est) sapientia ediscatur. Sed Magistros audiamus e disciplina Christi. Justinus Martyr ad Zenam et Serenum itascribit:</hi> Vobis etiam non dubitaui scribere, vt pueriles quorumdam viuendi rationes cognosceretis. Cognitio enim generis viuendi eorum, qui rationem ducem in vita non sequuntur, prudentes eos <note><hi rend='italic'>Cass lib. 11. Instit. c. 16</hi>.</note> efficit, qui diligentiam curamque adhibent, ne in similia incidant. <hi rend='italic'>Veteres Aegypti Patres, Cassiano teste, apud iuniores aeque de virtutibus atque vitijs tum rationibus, tum exemplis vtriusque generis disserebant</hi>, vt futurorum, <hi rend='italic'>inquit</hi>, certaminum, antequam superuenirent eruditi, quomodo praecauere, et occurrere <note><hi rend='italic'>Vita Pach. cap. 32</hi>.</note>eis, vel confligere deberent, instruerentur. <hi rend='italic'>Auctor vitae Pachomij</hi>, Quomodo, <hi rend='italic'>inquit</hi>, hunc virum bonum et industrium produximus in medium ad eosincitandos, qui volunt bona sectari; ita etiam par est meminisse prauorum et <note><hi rend='italic'>Pallad. c. 5. in fin. ead. c. 31. et 34</hi>.</note>ignauorum, vt sint cauti, qui audiunt. <hi rend='italic'>Eandem ob causam idem profitetur (si dignus est hoc consessu) Palladius, additque:</hi> Vt simul tanto sint laudabiles magis, qui recte, et ex virtute se gerunt. <hi rend='italic'>Longum faciam, si percensere contendam, quae ex vitiorum narratione commoda in vitam humanam redeant Apud S S. Patres sapientiae Christianae magistros multa extant, dum rationem reddunt, quare talia sacris codicibus (quos imitari quem pudeat?) consignari Deus voluerit. Nec pauca in priore Dauidis</hi> <note><hi rend='italic'>August. im psalm. 99</hi>.</note> <hi rend='italic'>Apologia Ambrosius ponit. Sed huic loco nihil aptius illa S. Augustini in psalmum vndecentesimum disputatione</hi>. Modo autem ne securus laudes quamlibet vitam: ante mortem ne laudes hominem quemquam. Hinc autem falluntur homines, vt vel non suscipiant meliorem vitam, vel temere aggrediantur: quia et cum laudare volunt, sic laudant, vt non ibi dicant mala, quae mixta sunt; vt et qui vituperare volunt, tam inuido animo et peruerso vituperant, vt claudant oculos aduersus bona: et sola mala, quae ibi vel sunt, vel putantur, exaggerant. Inde fit, vt vnaquaeque professio male laudata, id est non caute laudata, cum inuitauerit homines laude sua, inueniant illi, qui illuc veniunt, aliquos quales ibi esse non credebant: et offensi a malis, resiliant a bonis. <hi rend='italic'>Obsecro, bone lector, totum locum inspicias. Animaduertes praestantissimum illum ita censere Doctorem, Religiosam vitam suscepturis et adperseuerantiam, et ad caritatem fraternam conseruandam omnino necessarium esse praenosse in omnigradu et ordine admixta esse bonis mala: omnem professionem in Ecclesia habere fictos: eoque vehementer errare, ac perniciosissime fallere tum eos, qui tantum mala, tum item qui tantum bona peruulgant. Nullo igitur modo talia praeterire vel Historicum professo licet, vel publicae studioso vtilitatis expedit. Illud tamen conandum vir bonus nemo negauerit, vt ex his quoque vtilitas</hi>
<pb id='as012'/>
<hi rend='italic'>quam solidissima, et, quoad veritas concedat, nullo admixta incommodo capiatur. Nicephorus</hi> <note><hi rend='italic'>lib. 14. c. 41</hi>.</note> <hi rend='italic'>profitetur omnia se vtilia colligere, et interdum e serpentibus andromachen conficere. Studium enimvero praeclarum. Quemadmodum enim Andromachus saluberrimo medicamento, cui et nomen dedit (sed vulgus Theriacam mauult dicere) inuento viam reperit, per quam et noxia prodessent, et venenum veneno exarmaretur: ita enitendum Scriptori est viroque bono, vt vitiorum commemor atio fiat remedium vitiorum.</hi> <note><hi rend='italic'>S. Ambros. Apol. Dau. c. 3</hi>.</note> <hi rend='italic'>Sapientis quoque lectoris est non mirari si homines cuiuscumque propositi sint, interdum labuntur acpeccant, cummirum sit magis si homo peccato careat, quam si peccatum aliquod affectet. Nec opinionem virtutis apud se cuiusquam minuere debet, sidelictum ille correxerit, cum tam multos, qui non mediocriter aliquando peccarunt, colamus in caelo Sanctos. Nec demum existimandus est auctor inconstans, si eundem nunc laudet, nuncreprehendat. Talis enim vita est hominum non raro inconstans; et humanae vitae simulacrum Historia verum est: non, sicut poëma, ad speciosam imaginem, atque mirabilem personam fictum</hi>.</p>
<p><note>IX. Quae modestia Historicum decet.</note><hi rend='italic'>Modestiam in Scriptore quidam eam probant, atque adeo requirunt, vt resperinde vt sunt, exponat, vitiorum nulla insectatione. Quae nobis modestia extra modum videtur. Maledicentia quidem nulli hominum minus conueniat. Caeterum vt laudare tempestiue virtutes, ita deformare vitia eiusdem fuerit. Primum quia admonendus est lector, qui saepe est rudis, vt quod vitiosum est, esseintelligat. Deinde vt ab imitatione deterreatur. Multo minus ferendi, quide Haereticis atque Catholicis ita memorent, tanquam medij velint videri. Diuersa ratio est scribentium bella, quae saepe vtrinque sunt iusta. An de Catilina, deque alijs, qui contrapatriam coniurarunt, et arma gesserunt, ita narr andum, vt de nationibus, quae pro libertate imperioque iuste pugnabant? Haeretici perduelles, et proditores Ecclesiae orthodoxae sunt, veritatis hostes, sacrorum perturbatores, rempublicam permiscent, pacem tollunt, animas diabolo mactant, regnum eius propagant, Christo bellum faciunt Hocita est verum et persuasum Catholicis, vt sanguine testari non dubitemus. An igitur de tantis sceleribus et exitijs ignaue prodendum, mussandumque est? Ipsi, opinor, haeretici si quam vnam sectam ex animo sequantur; de alienis loquantur acerbius? Bona et in hoste laudanda non negamus; sed quid boni sit ijs, qui boni summam et caput perdiderunt? Vtinam haberent multa, quae commendari possent, a nobis libenter (quod quidem non maligne factum legenti constabit) ea quoque publicarentur. Amamus enim in Christo homines, cum detestemur errores: et id cupimus precamurque, vt agnita veritate saluifiant</hi>.</p>
<p><note>X. Notatio temporum salus veritatis.</note><hi rend='italic'>Ad extremum existimabit quisquam pulcherrimas a nobis res nimium interdum temporum distinctione concisas; et quae in vnum velut corpus redacta spirarent ac viuerent, distracta temporibus, tanquam dispersa locis membra exanima frigere. Quaedam etiam tenuiora ampliorem multo habitura speciem fuisse, si cum eiusdem generis multis conglobatim posita sub vnum aspectum fuissent. Nostraratio haec est. Primum leuissimam ducimus illam maiestatis quaesitam speciem, cum ad iactantiam non scribamus. Deinde magnorum Scriptorum exempla veterum ac recentium sequimur. Postremo quoniam omnibus vbique commodis frui non licet, verissimeque dicitur annorum ratio cardinem</hi> <note><hi rend='italic'>Solinus c. 2</hi>.</note> <hi rend='italic'>veritati facere; incorruptam memoriam temporum, et in ea sitam veritatis incolumitatem tanti aestimamus, vt hanc vnam commoditatibus caeteris praeferamus. Illud inficiari nec debeo, nec possum, multa mihi ab ingenio et facultate defuisse, quo minus egregia facta dictis aequarem: sed curam fidemque praestitisse homini ex alieno nutu pendenti, et inde opus aggresso satis fuerit</hi>.</p>
</div>
</front>
<body>
<div1 id='SaHR.01' n='1' type='book'>
<pb id='s001' n='1'/>
<head>HISTORIAE SOCIETATIS IESV PARS SECVNDA Generalatum IACOBI LAINII complexa. LIBER PRIMVS.</head>
<p><note>1</note> SVBLATO ex humanis B. Ignatio, instituta pereum Societas IESV nihilo minus fundatoris sui caelo recepti praesentiam sensit, quam cum parentem eumdem ac rectorem habebat in terris. Itaque nec progressus postea minus ad mirabiles habuit, nec res ad Dei gloriam salutemque mortalium gessit minus inclytas, et memoria dignas. Quae ego posteritati vulgare iussus aggredior, eo tantum consilio, quo ab initio coeptum hoc historiarum nostrarum opus est: primum quidem vt admirabilium effectori parentique sanctitatis Deo per Iesum Christum, cuius praepotentis gratiae vis clarissime toto hoc in rerum cursu cernitur, laus debita sit, et gratiae agantur: tum vero, vt merita Beatorum ad minores memoria extet: et anteactae res postagendis <note>Societatis status mortue Ignatio.</note> praeluccant. Societatis, cum parente orbata est, anno post Christum natum millesimo quingentesimo quinquagesimosexto, ex cuius anni mense Augusto haec incipit narratio, status hic erat. Domiciliis prope centum in prouincias <note>2 Prouinciae duodecim.</note> duodecim distributis per longissime dissitas terrarum oras agebant Socij nun multo amplius mille. Prouinciae erant nouem in Europa: Italia, Sicilia, Germania duplex, superior et inferior; Gallia, Aragonia, Castella, Baetica, Lusitania. extra Europam tres, Brasilia, AEthiopia, India. Quod siquis circumspiciat quantum hae prouinciae terrarum amplecterentur, animaduertet vix vllam fuisse orbis terrarum partem, ad quam minus septem decim annis, ex quo primum Societas auctoritate Romani Pontificis coaluerat, propagata non esset; ac prouinciarum, quae postea additae sunt, non multas in vacuo solo constitutas, sed e <note>3 I. Italia.</note> partitione veterum plerasque natas. Domicilia satis multa numerabat Italia: praeter domum quamdam Bassani, et Mutinense Collegium, quod carebat magistris; Collegia, in quibus publicauerat disciplinas, decem habebat: vnum Patauij, quod primum Societas in Italia extra Vrbem domicilium habuit: reliqua Venetiis, Ferrariae, Argentae, Bononiae, Genuae, Florentiae, Perusiae, et omnium tum maximum Laureti: denique Senis hoc anno <note>4 Prouincia Romana extra ordinem.</note> coeptum. Praeter haec Collegium erat Neapoli, quod vti caetera, quae erant Romae domicilia, domum Professorum cum domo Probationis adnexa, Collegium Romanum et Germanicum; Vrbique proxima Tiburtinum, et Amerinum absque opera Prouincialis per se regebat Ignatius. Ex quibus tamen prouinciam quidam, quae prima et mater sit omnium, constituentes, prouinciarum numerum Ignatij tempore tres ac decem fuisse produnt. In Sicilia quatuor erant ab <note>5. II. Sicilia.</note> soluta Collegia, Mamertinum, cui adiuncta erat domus Probationis, Panormitanum, Bibonense, et Montis regalis: duo erantinchoata, Syracusis et Catanae. Atque Italiam Iacobus Lainitis, Siciliam Hieronymus Domeneccus administrabat. <note>6 III. Germania inferior.</note> Germania inferior seiuncta hoc anno ab superiore domiciliis constabat tribus, Louaniensi, Tomacensi, Coloniensi, quod vnum iam scholas ordiebatur. Prouincia tenuis, et ipso suo in ortu orba: quod necdum admissa in Belgium auctoritate regia Societas esset (pro qua re hoc ipso tempore ad Philippum Regem Ribadeneira strenue laborabat) ac Bernardum Oliuerium, qui fuerat illi Praepositus, vita prius defecerat, <note>7 IV. Germania superior.</note> quam munus iniret. Germaniam superiorem Petrus Canisius moderabatur. Ea multo erat prouincia absolutior. Viennae in Austria Collegium, eique adnexam periclitandis Tironibus domum, ab hisque secretas conuictorum habebat aedes. Pragae in Boemia, Ingolstadij in Bauaria singula cum gymnasiis Collegia hoc ipso anno deducta. <note>8 V. Gallia.</note> Galliam Paschasius Broettus regebat. In ea domicilia duo tantum; Billomi vnum satis et caecera, et gymnasio florens: alterum Parisiis tenue admodum, atque aegre initia sua sustinens. Castella <note>9 VI. Castella.</note> praeter tirocinium apud Septimancas, numerabat Collegia decem, sed pleraque sine magistris, Complutense, Salmanticense, Conchense, Montis regij: ad haec Abulense, Methymnense, Vallisoletanum, praeterea Burgense, Ognatense, ac denique Placentinum, ad hanc prouinciam nuper e Baetica translatum. Porro ipsi Baeticae reliqua <note>10 VII. Baetica.</note> erant domicilia quinque, Granatense, Hispalense, Montellanum, sancti Lucae, Cordubense: idque vnum in hac prouincia gymnasium aperuerat: ac Tirones Corduba hoc anno aestate ineunte Granatam translati fuerant. In Aragonia <note>11 VIII. Aragonia.</note> instituta erant Collegia quinque: quorum tria Barcinonense, Caesaratigustanum, Murcianum cum scholis carerent, erant similia domibus: tantum in Valentino et Gandiensi litterae tradebantur. Lusitania speciem habebat prouinciae perfectam. <note>12 IX. Lusitania.</note> Nam quamuis paucis admodum in vrbibus Societas consideret, habebat tamen praeter Collegia, Professorum ac Nouitiorum domos. Olissipone ad sancti Rochi domus erat Professorum,
<pb id='s002' n='2'/>
ad sancti Antonij Collegium. Conimbricae Collegium in domicilia duo partitum; quorum alterum cum ab initio Societas possedisset, alterum recens accepisset a Rege, vetus illud, hoc nouum; itemque ab situ vetus, quod edito sederet loco, superius; nouum, quod iaceret in valle, inferius appellabant. Atque in superiori Nouitii quoque educabantur. His adiuncta domus ad sancti Felicis maxime ad procurandam eo loci Conimbricensis Collegij annonam. Super haec Eborae Collegium erat. Castellae Antonius Araozius, Aragoniae Franciscus Strada, Baeticae Bartholomaeus Bustamantius, Lusitaniae Michael Turrianus praeerant Prouinciales. His vero omnibus, et prouincijs extra Europam Franciscus Borgia Commissarius generalis Hispaniarum et Indiarum nomine praefectus erat. Porro in prouincijs <note>13 X AEthiopia.</note> extra Europam numerabatur AEthiopia Abassinorum, non quod sedes dum in ea statuta vsquam esset, sed quia oblata spe (quantum ignaris futuri mortalibus confidere fas est) saris certa prosperi euentus, cum regio vasta plurimum operarum varijs postulatura locis videretur, destinatus Prouincialis erat Antonius Quadrius: isque superiore anno cum aliquot Socijs in AEthiopiam transmissuris praecesserat in Indiam: eodem subsequentes Patriarcha Ioannes Nunnius, Episcopus Andreas Ouiedus, ac reliqui Socij hoc tempore Oceano Indico vehebantur. Caeterum euentu haud quaquam initijs pari, non recepto a schismaticis Patriarcha, quemadmodum in loco referam, plus haec prouincia laborum tulit, quam frugum: tandemque desijt esse.</p>
<p>Iam vero, quia Brasiliae Indiaeque statum, qui <note>14</note> ignorant loca, nisi prius rudem saltem animo sibi figuram eorum adumbrent, difficile cognoscent; et id laborandum Historico est, vt quanto res magis obscurae ac longinquae sunt, tanto ad eas sub conspectum ponendas maiorem quasi facem claritate natrationis adhibeat, hinc exordiar. Vulgus hac tempestate geminam Indiam nominat, Orientalem vnam, alteram Occidentalem. Quae ad Orientem posita <note>XI. India Orientalis.</note> est, nota priscis quoque saeculis fuit. Quippe continens est huic nostro notoque olim et culto veteribus orbi. Itaque quanquam iter maritimum ex nauigatione circa Africam, vltimumque eius promontorium, quod Bonae spei vocant, apertum non erat; et vix tenuia quaedam vestigia fabulis poetarum similia prodebantur, vnde argumentarentur nauigationem eiusmodi peruiam esse; tamen per AEgyptum, ac Persidem, aliasque finitimas gentes non modo aditam Indiam, sed etiam exportatas inde in Europam merces, et commercia vltro citroque instituta constat. Quae vero ad Occidentem nominatur <note>15 India Occidentalis, eadem nouus orbis et America.</note> India, ea ante annos ab orbe redempto mille quadringentos nonagintaduos (quod quidem memoria literarum extet) prorsus incognita latuit. Quippe ab orbe nostro immensa Oceani interfusi vastitate dirimitur. Itaque quanquam necesse est ad proseminandam perfectiorum ammantium, atque adeo hominum stirpem aliqua aliquo tempore communicatio nostro cum orbe intercesserit, seu nauibus impetu ventorum forte delatis, seu diuino monitu, aut studio curiositatis humanae actis, seu per minora, quae alicubi interiaceant, maris interualla; tamen intermissus vtrimque commeatus, obliterata prorsus omnis memoria erat. Inde nouus orbis ea omnis regio, et ab Americo Vespucio nauarcho, qui clarius explorauit, America: atque etiam vocabulo ab Orientali translato, India Occidentalis nomen accepit. In hac Occidentali India, nouoque orbe Brasilia est. Igitur qui Olisippone soluunt, eodem ferme itinere ad Brasiliam, et ad Orientalem Indiam (cui nos vni nomen Indiae sine addito reddemus) per longum spatium pergunt: sed vbi ad torridam, et subiectam AEquatori plagam venêre, qui Indiam petunt, porro pergunt ad promontorium Bonae spei Austrum versus, vnde in ortum vertuntur; nec celerius quinto mense, plerumque serius in Indiam petuehuntur. <note>16 XII. Brasilia.</note> Qui vero in Brasiliam nauigant, ij cursum in occasum flectunt, ac statim nauigatione fere bimestri ipsa occurrit Brasilia; quae ab AEquatore propemodum ipso exoriens longe in meridiem porrigitur. Eius Lusitani oram maritimam in septem hac tempestate diuisarant Praefecturas: postea etiam octaua, quam Fluminis Ianuarij vocant, accessit. Harum Praefecturarum proxima AEquatori est Tamaraca; tum deinceps in Austrum magis ac magis vergentes Pernambucus, Baya omnium Sanctorum, Illhaei, Portus securus, Praefectura et oppidum sancti Spiritus, Fluminis Ianuarij, ac postrema maxime australis sancti Vincentij. In hac postrema, et in vrbe sancti Saluatoris, quae est in Baya omnium Sanctorum, praecipuas cum aliquo reditu sedes habebat Societas: in quibus etiam prima litterarum elementa pueri docebantur. In Portu securo et oppido sancti Spiritus bini ferme, sacerdos cum socio morabantur, partim eleemosynis, partim suanun labore manuum vitam sustinentes. Ex hisce sedibus ad alia subinde excurrebant loca. Vniuersi numero tota in prouincia duodetriginta: quibus inde vsque ab anno millesimo quingentesimo quadragesimo nono, cum in eas terras primum Societas penetrauit, Prouincialis praeerat Emmanuel Nobrega. His de Brasilia adumbratis, prouinciam Indicam <note>17 India.</note> placet ad huius Historiae commo ditatem distinguere in praecipuas partes tres. Prima est ea, quae ab Indo flumine proprie nominatur India, altera Molucae, postrema Iaponia. Rursus hae singulae suas habent partes. Quam dixi proprie vocari Indiam, regio est perampla, qux inter Indum ab Occidente, eam scilicet partem, quae nos propius spectat, et Gangem ad Orientem perlongo tractu in modum linguae, Austrum versus excurrit in mare. Huius linguae id maxime latus, quod Occidenti obuersum est, habent Lusitani. In eo media est prope Goa insula, et eodem nomine vrbs totius Indiae facile hac tempestate princeps, cum proximis et pusillis duabus insulis Ciorano, et Diuare: itemque Salsettana in continenti plaga. Supra Goam versus Septemtriones, et ostia Indi fluminis septuaginta ab Goa leucis occurrunt Salsettae Bazainiae. Ea insula est: in qua Tanaa, et quatuor inde leucis Bazainum, vrbes: in quibus quaterni ferme de Societate versabantur. Vltra Bazainum leucis
<pb id='s003' n='3'/>
circiter viginti oppidum Damanum est, quod tempore eo, quod nunc exequimur, nondum erat in potestate Lusitanorum. Infra Goam versus meridiem situm Cocinum est, vrbs secundum Goam, a qua leucis ferme centum abest, totius Indiae facile princeps. Inde quinque circiter et viginti leucis Coulanum, tum ora Trauancoris ad extremum vsque promontorij Commorini cuneum. Inde excipit eum promontorij flexu ora Piscaria ab piscatu margaritarum nomen et nobilitatem adepta. Supra eam in latere eodem Orientali Meliapora est: quam et S. Thomae Coloniam, ab S. Thomae Apostoli sepulcro vocant. Hisce locis omnibus aliquot de Societate agebant. <note>18 Molucae.</note> Iam vero longe vltra Indiam ad solis exortum Molucae sunt et Iaponia: et: siue ad hanc, siue ad illas nauigetur, ad auream primum Chersonesum, vbi Malaca est, venitur, ab Goa sexcentarum leucarum interuallo discretam. Ab Malaca ad Austrum modice flexo cursu, tenditur ad Molucas pari fere spatio, quo ab Goa ventum Malacam est. At multo maiore in Septemtrionem flexu, primum ad Sinas leucarum spatio quingentarum: ab Sinis denique ad Iaponiam itur leucis minus centum. Molucae insulae sunt permultae: Malucum plagam omnem appellant. Insularum praecipua, vbi oppidum stabat et arx Lusitanorum, Ternate erat. Ad hanc antequam Malaca venias, nonaginta procul leucis insula, cui multae pusillae adiunctae, Amboinus occurrit. Vltra Ternatem leucis sexaginta regio est, quam vulgo Mauri nominant: cuius duae praecipuae <note>19 Iaponia.</note> partes Morotia et Morotais. De Iaponia id in praesentia satis notasse fuerit. In Ximo, quae vna este tribus praecipuis eius insulis, quod prima ab Sinis nauigantibus se offerr, et Lusitanorum nauibus petebatur, ad hanc diem fidei Christianae maxime fuisse iacta semina. In hactanta prouinciae Indicae vastitate, vbi Ignatius ex humanis excessit, si recens ortam familiam inspicias, multi sane; at, si negotiorum laborumque molem, perpauci versabantur, Socij numero circiter centum. In Iaponia tres dumtaxat sacerdotes, et laici quinque Cosmi Turriani curae concrediti. In Molucis totidem ferme, quot in Iaponia: quibus Alfonsus Castrius praeerat. Goae praecipuus numerus, sed dimidium ferme cironum. Prouincialem cum ab excessu Xauerij iustum desiderarent, sibi ipsi Antonius Quadrium, qui e Lusicania superiore anno venerat, communibus suffragiis legerant: sed Consaluus Silueria, inclytus deinde Martyr, huius anni autumno missus ab Ignatio Praepositus appulit. Hicigitur status hoctempore Societatis erat in India caeterisque prouinciis. Multis praeterea in locis rem diuinam noimulli haud stabili sede procurabant, et a multis summo studio accersebantur.</p>
<p><note>20 Professi quatuor votorum in Societate.</note> Numerus eorum, qui nobis votorum quatuor Professi vocantur, quod ad tria solennia Religiosorum vota, quartum praecipuae obedientiae Romano Pontifici, ad obeundas eius missu pro religione peregrinationes quasuis aduciunt, suntque velut ossa ac nerui huius Ordinis, admodum erat angustus. Ii tota in Societate quinque circiter ac triginta censebantur, Ignatio suum illud tenente, vti pauci, cumque delectu m Societatem, multo vero paucissimi ac delectu maximo, experimentisque plurimis cogniti in Professorum <note>Quinque superstites e primis decem.</note> numerum admitterentur. Praeter hos, quinque supererant e primis decem Iacobus Lainius, Alfonsus Salmeron, Paschasius Broettus, Simon Rodericius, Nicolaus Bobadilla. Hoc in statu rerum iustis B. Patri magis ad venerationem debitis, quam ad expiationem necessariis rite <note>21 Lainius creatur Vicarius.</note> persolutis; qui erant Romae Professi, Martinus Olauius Collegij Romani Praeses, siue (vti tunc appellabatur) Superintendens, Ioannes Polancus, qui fuerat Ignatio ab epistolis, Andreas Frusius Collegij Germanici Rector, aduocato etiam, tametsi tria tantum vota erat professus, Pontio Gogordano; de Vicario substituendo egerunt. Bobadilla Tibure versabatur. Illico accersitus, quia neque valetudo, qua vtebatur incommoda, neque caniculae aestus permittebat in Vrbem pedem inferre, suffragium suum Polanci arbitrio permisit. Lainius quoque, qui grauissime decumbebat, interrogatus quem nominaret, ad id se respondit accedere, quod caeteri statuissent. Ita res tum bona fides atque simplicitas pro iuris formulis ac legum sanctionibus temperabant. Ergo tridui spatio ab Ignatij sine interiecto, quoad appareret, quid sperandum de Lainij salute foret; cum de medicorum sententia in tuto iam prope videretur; quia institura Societatis iubent fere ad id muneris deligi ex iis quempiam, qui adesse Praeposito solitiessent, vel in proximo degerent: isque praeter adiumenta summae doctrinae, prudentiae, sanctimoniae, auctoritatis, quibus red debatur aptissimus, etiam Italiae Prouincialis erat, et antiquissimus intereos, qui supererant e primis decem; ipse omnium suffragiis Vicarius decemitur. Haec illi res ante sextum Augusti diem nunciata non est, ne curae morbum exasperarent. Eo autem die allatis, quibus subscriberet licteris, de demandata sibi procuratione admonitus, ingemuit, quod non modo inidoneo, sed ne viuo quidem homini onus imposuissent. Verum cum frustra esset rergiuersari, non diu altercatus est. Paulo ante obitum Ignatius <note>22 B. Ignatius aeger tres sibi in adminisitratione substituerat.</note> Ioannem Polancum, et Christophorum Madridium, qui pro pemodum tiro necdum Professorum ex ordine, sed magnae vir auctoritatis erat; itemque Hieronymum Natalem collatis inter se consiliis in admmistranda Societate, cui rei vacare ipsum graues assiduaeque morborum molestiae non sinebant, suprema voluerat vti potestate. Hac eadem Lainius, munere Vicarij suscepto Polancum atque Madridium, qui Romae praesentes aderant, dum vires, si Deo placitum esset, recuperaretipse, vti iussit: eodemque die ad Prouinciales omnes Polancum dare litteras, quibus significaret communis Parentis migrationem: munus Vicarij, quod nequisset detrectare, sibi impositum: tum vt ad generalem <note>23 Congregatio generalis indicitur.</note> conuentum se rite compararent, futurum ad Nouembrem, si fieri pesset, ineuntem: quando quidem certae causae permissum Constitutionibus semestre spatium cogebant contrahi: item vt Romam iter arriperent: ibi futuro conuentu, quod magis esset legibus Societatis consentaneum. Siquid interim aliter videtetur, locum fore nunciandi. Bonum commune familiae, bonamque ac
<pb id='s004' n='4'/>
prosperam idonei Praepositi creationem Deo sacrificiis ac precibus commendarent. Denique conarentur quam frequentissimi, quamque paratissimi conuenire, quia haec prima erat futura Congregatio, atque adeo posteriorum omnium veluti exemplar ac forma: tum praeter Generalis creationem res tractandae grauissimae: ac summa <note>24 Constitutiones quo in statu B. Ignatius reliquerit.</note> erat manus imponenda Constitutionibus. Hae quidem promulgatae iamerant, et ad vsum traductae; tamen Ignatius, qui semper id spectabat, quod maxime expediret, malebatque posteris opportunitate vtentium, quam auctoritate sua sancitas leges relinquere; noluerat omnino ratas haberi priusquam eas expeximenti secuta praerogatiuam Societas communi suffragio comprobaret. Hanc igitur ob causam nominatim vocabantur ad congregationem quidam praecipuae auctoritatis, institutique peritiores Franciscus Borgia, Antonius Araozius, Hieronymus Natalis, Ludouicus Consaluius: omnesque praeterea vniuerse admonebantur, id vt secum scriptum afferrent, quod in vita ad promulgatarum legum accommodanda normam vbique gentuim pro diuersis nationum moribus, aliaque regionum natura vsus ac dies docuisset. Antequam hae litterae in Hispaniam perserrentur, siue quod bellum inter Paulum Quartum Pontificem, ac Philippum Secundum Regem Hispaniarum commercia retardaret, siue alia fuerit morae causa, Ignatij obitum Borgia Commissarius a Ribadeneira, qui tum in Belgio versabatur, cognoscit. Vallisoleti pereos dies Commissarius agebat. Aderant ibidem Araozius, Strada et Bustamantius Prouinciales, vnaque Hieronymus Natalis ab Roma profectus Collegio Romano in summa rerum difficultate subsidij quidquam <note>25 Hieronymi Natalis solida humilieas.</note> expediturus. Hunc autem, et nuper vna cum Polanco et Madridio, vt dixi, suprema cum potestate Societatis administrationi praefecerat Ignatius, et anno superiore (cum idem Beatus Pater voluerat ab Romanis Sociis vnum sibi ad munus iam gerendum inualido, aliquem substitui) consensu omnes maximo nominarant. cuius rei litterae, quibus in Hispaniam missus erat, fidem faciebant manu Ignatij consignatae: quae testabantur Natalem Ignatio Vicarium quidem fuisse suffectum, verum in Hispaniam nonnisi ad certa quaedam mitti negotia. Quae cum ita essent, nunciato Ignatij obitu, creditum est Vallisoleti ipsummet Natalem auctoritatem Generalis Vicarij obtinere. Quare is de Commissarij, triumque Prouincialium sententia Lusitanos Patres admonet, vti se ad iter Romanum accingant. Qui <note>26</note> simul, quae Romae transacta fuerant, quaeque tunc agebantur in Hispania, conspexisset; diuisum procul dubio imperium censuisset; seditionem ac ciuilia inter Patres bella expectasset: sed viro illi acerrimo, qui penitus Christi IESV, et huius minimae eius famliae spiritum hauserat, de infimo, non de summo loco anibitio ac pugna erat. Vbi mox perlatae sunt litterae de subrogato Romae Vicario, cum caeteri libentissime quieuere, tum vero Natalis, quemadmodum ipse in suis commentariis testatur (quibus haud facile quidquam scribi candidius potest) commotus est nihil: quin purius eam cepit animo voluptatem, vt domestici ex ore vultuque multis diebus emicantem aperte viderint, admiratique sint. Nec quidquam interim, dum ab Vrbe litterae expectabantur, magis erat solicitus, atque pertimescebat, quam ne confirmati sibi muneris nuncius afferretur. Romani Patres in substituendo, nulla ipsius Natalis mentione, nouo Vicario, quid secuti sint, haud quaquam compertum habeo. Videri potuit Beatus ipse Pater totam rem facto diremisse, cum publicam administrationem nouissime non ipsi vni, sed Polanco simul ac Madridio delegauit; sed, quoniam eius muneris mentio erat in litteris, per quas in Hispaniam erat missus, illud vero similius. Quod ad Praepositi Generalis subleuandos aegri labores, nec ex formula Constitutionum, icd voluntario Beati Patris ritu extra ordinem suffectus erat; existimatum, quidquid inde potestatis acceperat, pariter cum <note>27 Professi per interregnum haud creandi.</note> Ignatij sine expirasse. Caeterum cum ad comitia plurimi vocarentur, apparebat conueniendi paucis admodum potestatem fore. Namque ternos e singulis prouinciis cum adesse Constitutiones iubeant, ipsummet Prouincialem Praepositum, ac duos prouinciali lectos conuentu; Professorum paucitas faciebat, vt in prouinciis multis, neque conuocari concilium, neque legitimus numerus expleri posset. Certe in Baetica praeter vnum, qui illam procurabat, Bustamantium, omnino quatuot votorum Professus (his enim vnis vtriusque suffragij ius est, siue ad demandandum, siue ad accipiendum supremum magistratum) nullus erat. Praeter haec nonnemo ex his valetudinem merito erat excusaturus. Quidam grauissimis negotiis ita erant implicati, vt expediri, neque ipsis integrum, neque e republica ea esset. Ea causa coeptum est disputari quid facto opus esset; ac nominatim, expediret nec ne ad supplendum iustum ex lege numerum, atque ad conuentum et primum, et pro rerum momento, de quibus consultandum erat, grauissimum frequentandum, nonnullos ad Professorum ordinem aggregare; praesertim cum idoneorum hominum virtute ac doctrina insignium copia suppeteret, ipseque Ignatius quosdam Romae, quosdam in Hispania, quorum nomina ad Borgiam per Natalem transmiserat, designasset. Res est visa magni ponderis sedulaeque deliberationis, agitataque Romae et in prouinciis est. Nec Vicarius a Professorum creatione ab horrebat: saltem placebat, quo conficeretur is numerus, qui ex prouinciis adesse debet, nonnullos ex iis deligi, quos Beatus Pater designauerat; qui, posteaquam Professi caeteri conuonissent, eorum de sententia, si videretur, quatuor solennia vota profiterentur, et inde suffragij ius haberent: sed tandem consensu omnium decretum est abstinendum omnino videri, ne posteris exemplum relinqueretur, quandoque comitiorum sanctitati periculosum, quempiam, quamdiu interregnum esset, ad eum gradum prouehendi. Caetera incommoda, posteritatem, et ingenia hominum, recte etiam facta ad imitandum in deterius prona respicientibus, videri hoc vno minora. Itaque ne Madridius quidem, cui, quantam dixi, potestatem Ignatius delegauerat, inter Professos hoc tempore adscriptus est.
<pb id='s005' n='5'/>
<note>28 Vicarij potestas non ad Congregationem solum habendam.</note> Deinde de potestate Vicarij disceptatum est cum aliqua dubitatio suboriri posset, ad comitia ne tantum habenda, an ad Societatis vniuersae administrationem pertineret. Visum est praecipuum quidem Vicarij munus comitia esse; nihilo tamen minus etiam Societatis reliquam gubernationem ab eo pendere. Quae res cum in Hispania disceptaretur, Natalis, quo administrationem ab sese remoueret, primum egit, vt Lainio Commissarij ac Prouincialium suffragiis plane haec rerum omnium potestas vel demandaretur, vel confirmaretur. Deinde id ipsum in declaratione cap. IV. octauae Constitutionum partis expressum ab Ignatio animaduertit. Adeo illis initiis erant obscura, quae nunc clarissima vsus fecit. Postremo est consultatum <note>29 Commissariorum potestas mortuo Generali num maneat.</note> vtrum auctoritas Commissariorum maneret. Ex vna parte Dominicani Ordinis exempla, apud quos morte Generalis Magistri, Commissariorum quoque auctoritas extinguitur, et ipsummet genus potestatis, quod extraordinarium est, sua debant finiri oportere. Sed tamen, quoniam non minus, quam ordinaria Rectorum ac Prouincialium, haec Commissariorum potestas in Societate ab vno eodemque summo capite proficiscitur; vt caeterorum magistratuum, ita horum visa est retinenda, quoad conuocati Patres (quandoquidem in relictis ab Ignatio institutis nulla erat de ea re mentio) certius aliquio statuissent. Nam in aliis Ordinibus cum prouinciarum Antistites maneant, Commissarios in interregno summoueri non esse mirum: quod hi a Generali demortuo, illi a conuentu cuiusque prouinciae, qui manere censetur, auctoritatem accipiant. Caeterum vbi Lainius bene valeret, eos, quibus in <note>Sponte ipsi cedunt. Borgia confirmatur.</note> Societatem omnem potestas erat permissa, ea vti necesse non putabatur: ac sponte ipsi cessere. Borgia vti sua est iussus.</p>
<p>Iam vero confirmata valetudine Lainius Pontificem <note>30 Pontifex quomodo onimatus in Societatem.</note> Paulum hoc nomine Quartum adit: eius nutui se ac Societatem studiose tradit dicatque. Magnifaciebat Lainium Paulus, et praeter caetera de eius virtute praeclara iudicia superiore anno in amplissimum Cardinalium ordinem referre voluerat. Quare cum hominis causa, tum personae, quam sustinebat, comiter excepit atque honorifice. Commemorauit initio suum perpetuum erga Societatem studium satis perspectum inde vsque ab eo tempore, quo eius consobrinus Vincentius Carraffa Cardinalis Neapolitanus per absentiam Pauli Tertij Pontificis fuerat in Vrbe legatus relictus: ac testes huius rei quosdam ex Vrbe nominabat. Dein voce in sonum grauiorem ac lentum inflexa, coepit monere: viderent diligenter, quo pacto viuerenr. Nefas esse aliam vitae formam sequi, quam quae ab Sede Apostolica proficisceretur: neque feliciter euenturum, si aliam ipsi inirent viam. Tum vero aedificium non in arena, sed in firma ac solida petra posituros, cum Dei auctoritate, non hominum inuentis niterentur. Neque superiorum Pontificum decretis ita confiderent, vt successoribus et cognoscendi, et, si quid forte videretur, aliter statuendi ereptam potestatem crederent. Post alia huius generis, tandem fronte iterum explicata, optimo esse animo iubet. Atque, Ito, inquit, nostrofque istos filios consolare. Nuncia, si me audierint, Patrem optimum habituros. Quae loquens, de more <note>31</note> benedixit. Erat hic Pontifex morum quidem optimorum, et vitae religiosae peritus in paucis. Caeterum, vt sua cuique placent, et quibus insueuit, ea prima putar, cum illi normae, quam vel primos, vel in primis inuenerat, assuetus, rerum Societatis non intime esset peritus; nostrorum hominum virtutem atque doctrinam vehementer probare se, verum in instituto, et quasi in schola ac disciplina, ex qua illi prodibant, desiderare aliquid praese ferebat: cum tamen existimare de schola vel ex ipsis discipulis promptum esset. Ignatium non perbenigne tantum, sed etiam perhonorifice viuum tractabat: verum et alias ab eo dissenserat, et moleste tulerat quaedam sua Cardinalis acta Ignarij monitu a Pontifice Iulio dirempta: et nuper dicebatur de eo mortuo ita locutus quasi nimio imperio Societatem rexisset. Satis etiam constabat significasse non semel, ex nostro et suo Clericorum Regularium Ordine, qui Theatini vulgo dicuntur, vnum posse conflari. Nunc ergo hac vsus oratione, cum alio qui ex alijs multis, quae passim in republica mutabat, acrem se probaret, valdeque propensum ad omnia redigenda in eam formam, quam animo ipse comprehenderat: et summotus esset Ignatius, cuius veneratione antehac retardabatur, Lainium, ac Patres caeteros haud parum commouit, metuentes, ne nunc tandem siquid noui hoc in vitae genere moliebatur, efficeret. Nec oinnino frustra <note>32 Dei erga Societatem difficillimo tempore benignitas.</note> fuit timor, vt non longe post referam. Equidem cum illorum temporum faciem mihi repraesento, singularem aduersus hanc minimam familiam Dei benignitatem nequeo satis mirari. Versabantur Romae (praeter alumnos Collegij Germanici, quorum pariter Societatis industria sustentandae impensae erant) Sociorum amplius centum et quinquaginta, nullo prorsus certo reditu, eorumque pars maxima in conducta domo. Saeuiebatin Vrbe, vt in bello, caritas annonae vsque eo, vt viri primarij aegre se tolerarent, nedum alienae difficultati possent auxilio esse. Subsidia, quae superiores Pontifices subministrabant, hoc tempore nulla suggerebantur: animus Pauli alienior: columen, quosu sustineri omnia videbantur, Ignatij morte procubuerat. Angustiae vndique maximae, <note>33 Martinus Olauius moritur,</note> cum ecce tibi ad reliquas difficultates calamitas noua. Martinus Olauius, qui Collegio Romano praeerat, ibidemque Theologiam docebat, egregiae pietatis, insignisque doctrinae, magnique eas ob res in Vrbe nominis, vt eo Collegium maxime niteretur, ad XVI. Kalend. Septembris acutis febribus extinguitur: quem apparuit illum alterum fuisse, quem moribundus Ignatius significarat, cum sibi ac Socio benedictionis Apostolicae commeatum petia Pontifice iusserat. Quamdiu is grauiter aegrotauit, iuges pro eo succedentibus sibi ordine Socijs interdiu noctuque, Rectoris iussu Sebastiani Romae fusae ad Deum preces. Mortuus est, vti vixerat, sanctissime. Atque in supremo tempore tantam prae se tulit oris hilaritatem, vt videretur insigni aliquo praeter ordinem Dei beneficio frui. Nec mora longa: Collegium <note>34 et Andreas Frusius.</note> quoque Germanicum suo orbatur Rectore ac patre, Andrea Frusio. De quo, vti etiam de Olauio, abstineo plura dicere, quod satis in prima harum
<pb id='s006' n='6'/>
historiarum parte dictum est: si tamen satis dici de viris potest, qui sunt omni commendatione superiores. His duobus columinibus post Ignatium recens subductis, effectum est, vt exiguo spatio difficillimo tempore cuncta Societas, omnesque Romanae domus suis Patribus orbarentur. <note>Quomodo ferenda mors Sociorum.</note> Pusillus tamen ille grex, qui Deo stabat, nequaquam cecidit. Ita instituerat eos Ignatius, vt suorum excessu, quasi qui spem non habent, neutiquam afflictarentur: gauderent potius Collegia atque domos, quae aedificabantur in caelo, emeritorum multitudine frequentari. Quid enim siue ad decus, siue ad fructum optabilius, quam in beata Iemsalem municipes plurimos, et quam maximam sui partem habere? Assuescerent Deo, non hominibus niti, et consilia sua ad rationes diuinas accommodare. Deum enim, vti quosdam euocat, ita alios submissurum. Nec vero eius operâ quem nos cogitatione ac spe destinauerimus, sed quem maxime ille arcano iudicio suo voluerit, suum ad opus promouendum, qui filios Abrahae suscitare de apidibus potest, vsurum. Quibus boni filij praeceptis imbuti, quamuis tanta perculsi calamitate, nequaquam se orbatos ac destitutos crediderunt; sed totius parentem Sodalitatis, ac Romanarum domorum principes in caelum profectos, quasi legatos atque oratores apud Deum futuros: atque adeo confidebant, multo inde melius rei summae prospecturos. Quod sane, qui scriptas continue littetas post cogniram Ignatij migrationem e prouincijs, ac prope domicilijs omnibus euoluat, animaduertet non Romae solum vsu venisse; sed <note>35 Societatis post obitum B. Ignatij sensus.</note> late vbique terrarum. Omnes enim hunc ferme in modum nunciant: Audita Beati Patris abitione, singulis vulgo Sociorum cum insolito quodam diuinae consolationis gustu nouam constantiam accessisse, nouumque ardorem, tum ad consectandam serio virtutem, ac praecipue ad virae formam ab Ignatio traditam, quam diligentissime conseruandam; tum ad communia Societatis, reique totius Christianae procuranda commoda. Confidere omnes nunc demum bene Societati fore; nunc eius institutum fixum ratumque mansurum; nunc eidem robur ac firmitatem contra quosuis aduersantium impetus affuturam; nunc demum secundo cursu propagatum iri latissime. Quo e sensu animorum concordi atque communi licebat sine dubio sentire, Ignatium, quo meliore tum vita fruebatur, eo vberiorem, magisque vitalem spiritum ex augustissimo Christi fonte haustum, quasi vegetum caput in membra diffundere. Quod magis deinceps magisque comprobauit rerum euentus. Quamuis enim multae subinde obortae sint grauissimae tempestates; ex omnibus tamen nauicula haec euasit incolumis, et vbique longius mirum plane in modum prouecta est. Sub ea tempora reuersus <note>36 Salmeron e Belgie Romam redit.</note> e peregrinatione Belgica Salmeron, quo cum Cardinali de Motula Pontifex miserat, vbi Romanas res eodem ire gradu, quo reliquerat, vidit, et Sociorum, quos solitudine afflictos consternatosque se inuenturum opinabatur, fiduciam, constantiam, alacritatem animaduertit; summopere est admiratus. ac renouata carissimorum Patrum, quos reperit sepultos, cogitatione ac desiderio; erupit in lacrymas ille quidem, sed in lacrymas minime amaras; quod praesens rerum status felicius eos viuere testaretur. Belli tumultus pietatem Romae fouebat. Praeter voluntarias corporis vexationes, <note>37 Feruer Sociorum inter bellum.</note> quas diuersi generis alij alias impetrabant, permissum est omnibus binas vt horas vltra stata spatia paci a Deo precibus exposcendae singulis diebus tribuerent: quod per autumnales litterarum <note>Vocantur ad opera munienda Vrbis.</note> vacationes non incommode fiebat. Ad nonum Kalendas Octobris, multisque postea diebus, cum Vrbis oppugnatio timeretur, publico Romanorum consilio, et voluntate Pontificis, cum caeteris sacerdotibus, tum ordinum Religiosorum hominibus ad opera facienda vocatis, profecti e Societate cum ligonibus, bidentibus, palis, ac caeteris huiusmodi ferramentis ad sexaginta. Terni ibant, et Salmeron in primo ordine medius agminis ductor, ingemiscentibus e vulgo multis, et ad quamdam quasi supremi iudicij instantis speciem cohorrescentibus. Addidit et sua praesentia opus facientibus alacritatem Lainius. Praeerat Collegio Rector Seb astianus Romaeus vir optimus, Praesesque vigilantissimus: <note>38 Temperant linguam et studia.</note> tumque potissimum, cum videbat aditum multis ex partibus ad solicitandum Satanae aperiti, diligentissime excubabat, priuatim communiterque Socios adhortans, vt et labores publicos tolerarent alacriter, et sermones ijs de tumultibus alterutram in partem longissime fugerent. Quod sancta illa familia, quamuis numerosa, et e gentibus nationibusque conflata diuersis, fideliter simpliciterque praestabat. Quippe et Ignatij, primorumque Patrum simplicitatem consensionemque recordabantur, et viua moderatorum suorum exempla cernebant. Ioannes quidem Polancus ad litteras, quas a viro satis magnae auctoritatis e Belgio acceperat, multa de bello nunciantes, Christiana libertate, planeque imitanda, id modo Laconica breuitate respondit: De diffidijs inter Christianos Principes Societati nostrae nec moris est lirteras dare, nec gratum accipere. Sapienti pauca. Vale. Nec vero armorum fragor studia pacis oppressit. Tribus continenter diebus <note>39 Studia in Romano Collegio apparate instaurantut.</note> ante Kalendas Nouembris disputationes primum Theologicae, dein Philosophicae; postremo tres orationes tribus principibus linguis Latina, Graeca, Hebraea, interpositis eadem idiomatum varietate carminibus habitae. Theses ex Philosophia etiam de moribus, et ad caetera ex Theologica subtilitate consueta, ex Epistolis Canonicis Iacobi et Iudae, deque Concilijs propositae; praeloque, quod in Collegio Romano instituebatur, impressae. Cohonestauit haec prae caeteris magnis viris cum praeclara suorum Religiosorum corona, Frater Stephanus Vsusmaris Dominicanae familiae Generalis Magister: cuius erga nos paternus animus cernebatur. Et disputationes, vt redderet celebriores, ipse praesens Romanae Academiae Rector, per seque et suum apparitorem est moderatus. Haud iniucundae vulgo accidebant inter arma sapientiae voces: nec pauci mirabantur, cum turbae vbique Vrbem miscerent, apud Patres quieti Musarum locum esse. Porro non minor in templis, quam in gymnasiis siue Sociorum conatus, siue populi erat concursus: praesertim cum Benedictus Palmius ad domum
<pb id='s007' n='7'/>
<note>Benedicti Palmij celebris cloquentia.</note> Professam concionaretur: cuius et ardor animij et eloquentia magnos et plausus et motus excitabat. Qui cum sacro Euangelistae Ioanni die in sacello Pontificio Latine dixisset, clarissimorum Principum aures mirifice renuit: haud minus in ea lingua quam in vernacula oratoris adeptus nomen. Ad haec augebatur Romae Societatis auctoritas <note>40 Praeclara de Societate opinio Romae.</note> rerum in prouincijs gestarum fama. Et sane Zacharias Delfinus, qui Nuncius apud Imperatorem Pontificis fuerat, e Germania reuersus in Vrbem, miris laudibus celebrabat, quae ab Collegio Pragensi et Viennensi pro re Catholica gerebantur. Itaque viri primarij, ac potissimum quaestionibus de religione praepositi clarius se in dies profitebantur agnoscere, cohortem hanc ad salutem Septemttionis, et ad Christianam pietatem vbique gentium siue propagandam, siue conseruandam, seu denique excolendam, diuino consilio excitatam. Interim vetera funera nouo cumulantur; <note>41 Ioannis Mendoz 4 vocatio et mors.</note> nec leuis magnarum spes rerum inciditur. Ioannes erat Mendoza singularibus naturae bonis ornatus iuuenis, annum agens aetatis septimum ac vigesimum, Petri Consalui Mendozae, qui fuit secundus Marchio a Valle, filius. Petrus a Toleto Neapolis olim Prorex paterna eum caritatequasi filium educauerat; arcique Neapolitanae, quae Castellum nouum dicitur, quod perhonorificum habetur munus, praefecerat. Ipse quoque Ioannes eruditus magnificentiae humanitatem, splendorem comitati miscere, cunctae ciuitati notus perinde et carus erat, summamque sui expectationem in re praecipue militari concitarat: adeo vt ad nuptiarum honestissimas conditiones aureorum nummûm vel septuaginta millibus, summa id temporis maxime insigni dotis nomine oblatis, inuitaretur. Sed ille Christigratia, cui arces quoque peruiae sunt, instinctus maiora coepit animo praemia, beatiores nuptias, nobiliorem agitare militiam. Ad Ignatium vti suorum in numerum se vellet recipere submisse ac suppliciter scribit. Beatus Pater, vbi omnia sedulo explorauit, motam ab se nullam responditfore, modo a Philippo Rege potestas fierer ex arcis custodia decedendi. Datae sunt hac de re ad Philippum litteraesed siue procuratorum negligentia, siue qua alia causa duobus annis re scriptum est nihil. Quo circa huius quoque rei procuratio Petro Ribadeneirae, cum in Belgium miteretur, est commendata. At Ioannes diuturnioris morae impatiens, fretus conscientia operis, quod moliebatur, fido prudentique custodi arce tradita, e vestibus, quas habebat, indutus vilissimas Neapolitanum in Collegium abit. Rector (is erat Christophorus Mendoza) nullo pacto adducipotest, permanere vt domi sinat; Ioannes nullo pacto, vt recedat. tandem conuentum, vt hospitum modo in Collegio diuersaretur, quoad vela Principe, vel ab Ignatio, postquam hunc ab arce recessum cognouisset, litterae afferrentur. Re illico vulgata, Neapolim rumor, vt fit, varius impleuit. Et quoniam Bernardinus Mendoza, qui pro Rege Neapolitanum regnum adhuc administrarat, valde erat cupidus cum Ioanne colloquendi; is primum quidem e Collegio proripuit sese, et abdidit: deinde consilij sui rationem scripto explicatam ad Bernardinum ipsum, itemque ad Ducem Albanum, qui recens Neapolim venerat, omnium, quas habebat in Italia Rex Philippus, prouinciarum moderator, misit; arcem eis simul commendans. Qui cum ambo pietatem iuuenis probassent, tum ille haud diutius dissimulandum ratus, nec continere aestum animi valens, regressus in Collegium profiteri palam quod agebat, instituit. Cumque a Marchionibus, Ducibus, aliisque principibus viris conueniretur, libere ac magnifice sua consilia explicans, incendebat omnes ardore suo, nec paucos ad mutationem vitae, seuerio remque disciplinam adduxit. Salutaris quoque fuit haec hospitis mora seruo, <note>42 Exempli boni vis.</note> quem ad se vnum aduocauit adolescentem fidum, probique ingeriij, sed pessimae superstitionis. Quippe Mahometanam, in qua educatus fuerat, adhuc sequebatur insaniam. Is vbi nouos domini mores animaduertit; eumque, coram quo ante vix apparere trepidus audebat, non solum benignissimum experiri, et quasi fratrem coepit, verum etiam sibi interdum ministrare veluti famulum vidit; fractus hoc exemplo est, abiuratoque Mahometo in hominem genitus nouum nouo nomine pro Gallifero Ioannes Petrus vocatus est. Tanto maiores habet ad permouendum vires Christiana humilitas quam humana felicitas. Quem enim splendida fortuna amplissimis pollicitationibus non flexerat, eum Christianae modestiae perspecta forma cepit ac domuit. Interim litterae ab Ignatio perferuntur, recessum ab arce non expectato Regis nutu nullam in partem sibi probari, adplane redeundum videri. Qua denunciatione quantum Ioannes commotus sit, facile suspicari licet. Non solum a piorum consuetudine, quam interius gustarat, acerbum erat distrahi, et a portu in fluctus reijci; sed etiam iuuenl militari ac nobili dissipato illo recessu per Vrbem, proque suscepto religiosae vitae habitu celebrato, plenus infamiae apud homines saeculi reditus videbatur. Vicit tamen studium obsequendi pudorem malum, planeque professus est vna cum caeteris rebus huius quoque suae cuius cuius existimationis Christo Domino facere sacrificium velle. Sed Dominus contentus tam excelso animo fuit: re enim cognita, vetus Prorex manere iussit: qui vna cum Duce Albano prudentiam Ignarij pariter atque innocentiam, qua rem tractabat, suspexit. Venere tandem e regia litterae, vbi negotium Ribadeneira transegerat: quibus significabatur <note>43</note> Ioannem voti compotem factum, fratrem eius Aluarum arci praefectum. Tum vero Ioannes ad Ignatium Romam conuolat. Hîc coepit inter Nouitios abiectissimis ministerijs exerceri alacritate maxima: ac saepe a viris principibus inuissebatur. In his fuit Ioannes Carraffa Montorij Comes, et Dux eo tempore Palliani, Pontifici coniunctissimus ad quem Ioannes, cum forte in culinae muneribus occuparetur, euocatus, ita vterat linteo praecinctus prodijt: nec tamen potuit teneri Dux, quo minus in eius rueret amplexum. Verum exacto semestri cum per autumnum male ad modum valeret, ac Neapolim flagitaretur, idque Romae Cardinalis Patiecus, et quidam ipsius Ioannis propinqui vehementer peterent; condito prius testamento, quo iubebat sua bona
<pb id='s008' n='8'/>
inpios vsus cuncta distribui, consultatione super ta re diligenter habita medicorum, in lectica cum trium e Societate comitatu, quorum vnus erat medendi peritus, missus est. Sed voluit Deus citius, vt fas est credere, in caelum, quam Neapolim peruenire. Prima itineris nocte in Villa Marij (oppidum hodie Marinum est) duo decim ab Vrbe millibus passuum, XII. Kalendas Octobris e vita migrauit; corpusque Romam relatum, in templo Professorum est conditum. Iam simplicia vota Societatis emiserat; ac pridie quam discederet, sanctissimo Domini nostri corpore iter sibi praemunierat: quae sacrosancta mysteria bis quaque hebdomada de Moderatorum consensu dudum vsurpabat. Cumque paulo ante vitae totius maculas generali confessione expiasset, conscientiae tranquillitatem tantam erat consecutus, plane vt videretur ad optimum finem per quosdam gradus diuina manu perductus.</p>
<p>Ribadeneira perfectis propter quae missus erat in Belgium, cum haberet, quae Patribus coram ad commune Societatis bonum proponenda iudicabat; comparabat se ad reditum, sed clanculum, ne Louanienses, quorum animos alijs atque aliis concionibus mirum sibi in modum adiunxerat, obij cerent moram. Pridie eius diei, quo <note>44 Congregatio generalis differtur.</note> die erat abiturus, generalem conuentum in ver anni proximi dilatum cognoscit; neminemque, antequam nouis euocetur litteris, dare se in viam necesse esse. Quibus rebus cognitis maximo cum ciuitatis eius gaudio bonoque aliquamdiu substitit. Porro conuentus differendi causa fuit rerum eius temporis perturbatio. Magnopere expetebantur in conuentu Hispani Patres, qui et perantiqui erant, et magnae auctoritatis. Hi vero partim valetudinem causati, partim impedita itinera ad dictam diem adesse non poterant. Visum est igitur supersedere tantisper, dum rationem consilii commodissimam tempus expediret. Quae dilatio omnibus, vt visa est necessaria, ita accidit permolesta; sed Natali maxime, et <note>45 Longa interregna periculosa.</note> Lainio. Illius iam tum animus aliquid turbarum praesagiebat. Hic, quemadmodum ad Borgiam scripsit, suaegnarus imperitiae gubernandi, Deum Dominum, vt mitteret, quem missurus erat, quotidie precabatur: non tamen intermissa est cura ea comparandi, quae res tractandas in conuentu expeditiores facere possent. Constitutio nes ex Hispano sermone in Latinum Polancus vertit: et sedulo ab omnibus notabantur, quae disceptari oporteret. Edita comitia in proximos post Pascha dies. De loco cum ageretur, Lauretum quibusdam placebat: aliis Auenio: non nemini Lusitania, quod Rex subsidia esset suppeditaturus: plerisque Genua, quod multarum prouinciarum quasi in confinio sit: Lusita nis vero maxime Roma, vt inde postea digressi Patres in omnes prouincias vnam camdemque vitae formam deferrent, eamque Societatis instituto maxime congruentem, quae sine dubio Roma potissimum peti posset, vbi coram Beatus <note>46 Pontifex iubet Romae Congregationem fieri.</note> Ignatius parens et auctor instituerat. Litem diremit Pontifex, qui per Rodulphum Pium Cardinalem Carpensem Societatis patronum denunciauit, Romam, non alio conueniendum. Caeterum tam multis magni nominis viris orbam Sodalitatem consolari Deus ac supplere voluit egregia sobole submissa: nec modo ijs, qui opera olim, sed et qui auctoritate in praesens sustinerent eam atque proueherent. Maxime insignes fuere Iacobus Ledesina, et Ioannes Verdolaius: de quibus infra opportunius referetur.</p>
<p><note>47 Brasiliae status.</note> Atque haec de rebus Europaeis perstrinxisse sit satis. Iam e tribus extra Europam prouinciis nihil separatim memorabile quinque hisce mensibus, quos nunc exequimur, Brasilia offert. Sodales negotii subibant plurimum in conuertenda primum gente ad fidem, nec minus postea in continenda. De adultis prope desperata videbatur res. tanta erat hebetudo, mobilitasque ingeniorum, tam obdurata intemperantiae consuetudo. Ideirco ad nouellam de integro educandam stirpem, fingendosque tenerae aetatis animos praecipuam Nobrega verterat curam: eamque ob rem paedagogia censebat institui oportere quam plurima. Verum id quoque procedebat parum: quod Brasili sedes mutare subinde soliti, liberos secum, maturescere vt primum coeperant, abducebant: ipsiquemet pueri simul adolescentiam attigerant, tanquam natis corroboratisque iam plumis volucres repento, cum minime suspicarere, auolabant. Magnum ab corrupta quoque veterum Christianorum vita accedebat impedimentum, siue dum opportunos iniuriae populos aspere auareque habent; et inde a religione quoque abalienant: siue dum praua per exempla noua docent vitia.</p>
<p><note>48 Aethiopice res.</note> Iam e Patribus AEthiopiam petituris cum plerique in Indiam superiore anno praecessissent, anno MD.LVI. Ioannes Nunnius Patriarcha cum bono etiam Indiae subsidio Goam Septembri ineunte peruenit. Tertio Kalendas Aprilis Olisippone conscenderant decem e Societate tres in naues <note>Nauigatio Patriarcha in Indiam.</note> dispertiti: in ea, quam ob praestantiam Maris florem vocabant, Patriarcha, vnaque Franciscus Rodericius excellentis doctrinae prudentiaeque ac religionis vir, adiutor Prouincialis Indiae futurus, aliusque praeterea e Societate laicus vehebantur: itemque Ferdinandus Sosa, quem Ioannes Tertius Lusitanorum Rex ad Regem AEthiopiae Claudium legatum mittebat: atque in itinere obijt. in altera Andreas Ouiedus creatus Episcopus Hierapolitanus, idemque designatus Patriarchae successor cum Ioanne Mesquita, et Andrea Gualdane sacerdotibus, itemque laico. In tertia Consaluus Silueria Christiana facundia, et rebus agendis praestans, Indiae Prouincialis futurus, cumque eo duo praeterea sacris haud dum initiati. Tribus mensibus nauis, qua vehebatur Episcopus, vi ventorum abrepta, ab aliis conspecta non est: nec a periculo nauis ab fuit Patriarchae; sed, cum is aquam consecrasset, et iniecisset in mare, praeter morem vis tempestatis remisit. De caetero nauigatio prospera in paucis fuit. Ioanne Albuquercio Episcopo, et Petro Mascarenia Prorege vita perfunctis, carebat tum Goa et humanarum et diuinarum rerum Praesidibus. sed e regio chirographo Franciscus Barrettus in Proregis substitutus vicem eius potestatis desiderium leuabat: Episcopi autem propria munera nemo erat tota India, qui supplere posset: eoque laetior vulgo Patriarchae Nunnij, Episcopique Ouredi fuit aduentus. Continuo Patres ad suae quisque prouinciae negotia
<pb id='s009' n='9'/>
curam intendunt. Sed Patriarcha alium ac sperabat, rerum statum inuenit. Consaluus Rodericius <note>49 Claudius Aethiopiae Rex Catholicum Patriarcham recipit.</note> ex Societate ad explorandam AEthiopici Regis voluntatem, et consolandos reliquos e Christophori Gammae copiis Lusitanos cum litteris Lusitani Regis praemissus, idemque sub tempus reuersus renunciauit Claudium negare ab se vel Patriarcham, vel omnino quempiam suis popularibus postulatum, sed vnum aliquem dumtaxat vulgarium sacerdotum, qui agentibus inter AEthiopas Lusitanis, ritu suo, vt illi optabant, sacra impertiret. Nam sibi quidem suppetere idorieos, qui vel Romanum Patriarchatum regerent. Nec vero sibi Chalcedonense Concilium, nec Leonem Pontificem probari posse: iusteque hunc a Dioscoro anathemate perculsum. Quanquam haec nunciabantur, nihilo tamen minus Patriarcha profectionem moliebatur: sed Franciscus Barrettus Praetor, aliique tum e Societate, tum extra eam consulti prudentes viri, nequaquam committendum putauere, vt tanta dignitas impiorum ludibrio obiiceretur, et nimia properatio magis fortasse schismatici animum Regis exasperaret. Itaque Andream Episcopum <note>50 Andreas Ouiedus Episcopus in Aethiopiam destinatur.</note> praemittendum potius censuere, qui praemollire animum Regis, et aperire Patriarchae aditum conaretur. Verum sapientissimus Deus, vt olim nascente Ecclesia, quae Iudaei, ita nunc, quae respuebant schismatici auxilia, ad Ethnicorum emolumenta magnam partem conuertit. Quippe dum Patriarcha, multique Patrum prouinciae AEthiopiae destinatorum non inuento illuc aditu, in India subsident, cum ad res domesticas ordinandas, tum ad conuersionem Indorum promouendam <note>51 Goani Collegij quanta moles hoc tempore.</note> ingens sane momentum fecere. Goani Collegij iam tum magna erat moles. Eius curae et Seminarium ex variis nationibus adolescentium ferme centum, inter quos orbi quidam parentibus pueri educabantur: et nosocomium, in quo ad quadraginta interdum inopes Christiani curabantur: et catechumenorum ingens numerus, qui tum minime secretis a noso comio vtebantur aedibus, ita commissi erant, vt alendorum etiam tot capitum negotium incumberet, quamuis paulo amplius quater millium aureotum nummûm vectigal annuum a Rege Lusitano ad id loci attributum conficeret. Praeter infimam classem, in qua quadringenti circiter et quinquaginta noscere et figutare prima litterarum elementa docebantur, tres erant classes Grammaticae. Ad haec Philosophiam Antonius Quadrius explicare instituerat, cui et Ioannes Mesquita collega hoc anno accessit: et simul de Theologia aliquid Quadrius idem interpretari coepit. Et quoniam <note>52 Chalcographia prima Indiae.</note> nuper e Fratribus vnus chalcographicae peritus solertiae cum vniuerso eius artificij instrumento aduectus erat; hoc primum anno in studiorum instauratione propositae sunt disputandae e Philosophia theses typis excusae. Rem plane nouam id gentium, et quam merito India supra miracula sua demiraretur. Iis disputationibus summa omnium approbatione Quadrius praefuit. Tumque, si vnquam, est cognitum, quantum praeter alia dona viro illi Deus ad omne reconditarum litterarum genus dedisset indolem. In Ciorano insula ad culmen sub hoc tempus perductum est templum beatae Virginis Gratiarum: circa quod in agro, quem olim Alfonsus Noronia Prorex in vsum Christianorum Ecclesiaeque tribuit, neophyti, qui iam plus trecenti numerabantur, domicilia ponere, vt commodius templi beneficio vterentur, coepere. Prouincialis Consaluus prouinciae <note>53 Consalui Sylueriae feruidacaritas.</note> res ordinare adorsus, quoniam praecipua cura in religiosa republica instituendorum Nouitiorum debet esse, Goani Collegij partem, in qua ii separatim instituerentur, secreint. Tumipse statim Goa egreditur. Opportunitatem praebuit Barrettus Praetor ad arcem Ciaulanam in collem, cui obnoxia suberat, transferendam, comparata classe iturus: qui eum, vt secum iret, rogauit. Quare Consaluus lustrandae prouinciae cupidus; aliquot Goae magno omnium assensu concionibus habitis, quarum primam postero quam venerat, habuit die (ita cessationis erat impatiens) Goanisque rebus Francisco Rodericio administrandis relicto, libenter ea opportunitate est vsus; praesertim quod res haud sine certamine videbatur et sanguine transigenda: cum Nizamalucus Ciauli dominus, consilio Praetoris cognito, ne certius iugum acciperet, armato milite destinatum arci collem insedisset. Quanquam Praetori deinde res tentanda pervim nequaquam visa est: dissimulatoque consilio, et renouata cum Nizamaluco amicitia, Bazainum, vbi olim fuerat Praefectus, ad res eius plagae cognoscendas, perrexit. Vbi primum ab Goa cum classe discessit, multum institit, vt Consaluus in praetoriam secum conscenderet: sedis et modestiae tenax, et pictati suae ac caeterorum saluti vt commodius inseruiret, maluit Francisci Mascareniae nauigio vehi. Nullam toto in cursu vir animarum sitientissimus non arripuit occasionem, qua priuatim, qua publice ad pietatem excoleret ex citaretque vel militares copias, vel nauticam turbam. Est Ciaulum supra Goam ad Borealem plagam. Litora legentes ibant. Ea ad dexteram erant amoena, et viridi ad requietem vestitu subinde inuitabant. Nec raro marinis aerumnis, feruoreque solis fatigati milites, applicitis ad terram nauigiis, descendebant. Inter eos ad auram captandam, recreandaque corpora vel considentes, vel stratos sub vmbra, vel telis innixos, statim Consaluus tumulo saxove conscenso iucundum salubremque animis diuini verbi spargebat rorem: vt videreris videre vel Tiberiadis, vel Iordanis refertas olim ripas populorum ex Saluatoris ore pendentium. Ciaulum appropinquans, classem <note>54 Studium paupertatis.</note> aliquantum praecedit: quodque nulli in eo oppido de Societate erant, ad publicam hospitalem domum cum socio pergit. Sub tempus soluendi ieiunij ambo digressi diuersis oppidi vicis, ad ineundam sanctae paupertatis (quemadmodum ipsemet loquitur) possessionem coepere ostiatim viritimque stipem emendicare. Tum statim concionari, et audire confessiones aggressus tam faciles ad pias res populi inuenit animos, adeoque cupidos profectus, vt non libenter solum audirent, sed etiam conuenirent postea Patrem, repeti sibi planiusque explanari, quae pia tradiderat monita, rogitantes: eaque diligenter in libellis memoriae causa adnotarent. Nec erat e populo quisquam, qui non vehementer Ciauli Societatem,
<pb id='s010' n='10'/>
omnia large promittens, expeteret. Octo dies ibi moratus Tanaam progreditur. Hîciam agebant de Societate tres, Pater Franciscus Henricius, duoque sacrorum Ordinum expertes. A quibus, pariterque a neophytis, quorum etiam plurimi perhonorifice obuiam occurrêre, laetitia et gratulatione summa exceptus, absque mora (dies erat sanctae Martyri Catharinae sacer) suggestum ascendit; solatusque frequentem populum, eodem die sub noctem Bazainum perrexit. ibi Hieronymum Concham cum altero sacerdote, tribusque non sacerdotibus reperit. Ei Collegio amplificationem annui census, quo plus ad alendos de gente pueros, qui instituebantur, suppeteret, a Praetore impetrauit. Sed illud haud paulo maius atque memorabilius. Ad eam diem, vt locis inter Ethnicos parum turis, neque in Bazainio, neque in Tanaenisi templo diuinissimum <note>55 Eucharistiam asserstandam collocat Bazaini et Tanaae.</note> Christi Corpus asseruabatur. Ille autem tempus iam rarus satis periculo vacuum, vtardebat amantissimi Domini studio, eiusque propagandi cultus omnes inuestigabat vias, vtrobique caeleste illud decus et praesidium manu sua collocauit. Bazaini luce conceptae Virgini sacra: Tanaae octauo ante Christi Natalem die, qui expectationi partus Deiparae in Hispania, multisque praeterea locis est dedicatus. Interfuit Tanaensi celebritati profectus Bazaino cum magna nobilitatis parte Barrettus Praetor. Celeberrima mirantibus Ethnicis supplicatio habita est: postque eam sensu quodam pietatis abundantiore solito, cum semper esset vberrimus, verba fecit Consaluus. Haud multo minor laetitia celebritasque post meridiem fuit, vbi ipsemet hominibus quadraginta salutarem baptismi aquam in apparatu maguifico Consaluus infudit, Praetore, caeteraque nobilitate spectantibus. Denique etiam Societati adiuncto nobili et opulento adolescente Paio, seu Pelagio Correa, Kalendis Ianuarij post habitam de sanctissimo Iesu concionem, Cocinum versus nauigio, quo Iacobus Noronia arcis Diensis Praefectus prope coegit vti, discessit. Malacae interim Balthasar Diazius strenue magnoque successu diuinam rem procurabat.</p>
<p><note>56 Iaponia res.</note> In Iaponia tres erant inchoatae Ecclesiae, Amangucij vna, altera Funaij in regno Bungensi, tertia Firandi. Procurabant eas Socij quinque, Cosmus Turrianus, et Balthasar Gagus sacerdotes, Fratresque Ioannes Fernandius, Odoardus Silua, Ludouicus Almeida. Haud plures tum Iaponia sacros religiososque viros siue de nostro, siue de Ordine vllo habebat: sed cum huius anni aestate Melchior Nunnius Ioannis Patriarchae frater tandem in Bungum appulisset, Gasparem Villelam sacerdotem, et aliquot praeterea Socios haud sacerdotes reliquit. Ei coetui Cosmus Turrianus praeerat a Xauerio olim eas <note>57 Cosmi Turriani virtus.</note> ad gentes ductus, relictusque Amangucij, vbi ad annos septem magna in sanctimonia, summis in laboribus et aerumnis vixerat. Quem Melchior antiquis AEgypti comparabat Patribus, nisi quod Cosmus non contemplatione diuinarum dumtaxat rerum, sed etiam subeundis proximorum causa negotiis exercebatur. Bungense regnum obtinebat Rex gentis vocabulo Quiu an (Latina nos quantum licet forma conflato in vnum sono Quiüanum dicemus) is, qui multis post annis Christi cultu suscepto, Franciscus clarum terris et caelo nomen, fuit. germanus eius Amangucij dominabatur: sed neutri pacatum regnum erat. Nam tempore B. Xauerii cum Amangucij regnaret indigena ex Occindona gente, eum Proceres, nimias perosi opes, et immoderatam gratiam hominis, quo a secretis vtebatur, in necessitatem sibi consciscendae necis compulere. Quam cladem praedixisse fertur Occindono Xauerius: et post eius funestum casum inter caetera ad Christianum Iaponem scripsit. Quam vellet modo Occindonus monitis meis paruisse? Tum igitur perduelles, vt se contra residuas Occindoni partes firmarent, Regis Bungensis fratrem in regnum vocarunt. Hic aliquandiu rerum satis pacate potitus est, quoad Morindonus e vulgo vir, sed ingenio et manu promptus, obseruata popularium inclinatione alienigenae iugum inique tolerantium se ditionem exciuit. Hinc Amangucianum regnum et Bungense bellis arsere. Denique Rex Amangucianus occiditur; Bungensis diu periclitatus Bugenum et Chicugenum regna ex Amanguciano imperio ad suum adiunxit. sed quo tempore Iaponiam Melchiortennit, tum maxime rerum cardo vertebatur. Pater Cosmus diebus omnino quindecim ante eius aduentum, Amanguciano nondum sublato Rege, sed regno bellis euerso, vrbe incendio funditus absumpta, ciuibus vel dispersis vel occisis, ad Socios Bungenses receperat sese. Quare calamitate licet publica dolens, magno cum solatio vna omnes coniunctos Melchior aspexit. In Bungo etiam cuncta erant tumultu ac periculis plena. Rex contra hostes in armis, non eorum vim magis, quam suorum perfidiam metuens, tredecim Dynastas, quos habebat suspectos vna cum familiis et popularibus (vti mos gentis est) penitus exciderat. Inde perturbatissupra modum regni rebus, in tutum situ locum secesserat. Funaij, quae vrbs est in Bungo praecipua, domicilium habebant Socij, et noso comium, quod Ludouicus <note>58 Ludouicus Almeida gratia curationum Ecclesiam amplisicat.</note> Almeida curabat, ibidem ad Societatem magno Iaponum bono adiunctus iuuenis: cui non solum nonnulla ab arte praesidia sanandis morbis, sed quaedam etiam diuinitus (vt osten debant supra vires humanae opis valetudines reuocatae) gratia inerat curationum. Qua pellectos illecebra Ethnicos ad Christi cultum, veramque animorum salutem insigni caritate studioque ducebat.</p>
<p><note>1557.</note> HOc rebus dicendis veluti praestructo vestibulo, subit annus ab humana salute millesimus quingentesimus quinquagesimus septimus: quem ab confirmata Apostolico iudicio Societate decimum octauum numeramus. Quippe cum res posceret, vt ad rationem anni communem nostra numeratio accommodaretur; annum saeculi euntis quadragesimum, tametsi non nisi eo in autumnum adulto, Pontificium diploma datum est, satius visum est adnumerare pro integro, quam vel morosius exequi menses, vel tam illustri commendatam opere anni partem obliterare. Fuit hic annus et bellis turbulentus inter Christianos Principes, et priuatim Societati in Vrbe parum quietus. Reuersus ex Hispania Hieronymus Natalis, cuius
<pb id='s011' n='11'/>
<note>59 Hieronymi Natalis res in Romano Collegio gesta.</note> opera vtilis Romae futura erat propter eius rerum Societatis intimam cognitionem, ad ea praeparanda, quae in generali conuentu agitari deberent; a Vicario ad consilia adhibetur, Romanoque Collegio Superintendens demortui Olauij loco praeficitur. Ibi dum aliquot. dies de propria institutae vitae ratione Socios alloquitur, et quantae susceperint perfectionis munus exponit, mirifice omnes incendit. Exacuebat pietatem imminens votorum instauratio. Libellis proponebant, quas quisque cuperet sibi extraordinarias concedi corporis afflictationes: qui libelli publice recitabantur: et multae quotidie earum vexationum multis concedebantur, non tamen quas fere petebant, supramodum seueras, at mitiores: <note>60 Votorum instauratio magno est adiumento.</note> compensante obedientia, quod seueritati detrahebatur. Die sacro Epiphaniorum tres distributi in classes Bobadilla, Natali, Polanco sacra facientibus, eadem omnes formula, super qua pridie scripro excepta meditationem instituere iussi erant, vota qui nondum certum ad gradum erant admissi, omnes instaurant. Contineri vis diuina in pectoribus clausa non poterat, quin multis modis foras erumperet: planeque omnibus insolitus ardor pro miraculo visus est. Ignatio e caelo ignem demittenti, sancto illi votorum instaurandorum mori, Natalis denique cohortationibus adscribebatur. Porto quo vberius aderat caelestis afflatus, hoc enixius in commoditates publicas incumbebant. Et profecto <note>Status rerum publicus turbulentus.</note> pro eo statu rerum haudquaqua satis erant medij conatus. Induciis enim, quae dierum quadraginta inter Pontificem ac Philippum pactae erant, exactis, pro pace, quae expectabatur, renouatum est: bellum: nec Pontifex praetermisit modis omnibus populo rectam suam mentem probare. Inter caetera denunciari publice pro suggestis a concionatoribus iussit, semel se quoque mense quorumuis querimoniis coram duobus Cardinalibus, qui veluti iudicesa assiderent, aures praebiturum. Hac benignitate atque Indulgentiis, quasad Deum in tot malis placandum saepe concedebat, seges piis agricolis laborum et praeclara messis apparabatur.</p>
<p>Tertio Nonas Februarij Romam venit e Belgio Petrus Ribadenetra magno sui apud Louanienses relicto desiderio. Quanquam enim solennia professus ipse vota n??? erat, tamen pro vsu, quo instituta callebat Societatis, videbatur eo tempore, quo de ordinandis firman disque rebus <note>61 Iacobi Ledesmae insignis ad Societatem vocatio.</note> grauissimis agendum erat, opportune Romae futurus. Secum Iacobum Ledesmam adduxit egregiae sanctitatis atque doctrinae virum, quem a diuina prouidentia in Olauij summissum vicem omnes interpretati sunt. Nam et sub id tempus ad Socictatem accessit, quo decessit ille: et ingenio haud dissimili atque sapientia erat. Demum Romano in Collegio nihilo postmodum segnius litterarum sustinuit studia, et prouexit. Ortus hic est in Hispania, in oppido, cui appellatione gentis, Villa Cuellar est nomen. Compluti primum magna cum singularis ingenij fama, mox Parisiis multorum annorum labore, non medio cri simplicique doctrina contentus multiplici rerum scientiae operam dedit. Postremo Louanium inexplebilis sciendi, gloriaeque cupido traxit, simul quaesiturum, si quos (quod adhuc non contigerat) qui satis ad plenum facerent, reperiret magistros, percepturumque, siquid noui afferrent; simul, quae iam pectore recondiderat suo, arcana sapientiae deprompturum. Hîc familiaritatem Patrum Societatis nactus, coepit acribus stimulis ad idem vitae genus impelli. Dueres faciebant moram: primum, quod operaquaedam de Philosophicis atque Theologicis disciplinis, quae habebat affecta, perficere prius, atque in lucem emittere cogitabat, ignarus, an postea quam alienis viuere auspiciis coepisset, siue potestatem, siue otium ad eam rem habiturus esset: deinde, quod verebatur, ne non tantam posset innocentiam sanctitatemque praestare, quantam in hac vitae ratione necesseriam sibi persuadebat. Haec rerardabant, quo minus <note>62</note> ad Christi crucem protinus euolarer. At Ignatium tanti faciebat, vt gratias Deo ingenti cum sensu saepe ageret, quod hoc potissimum tempore, suaque aetate talem virum mortalibus concessisset. Eius porro institutum sic probabat, plane vt profiteretur Societatis hominibus perpetuo se regendum velle permittere. Nimirum hac ratione sedare conscientiam, et eludere diuinum impulsum non sentiens conabatur. Sed frustra contra stimulum calces. Deus, qui Ledesmam non ad limen religiosae vitae, sed ad conclaue vocabat intimum, reluctanti nullam quietis partem sinebat esse. Itaque diuturna fractus pugna, tandem Ribadeneiram veterem sibi amicum adit; quaeritque ex eo, si vitam in Societate religiosam iniret, victurus ne pacatius ac tranquillius esset, quam tum viueret. Cui Ribadeneira: se quidem futurum quid esset, affirmare non posse, cum Dei sit vnius, quae nondum sunt, tanquam ea, quae sunt, inrueri. Verum, si de suo plurimorumque, quos nosset, pronunciare sensu vellet, pro consueta rataque Dei bonitate certo id fore confidere. AEstuabat iam diu animo bonus Doctor: quare ad hanc vocem ac si ad aures diuina vox accidisset, victus omnino atque prostratus, laxat habenas lacrymis, crebroque cum singultu. Proinde ecce me, inquit, Pater; tuae me penitus potestati trado: vester sum: Societatime totum do dicoque. Quae tam insolito cum atdore atque impetu protulit, vt Ribadeneira occurrerit illico, monueritque, ne quidpiam voueret: seque eo in aestu, in quo potens sui vix erat, nexu, qui sedati consilij deliberationem postulat, irretiret. Nihil ad haec Ledesma tum quidem: sed postridie quinam fuerit hesternus feruor interrogatus, Nihil mirum, respondit: non e praecipiti subitoque motu, sed e septem annorum luctatione profectum. Hac igitur ratione decreuit Societati se dedere: admissusque est Louanij superiore anno pridie Kalendas Octobris, annum aetatis agens tertium circiter ac trigesimum. Eaque animi excelsitate obedientiae iugum adamauit, vt in commentariolo rerum suarum (quem ego ipsius manu scriptum vidi) ipsemer prodiderit, concionibus se et consuetudine Ribadeneirae adductum, vt Christo Domino suam scientiam dedicaret; atque etiam, si oporteret, prorsus illam in eius gratiam desereret. Quod, qui attentius reputet quanti vulgo fiat scientia,
<pb id='s012' n='12'/>
<note>63 Diuinis significasionibus confirmatur.</note> quanti ipse Ledesma ad eam diem fecisset, sacrificium necesse est nobile videatur. Nuper autem in itinere, dum Romam venit, miram erga se indulgentiam Patris caelestis non semel expertus, in suscepto consilio vehementer animum confirmarat. Adfuit illi primum Deus Coloniae Agrippinae, mox Augustae Vindelicorum, dein Brixiae, postremo Romae. Coloniae coenobium est Carthusianorum insigne. Hoc Ledesma dum visit, perque singula oculos ac mentem studiose circumferr, et solitudinem, quietem, sacrumque illud silentium admiratur; coepit paulatim animus ad eius disciplinae formam propendere, et affici. Ii demum videbantur homines religiosi, qui instituto Beatorum vitae quam proximo, longe a mortalibus curis, longe ab rerum strepitu humanarum in suauissimo dumtaxat et honestissimo otio collaudandae contemplandaeque diuinitatis aeuum agitarent. Societatis ratio sancta illa quidem, sed (quod eam propius non tractarat) laboriosa nimis, et implicita. videbatur: nec rebatur in medijs saeculi ssuclibus tranquillitati locum relinqui. Quae dum animo agitat, prope <note>64 Leonardus Kesselius virtute et miraculis clarus.</note> aberat, vt initam a se viam damnaret, cum repente Leonardus Kesselius superuenit. Collegij Superintendens hic erat Coloniensis, vir et virtutibus, et mirabilium rerum effectione clarus: qui vbi Ledesmara vidit, vltro appellat: Non hîc sunt omnia, frater mi. Habet Christi Iesu Regina sponsa vestitum aureum pulcherrima varietate distinctum. Et vere hi sunt, et praeter hos alij sunt multi vere homines religiosi, quorum Deo suntaccepta obsequia. Tam apte attemperateque ad hominis sensum et cogitationem occurrit, vt is eam vocem Dei vocem fuisse pristinum suum consilium approbantis minime dubitarit: multoque id magis sibi persuasit paulo post, cum oraculum ab eodem Patre nouum aecepit. Inambulabat bonus tiro domide castitate ac perseuerantia solicitus. Vt erat doctus, dona haec Dei esse didicerat: vt sunt plerumque inanibus etiam terroribus obnoxia tironum ingenia, num (sibi affutura essent ea dona vltra modum anxie volutabat. Fit obuiam hîc quoque Kesselius, atque ex improuiso, Certus esto, inquit, absque dubio Deus tibi castitaris atque perseuerantiae dona concedet. Haesit nimirum primo Ledesina idaudiens, vnde ea viro notitia: tum Dei erga se beneuolentiam cum admiratione agnoscens ac venerans respirauit; pieque confidit, qui cogitationum suarum arcana Kesselio aperuerat, id quoque, quod per eum receperat, praestiturum. Nihii tamen de precandi studio remisit; quin potius aucta fiducia et precationem, quod verae fiduciae documentum est, intendit. Quare mox Auguste eadem dona flagitanti, ipse Christus Dominus apparuit: qui sanctissimo suo illum ore consolans, aequo animo iussit esse, daturum se illi vt et carte, et vsque ad extremum spiritum in Societate perseueraret. Haec omnia cognita exipso Iacobo sunt. Cum enim morti proximum ex vita, quam egerat, suspicantes id quod erat, Patres admonuissent, vt si quid nosset, quod vulgatum in Dei gloriam cederet, videretne id silentio premere, iniquum foret; ea denunciatione compulsus, haec, et ea, quae mox subijciam, Ioanni Baptistae Piscatori, cui solebat per sacram homologesim conscientiam aperire, narrauit. Cum autem Augustanum hoc visum referret, quaesiuit Piscator, quaspecie Christum Dominum vidisset. Ille vero respondit, quemadmodum sanctus Paulus raptus vsque ad tertium caelum, siue id in corpore, siue extra corpus accidisset, nesciebat; ita tum se tanta diuinae dulcedinis copia delibutum captumque fuisse. vt aliud praeter incomparabilem illum diuinitatis gustum, ac suauissima verba, <note>65</note> quae menti inhaeserant, explicare non posset. Eodem in itinere, vt modis omnibus palam fieret, quam grata Deo esset pia illa solicitudo castimoniae conseruandae, ac vitae in Societate finiendae; cum Brixiam peruenisset, in duplici eadem cura defixo praebuit sese videndam praeses integriratis, Deique genitrix Virgo. Species erat sole pulchrior. Comites aderant tres, Maria Magdalena, Catharina virgo et martyr, et Catharina Senensis. Dulcissime affatur caeli Regina: nec modo pudicitiam, et perseuerantiam pollicetur, sed etiam rursus ad vitae sinem suam se illi speciem commodaturam: tumque intellecturum sibi vera pollicitam, quamque excellens donum sit cordis corporisque munditia, et quantam ei gloriam allaturum. Id ipsum blando vultu adpromisere tres comites. Quae mox dum sensim recedunt, suauissime concinentes castimoniam praedicabant. Ex quo cantu simplices hosce versiculos refertloannes Fernandius, qui Romae interfuit Theologiam docens, cum haec Ledesma prodidit: Quantum est donum castitatis, quod Deus confert pietatis? Tot diuinis confirmatus promissis antequam Romam attingeret, castitatem perpetuam B. Virgini vouet, quod id audierat a B. Ignatio factum, vbi primum in solitudinem fugit. Id accidit in itinere ab Florentia Romam: de quo itinere ita saepe meminit, et gratias Ledesina in commentariolo suo agit, vt facile sit intelligere multa in eo, quae nescimus, a Deo, Beataque Virgine diuinitus consecutum. Denique vbi Romam venit, simile quiddam in Vicario reperit quod in Kesselio Coloniae erat expertus. Lainius ad caetera humanitatis indicia nouum hospitem etiam mensa excepit. Vbi Ledesma paulatim (vt opinor, ex consideratione eorum sanctitatis, quorum conuiuio intererat) cogitatione sublatus, prope extra se raptus videbatur sibi cum sancto Paulo in caelo versari, ac caelestibus frui delicijs. mox ad sese reuersus, anxius aliquantisper substitit; tum oculos erigens vidit in se Lainii oculos defixos, tacitoque spondentem nutu magistrum sibi non defuturum: surgensque a mensa Vicarius iucunde hominem complexus, ait se ipsum, vbi opus sit, ei loco magistri fore: nec dubitare, quin Deus praesto sit futurus, vt apte congruenterque instituat. Commodum autem id ipsum Ledesma tum secum versabat. Iniecerat illi Satanas scrupulum, num sortiturus esset caelestis philosophiae doctorem, a quo ita formaretur, vt animae suae ratio poscebat. Hisigitur pignoribus paterna Dei erga se pietate comperta. sedatis curis, totum se ad ponenda inter Nouitios solida fundamenta contulit. Cornelio Vishauaeo, qui Messanaes, quo cum primis Collegij fundatoribus iuerat, Tironibus instituendis
<pb id='s013' n='13'/>
praefuerat, iamque praeerat Romae, in disciplinam est traditus: ab eoque mire se edoctum, et scrupulis plurimis ac molestiis ereprum profitetur. Cuius ille dicta ac monita <note>Excellens Ledesmae doctrina.</note> tanti faciebat, vt singula accurate in libellum, qui hodieque asseruatur, referret. Prius tamen quam secederet, pro more Societatis iussus ingenij doctrinaeque suae specimen dare, ingenti omnes admiratione affecit, tanta cum varietate et copia, tantaque cum prudentia simul atque excellentia sapientiae, audientibus Collegij vniuersis alumnis, et grauissimis Patrum, qui tum Romae degebant, ipsoque Vicario, octo deinceps diebus de aliis atque aliis disciplinis, quibus egregie excultus erat, quotidie amplius hora disseruit: cumque iam omnes existimarent reliquum nihil esse, de quo disputaret, septimo die significauit, postridie de ponderibus et mensuris dicturum.</p>
<p><note>66 Lainius Vicarius concionatur maximo nomine.</note> Porro Lainius per Quadragesimam iterum super Actis Apostolorum verba facere aggressus est, frequentia populi maxima, honestissimaque Praesulum et amplissimorum corona Principum: quorum non pauci gloriabantur se, quae audissent, vbi reperiissent domum, referre in scripta, vt attentius inter audiendum, nequid intercideret, vigilarent; et paratum postea subsidium contra obliuionem haberent.</p>
<p>Interim vero praecipua domi cura et expectatio erat comitiorum. Patres, qui versabantur in itinere, diligentissimis Deo precibus commendabantur: quidquid poterat praeuerti ad conuentum celerius finiendum, sedulo expediebatur: vt, quoniam ab suis prouinciis sine incommodo abesse non licebat, absentia breuior minus incommodaret: viaque in reditum <note>67 Plerique Patrum ad Congregationem Romam perneniunt.</note> ante calores summos extremo vere suscepta minus haberet periculi et laboris. Postremis litteris edictus erat conuentus in primos post Pascha dies. Quare per hebdomadam sanctam peruenere Romam e Gallia Paschasius Broettus, et Baptista Viola: mox consequentibus diebus e Germania saperiore Petrus Canisius, Nicolaus Gaudanus, et Nicolaus Lanoius: e Belgio Leonardus Kesselius, et Adrianus Adriani: e Venetis Simon Rodericius: e Sicilia Hieronymus Domeneccus, et Antonius Vinckius. Salmeron statim erat Neapoli affuturus. Solum itaque Hispanarum prouinciarum desiderabantur Patres: ac Genua litterae afferebantur, indies Hispanas expectari triremes. Interim iucundissima Romani Socij tot primorum Patrum consuetudine fruebantur. Intueri Ordinis parentes profectos ex longinquis adeo diuersisque regionibus omnes cum doctrina, tum sanctitate, rebusque gestis insignes, et suauissimum erat spectaculum, et acre ad imitationem incitamentum. Ipsique Patres benignissime, ac simpliciter sui copiam facientes, pericula necessitatesque regionum quique suarum, Societatis amplificationem, gesta in commune bonum Ecclesiae, restitutos mores, haereticos ab errore deductos, et alia id genus, quae per famulos suos diuina sua gratia Christus Iesus egerat, memorabant: simul, vt quamplurimos secum quisque in prouin ciam suam post creatum Generalem abducerent, sedulo operam dabant. praecipua Canisij cura, vt et Germanici, et Romani Collegij alumnos publicis priuatisque sermonibus ad ferendam Septemtrioni <note>68 Patres Hispani venire prohibiti.</note> opem incenderet. Inter quae gaudia nonnihil habebat solicitos nauigatio Hispanorum; cum Gaspar Loartes Collegij Genuensis Rector nunciat naues ex Hispania Genuam appulisse; hominem Societaris praeter Ioannem Baptistam Riberam aduectum neminem illum cum litteris atque mandatis missum, vt e naui descendit, febri lecto afflictum. Iussis afferri litteris cognoscunt, Patribus ad iter sese iam comparantibus, praeter Borgiam, quem tenebat valetudo, cum Lusitani Complutum peruenissent, quod bellum Italicum renouaretur, edictum regium promulgatum, quo vetabat quempiam in alienas terras ex Hispania proficisci, et qui essent Hispani Romae, iubebantur exire: si secus facerent, contra Maiestatem regiam facturos. Hoc edicto, praesertim cum pactae quoque cum Gallis indu ciae pro solutis luberentur, amboque Reges ad instruendum bellum curas viresque adiecissent, se coactos subsistere. Verumtamen <note>69 Congregationem nollent haberi Romae multis de causis.</note> etiam atque etiam viderent, num, quamuis arma conquiescerent, expediret extra Vrbem haberi conuentum. Sibi quidem summe esse in votis sanctissima Romae loca lustrare, et Beati Patris Ignatij videre et venerari sepulcrum; proque bono Ecclesiae ac Societatis iter vel ad Barbaros cum certo periculo fore iucundum. Haec tamen capita, cum apud se magni essent momenti, sinecre visum esse suggerere: quibus expensis, si aliter existimarent, vsquequaque se in officio fore. Primum nullo pacto committendum, vt Borgia a conuentu abesset, siue quod Commissarius sex prouinciarum esset, siue ob viri prudentiam dignitatemque personae: Romam vero vt veniat, neque facile ipsum posse adduci, idque multas verasque ob causas: nec medicos super eius valetudine consultos profectionem vllo modo permittere, nisi velit manifestum ad interitum ruere. Deinde vulgari passim in Hispania Sorbonicum aduersus Societatem decretum, et quotidie nouas aliunde quoque contra eam flammas existere: quae, nisi praesto sint, qui auctoritate restinguant sua grauissimi viri, incendium excitaturae immensum sint. Praeter haec multa esse praeclare coepta, quae sine insigni detrimento nostro alienoque intermitti non possent. Beatum Ignatium haec ipsa pro iustis causis cur abesse a con uentu liceret, iudicauisse. His accedere, quod negotia in conuentu transigenda talia essent, quae otium, maturam consultationem, atque adeo cunctationem postularent. Idcirco non in oculis tractanda parum beneuolorum, nec praepropere ac tumultuarie, sed deligendam pacatam sedem et opportunam: vnde nisi rebus plane, perque otium compositis, nulla necessitas cogeret sese commouere. Omnium autem regionum pacatissimam esse Hispaniam, et Barcinonem, tum aditu prouinciis omnibus facillimam, tum nostro
<pb id='s014' n='14'/>
nomini perbeneuolam ciuitatem. Denique viris non paucis, nec vulgaribus durum admodum videri nullam fieri laborum viaeque partitionem, cum praesertim tempestate incommoda, infestis itineribus eundum esset: ipsi Roma saltem egrederentur. Haec palam memorabantur, et scripsere fuse Borgia et Araozius: isque adiecit alia esse, quae committi epistolae non deberent, metum, vt reor, significans, ne paulo ante reuersus in Hispaniam Carolus Imperator, vt qui nunquam Societati magnopere studuisse crederetur, <note>70 Quare Borgia Romam non libenter veniret.</note> abutentibus occasione aduersariis, aliquid contra eam tentaret; et Borgiam ipsum, quod tentaturus credebatur, abduecret. Duae super haec causae memorabantur, quae ipsum priuatim Borgiam retardarent: altera, quod cum septimo ante anno ab Vrbe in Hispaniam rediturus Cardinalem Theatinum, qui iam Pontificatum gerebat, officij causa salutarer, multa is de illo ad Cardinalatum cuehendo egerat, si superesset Paulus Tertius, negans profecto permissurum, vt in Hispaniam illo cultu habituque reuerteretur. Quamobrem metuere dicebatur, ne quod olim in mentem Cardinali venerat, id demum Pontifex ad effectum adduceret. Certe cum eo tempore de pace inter Pontificem ac Regem ageretur, cupidis sermonum hominibus praebiturus obmurmurandi materiam putabatur, tanquam aliquid venaturus venisset. Deinde, cum in nonnullis Societatis in stitutis, si vellet suo duci sensu, forsitan alia decreturus esset, cupiebat ipse extra consilium esse; submisseque et obedienter id amplecti, quod caeteris placuisset: tantum aberat, vt nouitatis vllius vellet auctor videri. Mihi vero pro infima hominis modestissimi opinione sui succurrit suspicari: eo quoque libentius vsum valetudinis excusatione, quo longius ab ipso quoque administrandae Societatis summo abesset munere. Caeterum ita praeter spem deprehensi <note>71 Differenda potius videtur quam transferenda Congregatio.</note> Romae Patres, quam se in partem verterent, ignorabant. Conuocato concilio plurima afferebantur, quare differenda potius, quam transserenda Congregatio videretur. Primum, quae Hispanis non veniendi Romam, easdem caeterarum prouinciarum hominibus non eundi in Hispaniam causas esse, cum praesertim discriminibus bellorum, iam grauis quoque aestas accederet. Deinde Romam videri communem Christianarum gentium patriam. Prouinciarum aliam alij sine odiosa comparatione praeferri non posse: nec posse non indignum videri, vt pauci multos, vna natio caeteras omnes, vnum denique membrum corpus ad se vniuersum trahere vellet. Praeposito Generali sedem ab Ignatio legibus consticutam Romam esse: non igitur committendum, vt alibi crearus eodem forsitan loco tenetetur. Qiud, si in creatione Praepositi, vel in recognoscendis Constitutionibus aliquid incideret, quod praesentem summi Pontificis auctoritatem requireret? Tum vero Constitutionibus quanto plus dignitatis et auctoritatis fore, si Cardinalium in conspectu, in oculis Vicarij Chiristi, in ipso sinu Apostolicae Sedis, quam si alibi vspiam terrarum, summa eis manus imponeretur? Has inter difficultates vna offerebatur via simplex ac recta; vt re Pontifici candide planeque exposira, ab eius nutu penderent. At importunum ineptumque videbatur, postquam reliqui omnes Romam e caetris prouinciis longo itinere conuenissent, cum ibidem Vicarius adesset, tum plane cum eundum in suffragia esset; mentionem facere de conuentu in Hispaniam transferendo apud eum Pontificem, qui praecis iusserat. haberi Romae; ac bellum cum Hispanis magnum gerens, vetuerat euocatos ab Vrbe Hispanos exire. Non leuitatis nota, non deteriore aliqua suspicione curam et flagitationem huius modi carituram. Vicit tamen cum Generalis quam primum creandi necessicas, tum voluntas, vt Franciscus praeserrim Borgia comitiis interesset. Id vnus omnium maxime tendebat Lainius, eam ipsam (vt coniectura haud ex nihilo est) ob causam, propter quam abesse Franciscus volebat, nempe Generalatum ab se vt in cum <note>72 Petitur a Pontifice venia transferenda Congregationis in Hispaniam.</note> auerteret. Aditur Pontifex. Acerb primum, et cum stomacho negat. Allegantur duo Cardinales Franciscus Pisanus. et Michael Gisterius, qui Alexandrinus vocabatur, et tandem Pontifex Pius Quintus fuit. nihilo amplius reportatur. Recuperata interim opinione celerius valetudine Ribera accurrit: cuius mandatis cognitis post fusas ad Deum aliquot diebus impense priuatim ac publice in domo Professa, et in Collegio preces, multaque facta sacrificia, redeunt in consultationem Patres. Tulerat Ioannes Baptista ab Nuncio etiam Pontificio litteras, quibus docebat e re Catholica non esse, in eo rerum articulo Societatis viros in Hispania sanctitatis auctoritatisque maximae extra prouinciam pedem ferre. Harum occasione litterarum e quatuordecim, quibus dicendae sententiae ius fuit, duodecim censuerunt, ne duobus quidem postea repugnantibus, rursus ac postrem o adeundum Pontificem cum eo, vt vocem eius, vtcunque responderet, pro diuino acciperentiusso; nec postea aut mutarent quid quam super ea re, aut amplius deliberarent. Captato itaque aditu Lainius recitat Paulo Nuncij litteras; adiicitque, quas visum est, causas. Denique Pontificem ita permouit, vt diceret vehementer se cupere id hac in re decemere, quod optimum esset futurum. Et, quoniam Pentecoste immineret, negotium sancto Spiritui se commendaturum: idem facerent Patres: tum denuo consultatione habita ad se referrent.</p>
<p>Videbatur Pontifex non longe abesse, vt abeundi faceret potestatem, cum repente grauissimae domi procellae coortae sunt: quas vulgare <note>73 Quae vtilitas ex narratione domesticarum turbarum.</note> posteris operaepretium erit, vt Dei patrocinium intelligant, quo assidue ab intestinis externisque oppugnantibus suam hanc Sodalitatem defendit; tum vt ii, qui praesunt, si quid huiusmodi in, sua administratione tempus ferat, non modo antiquis et alienis hominum sanctissimorum, contra quos seditiones acerrimae exstiterunt, sed etiam domesticis ac recentibus exemplis se consolentur: caeterorum vero, qui moderatorum regimini subiecti sunt, quisque consuescat crucem Domini arcte complexus, in sancta humilitate simplicique obedientia
<pb id='s015' n='15'/>
religiosi viri munus explere, duces suos loco Christi Domini venerari, et eam vitae formam adamare, quam sancti Spiritus ductu complexus est. Hacenim re maxime peccare visi sunt, qui auctores fuere turbarum: quod institutum Societatis, boni de caetero homines, et de quibus praeclara multa superioribus voluminibus relata sunt, ac postea referentur, magistrorum inopia, et rerum agendarum occupationibus nunquam intime cognitum, dum alio quodam <note>74 Bobadilla aduersus Vicarium tumultus.</note> suo sensu aguntur, in maximum periculum deduxere. Dux fuit Nicolaus Bobadilla vir acer, salutique publicae multis in prouinciis magnis suis laboribus valde vrilis; solitus tamen e libera potius quadam caritate (sic ipse nominabat) quam ex arcta regularum norma religionem metiri, ac perinde vitam cum temperare suam, tum censere alienam in sacris coetibus temperandam. Is nun maxime cum prorogata necessario comitia vidit, coepit moleste ferre summam potestatem penes vnum hominem esse. Primo voces spargere, mox aperte dictitare, a fundatoribus primisque Professis, hoc est iis, qui supererant e nominatis in Pontificum diplomatis, administrandam esse Societatem. Inique reiici, qui fuerant socij fundandae familiae, quo minus essent gubernandae consortes. E Professis, qui (vti demonstraui) conuenerant, quatuor in suam sententiam traxit, Paschasium Broettum, Simonem Rodericium, Baptistam Violam, Adrianum Adriani. Ac Paschasius quidem per suam simplicitatem putatur abductus. Erat enim inno centissimus, minimeque male cogitans, adeo vt Angelus ab Ignatio vocari soleret. Simon facile credituridem sua sponte cogitasse. Haerebat enim menti iudicium, quo fuerat ab Ignatio condemnatus. Quare duo eorum capita Lainio proposuit: alterum, quo factam sibi iniuriam in eo iudicio querebatur; alterum, quo in administratione Societatis Bobadillae subscribebat. Viola multis annis salutaricer, at paulo liberius versatus in Gallia, cum esset siue iure, siue iniuria grauiter ad Vicarium delatus, ab eo sibi metuebat. Adrianus hoc maxime laborabat, quod habebat cum aliis commune rumultuantibus; Ordinis institutum penitus ignorabat. Sed ecce tibi, dum domi forisque auctore dissipante tumultus hic feruet, nouus haud <note>75 Pontius Gogordanus nouum ciet cumultum.</note> minor exoritur. Pontius Gogordanus trium votorum Professus, homo laboriosus, idemque, nisi interdum durior ceruix, et ingenium intractabilius negotium facesseret, operarius plane bonus, siue quod non probaret in Hispaniam transferri concilium, quo videbatur ipse concepta spe deiici quatuor votorum professionis a Patribus Romae coactis impetrandae; ac vereretur ne profectionem Paulus concederet; siue quo alio modo a praestigiatore diabolo illusus, re cum nullo prorsus communicata mortalium, duobus sibi notis Cardinalibus eiusdem sententiae libellum tradit, quem Pontifici porrigant. In eo docet Vicarium ac caeteros Patres instare, potestas vt sibi fieret in Hispaniam concedendi, quo Generalem Praepositum pro sua voluntate crearent: et instituta Societatis Apostolicae Sedis subtracta iudicio, prout esset commodum, fingerent. Num quid adiecerit, rescitum non est. <note>76 Pontifex in Patres concitatur.</note> Haec autem, quae retuli, ipsemet postea Pontius professus est. Illud sane confestim apparuit, Paulum vehementer commotum: quod necesse erat, cum Hispanum nomen haud libenter audiret, et aliquid in rebus Societatis iamdiu moliretur; sibique, dum peraliud nomen venia abeundi Roma postulatur, illudi putaret. Ad decimumtertium Kalendas Iulias huius rei omnino nescius Lainius, responsum de Hispaniensi profectione accepturus in Vaticanum concedit. Incidit in Pontificem e mensa in suum se conclaue recipientem: nec solito aspicitur vultu, nec vn quam aduocatur. Tandem post longissimam moram Ioanni Bernardino Scoto Cardinali Tranensi supplicat, reuocet Beatissimo Patri in mentem, se etiamnum praestolari. Quod vbi fecit, idem Tranensis, vnaque Ioannes Suauius Reumanus item Cardinalis progressi, ita respondent, Sanctissimum Patrem dicere, tempus illud <note>77 Societatis instituta et uira expendi iubet.</note> opportunum ad audiendum non esse: intra diem tertium diplomata Pontificum, Constitutiones regulasque Societatis, et quid quid ad eius disciplinam ac regimen pertineret, olim nuperve conditum ad hosce duos Cardinales iuberet afferri: necnon omnium, quotquot in Vrbe Socij essent, <note>Vetat quemquam de Societate Vrbe exire.</note> scripta nomina traderet: nemoque eius iniussu auderet Roma exire. Quo tam acri repentinoque imperio commotus est admodum Lainius, nec minus caeteri Patres, praesertim vbi cognouere mali fontem domesticum esse. Vices Bobadillae miserabantur: Pontij vero detestabantur exemplum. Adeo simplices erant (sunt eorum haec verba) vt nunquam putassent fore, vt e Sociis existerent, qui Societatem vniuersam perditum irent. Obedienter, quae imperata erant, mittuntur, addita epistola, per quam signifi cabant Constitutionibus necdum supremam manum adiectam; sed in primo Patrum conuentu ad dendam: et nominibus Sociorum etiam patria adscripta est. At enim Pontius ac Bobadilla auide consiliis et viribus copulatis, cuncta suspicionibus fictisque fabulis compleuerunt acriteraduersus Vicarium, contraque Ordinis instituta dimicantes, vt iam res ad iudicium, quod boni viri maxime nitebantur, <note>78 Quomodo turbis occursum.</note> spectaret. Quae cum Vicarius animaduerteret, Patres in consilium vocat, quod initio soepe faciebat (sed animaduersum fubinde est non parum ob fuisse coetus fre quentes) rem negligen dam non esse demonstrat: dandam operam, nequid Societas detrimenti capiat. De eorum igitur sententia primum omnium placare Deum, ac domesticorum animos confirmare institit. Indicuntur exrra ordinem propitiando Numini pia opera: vt hanc ob rem domi Professorum, et in Collegio Litaniae communiter quotidie recitentur: vt diebus singulis certus sit numerus ieiunantium: ter in die alij alio tempore ad certum item numerum flagellum subeant: laici bis qua que heb domada diuinam mensam instaurent: sacerdotes in sacrificiis omnibus Deo salutem ac perfectionem Societaris commendent. proprie vero singuli terna Sacra eam ob rem in hebdomada offerant: atque domi Professorum in verberatione publica Lainius, in Collegio Natalis praeiuit. Quae aliaque multa cum fierent, maxima etiam pars exercitationes spiritus repeteret,
<pb id='s016' n='16'/>
cuncta nouo pietatis ardore feruebant; vt, siquidem timor abesset, plane optandum fuisse tempus videretur. Id ipsum commendatum est datis litteris caeterae Societati extra Vrbem: neque est segnius factitatum. Hic domi procuratis ad externos sese edocendos dedocendosque Lainius vertit. Ad quos adiisse tumultuantes norat, eos ipse conueniens, quo res pacto haberent, modeste, sed neruose et grauiter exponebat. Neque difficile fuit scire, qui conueniendi, quid apud quemque agendum esset. Comites enim tumultuantium pij probatique Religiosi, communisque parentis amantes filij quo loco, et apud quem illi fuissent, indicabant. Quid vero egissent, ipsorum chirographa loquebantur. Nam Lainius quidem hocinter cetera prudenter cauisse existimatus est, vt in tota hac causa, praeterquam postea ad refutandas Bobadillae rationes, nihil ab se suisque litteris mandaretur: contra vero Bobadilla et Pontius nihil nisi scribere, aliosque super alios libellos procudere. Malam nimirum causam adminiculis suffulciendam repetitis intelligebant. Diuino tamen consilio fiebat, vt cuncta illorum scripta in Vicarij manus venirent. Nam vel imprudentibus excidebant in via, et: a comitibus excipiebantur; vel in eorum cubiculis propalam per socordiam relicta intercipiebantur; vel illi ipsi. ad quos mittebantur, exonsi perturbatorum consilia, ad Lainium remittebant.</p>
<p><note>79 Canisius et Gaudanus ad Vormatiense colloquium dimittunsur.</note> Interim Pontifex Canisio et Gaudano potestatem facit Roma proficiscendi, Romanorum Rege Ferdinando instante, vt maturarent. Etenim sub huius anni superiorisque confinia, dum Ferdinandus Ratisbonae conuentum habet, atque inter caetera vias inuestigat religionis dissidia componendi certorum hominum ad id delecto concilio (quo in concilio primus inter Theologos Canisio locus fuerat) decretum erat colloquium quoddam Catholicos inter et Protestantes, vt aliqua consensionis et concordiae ratio iniretur. Repugnauerat Canisius, ne colloquium id genus decerneretur, gnarus cum hereticis conueniendi nullam esse rectam nisi vnam viam; vt ipsi se ad concordiam, haeresi abdicata, referant: quod peius morte detestantur. Sed aliis aliter opinantibus nihil obtinuerat. Rex tamen, qui optimeviri sanctitatem atque scientiam norat, ipsum vna cum altero e Societate Theologo Nicolao Gaudano, vt nihil ase praetermissum remedij clariu sappareret, adesse iusserat; et per litteras, vt id eis iniungeret, ab Lainio contenderat. Igitur, quoniam Augustus mensis colloquio destinatus instabat, et Pontifex existimabat publice interesse par illud Theologorum in tempus occurrere ad amolienda saltem detrimenta maiora, non grauatim eis abeundi veniam fecit: et illi Vormatiam versus, vbi colloquendum erat, iter instituerunt.</p>
<p><note>80 Bobadillam Socij tumultus deserunt.</note> Tumultus vero domesticus breui eo venit, vt Bobadillam quatuor Socij prope desererent. Quippe maius, quam putassent, cum viderent ex citatum incendium: atque ex communi dolore ac sensu omnium, quo progressi essent, intelligeret; partim etiam desperata victoria ad se solicitudine verterent; sub duxere se paulatim et quieuere. Id initio minime aduertit Bobadilla. Quare acrius vrget, traditoque libello Vicarium apud Cardinalem Carpensem in ius vocat, vt sibi quoque pars administrationis sua red datur. Summa videbatur indignitas iudicium institui, et caeteris Patribus et Cardinali: at Vicarius qui maxime petebatur; cuique, nisi malo exemplo res gereretur, nihil erat optatius, quam non parte solum, sed tota omnino praefectura leuari, cedendum tempori submisse statuens, iudicium non refugit. Voluit tamen ita causam tractari, vt, quantum fieri posset, Bobadillae famae consuleretur. qui quidem apertissime facillimeque refutabatur, quippe cum ageretur de Societatis institutis ac legibus, in quibus diu versatus erat, sed propemodum semper hospes. <note>81 Ratio eius contra Vicarium,</note> Eius aduersus Vicarium ratio haec erat. (Praeterquam quod minime idoneum ad regendum iactabat, quod ipsum inconstanter faciebat, cum aliquando Lainio placarus, per Polancum et Natalem agi omnia diceret se pati non posse. Qui enim sub Ignatio fuerant administri, iam ipsos dominari: agereque quo libeat, praecipitem ipsum Vicarium.) Aiebat Ignatium noluisse ab se conditas leges, quo ad eas generalis conuentus, Deique Vicarius approbassent, ratas haberi. Quin adeo ipsosmet Patres in epistola, quam ad duos Cardinales miserant, diserte professos necdum absolutas eas. Ergo Lainium ex inchoatis, necdum perfectis, neque ratis legibus creatum Vicarium, vitio creatum esse. Cum igitur iusta desit potestas. res in cum statum rediisse, qui ante Praepositum Ignatium fuit, atque adeo a fundatoribus Societatem, administrandam: se quoque fundatorum in numero esse, ac proinde modeste pacateque velle, vt sua sibi rectionis portio redderetur. Ad id loci toleratum ex aequo bonoque Lainium: iam, cum onmia alii qiudam gerant praeteritis oblitisque fundatoribus, tametsi ius deesset, tamen ex modestia <note>82 Natalis oratio qua Bobadillam confutat.</note> iis verecun diaque administrationem deberi, cum absurdum sit filios patribus imperare. Talia iactantem cum caeteri, tum Natalis euidenti ssime et acerrime refellebant: e cuius longa confutatione haec fideliter summa contracta est: Doleo, inquit, inter nos, eo spiritu e Christi disciplina et vita imbutos, vt locum ambiendum infimum modestia et humilitate ducamus, existere exemplum eiusmodi, vt quispiam per Iuris puncta et apices, per sorensia certamina velit euincete dominatum sibi deberi. Quanquam Nicolaus fortasse non sentit hac actione vltro sibi ipsum ad id, quo tendit, aditum intercludere. Nam eprimis Patribus, quos fundatores appellat, et ad quos recidisse ius regendae Socictatis contendit, cum quinque modo superstites sint, Lainius contra quem agit, Paschasius, Rodericius et Salmeron, qui Vicarium Lainium recipiunt ac probant; conuineitur Bobadilla suam vnius agere causam. Tum vero satis Pauli Tertij decreto refellitur, quo statuit neminem in Societate praelationis aut dignitatis vllius, si quaesisse eam occulta aut manifesta ambitione conuincatur, capacem esse. Sed quam nullo iure ambitioni ius obtendat, multis modis apparet. Primum omnium falso sibi fundatoris nomen assumit. Vnum nos Ignatium fundatorem agnoscimus: per quem Deus in suam Ecclesiam Societatem inuexit: a quo et instituendae Religionis consilium coepit: qui caeteros
<pb id='s017' n='17'/>
Patres ad eiusdem consilij societatem adluxit. Fuere sanctissimis quoque viris Dominico et Francisco primi quidam socij. cum quibus Innocentio Tertio Tertioque Honorio de confirmandis sius Religionibus supplicartunt; non tamen nisi Franciscus atque Dominicus habiti sunt Ordinum conditores. Ita priminouem Patres socij sunt fundatoris Ignatij, non fundatores: quod vel ex diplomate, quo Paulus Tertius Exercitia confirmat, est manifestum, vbi Societas nulla sociorum mentione ab Ignatio dicitur instituta. Quod si decem nominantur in Pontificum diplomatis, non ideo iis dumtaxat, vt certi singularesque homines sunt, Apostolica beneficia esse concessa interpretari licet: alioquin cuncta Societas pariter cum illis occideret: sed illi nominantur, vt totum corpus repraesentant futurae in omne aeuum familiae. Nihil ergo Bobadillae magis inde, quam cuiuis rite solennia quatuor vota Professo debetur: nec ea ratio ad superstites magis e primis decem, quam ad totum Professorum corpus Societatis adminstrationem iediisse, si quid valet, efficit. Sed finge esse fundatores, an idcirco, nisi aliunde accipiant, eis iurisdictio est, ac non potius penes Commissarios, Rectores et Prouinciales, quos Ignatius fundator ac legitimus Praepositus imposuit, manet? An, cum reliqui e decem omnes consentiant, Lainiumque sibi ac Societati praeficiant, vnius altercatio aduerus omnium consensum valebit? Falso itaque fundatoris iactatur nomen: nec, quamuis vere praedicaretur, quidquam prodesst. At Constitutiones nondum rate sunt. Id quoque aperte a vero est procul. Nam de sententia Sociorum eas Ignatius scripsit: et scriptas plerique Professorum pro Societate cuncta probarunt: et Paulus Tertius statim vt conditae essent, confirmatas censeri auctoritate Apostolica iussit. Praeterea per Italiam, Siciliam, quatuor Hispaniarum prouincias, perque Germaniam promulgari Ignarius voluit: egoque promulgaui. In India quoque et Brasilia promulgatae sunt. Vna reliqua erat Gallia: ex qua tamen Paschasius, quem <note>83</note> solum ea prouincia tum habebat Professum, excepit. Noluit quidem humilis et prudens Dei seruus Ignatius ita fixas esse, quin generali conuentui, siquid vsus monstraret opportunius, addere, demere, mutare integrum esset: quod epistola ad Cardinales indicandum putauimus, vt intelligerent, quantum in iis san ciendis consilij curaeque adhiberetur: interim tamen vt promulgari Ignatius, ita obseruari iussit: ex iisque vitam institui quotidianam, et regi Societatem. Quod si non quasi fixae leges, illud quidem certequasi statutum iussumque ab legitima potestate tum communi, tum etiam proprio nostro iure vim habent. Nam Praelatorum decreta post eos quoque rata sunt, donec abrogentur: et diplomatis Pontificum ab vno capite tota potestas inter nos, totaque munerum et officiorum distributio pendet. Quae cum ita sint, miror equidem quid Bobadillae in mentem venerit cuncta turbare, Bartolosque et Iasones solicitare, vt praefecturae; partem tam multis modis alienam traheret ad sese; quam, etiam si sibi deberetur, professionis ratio et Sanctorum exempla abdicare et auerri iubebant. Quid? nonnetu ipse in creationem Vicarij consensisti? nonne tuum Polanci arbitrio suffragium permisisti? non annum totum pro Vicario legitimo habuisti? non Paulus Quartus Pontifex bis Vicarium comprobauit Lainium, eique ad rem gerendam bonum animum fecit? non cuncta Societas tanquam Vicario paret; et, nisi ipse turbes, pacate et optime regitur? Amoue proculistas a nobis artes: Vel si erraremus, vtilior erat nobis simplicitas nostra, quam istius exempli doctrina. Constitutiones autem Bobadilla criminose magis, quam certumvitium designans, tanquam difficiles, et humanis viribus intolerandas traducebat. Et, cum assidue iudicium intentaret, idem tamen constituto iudicio vocatus ad dicendam apud Carpensem causam, nunquam adfuit, cum diceret absque suo aduo cato Iurisconsulto sibi adesse iudicio non licere: illum vero hominem vt grauissimum, ita occupatissimum esse. A quo homine mirifice ipse homo minime malus inducebatur, venditante Ius quidem rubricasque pro illo faecre: et (id, quod arripuerat decantabatque Bobadilla) minime decorum videri filiorum imperio subesse <note>84 Cardinalis Carpensis sententia.</note> Patres. Tandem veritus Cardinalis ne huiusmodi contentio in perniciem euaderet recentis Sodalitatis, communicato prius consilio cum Patribus, Ad pacem, inquit, conseruandam ita censeo. Pater Lainius adhibitis ad consilium primis Patribus, aliisque Professis Societatem gubernet. Quinto Idus Augusti vocati super hac re in consilium Patres, plerique standum eo, quod Cardinalis decreuerat, censuere; testati tamen, vt Professi adhiberentur ad consilia, se pacis dumtaxat causa permittere: cum planum alioqui esset in Societatis legibus, quae censeantur decretis Pontificum comprobatae, Vicario id impositum iuris non esse. Ea sententia cum Bobadillae non probaretur, et mussitans denunciaret, quod antea minatus erat, nisi Carpensis se cundum se decerneret, appellaturum Pontificem; censuere Patres occupandum Vicario, adituque ad Sanctissimum Dominum aliunde aperto commendandam ei Societatem; quidque homines duo turbassent, sine fuco atque fallaciis demonstrandum. Postaliquot repulsas tandem admissus, et benigne auditus est. Edocuit primum cogitationem profectionis Hispanicae nequaquam eo susceptam consilio, quo quidam ad eius Sanctitatem, nec vere, nec probo (vti iam constiterat studio detulissent; verum iis de causis, quas idem ante non semel de Patribus cognouisset. Primum quidem quod existmarent inter eas temporum rerumque publicarum difficultates, aliquid operae studiique in iis regnis ab se nauari Apostolicae Sedi posse: vt Pontificius ipse Nuncius confirmabat. Deinde, quod praecipui de Societate quidam in Hispania essent, vt nominatim Dux olim Gandiae Franciscus Borgia, vt Feriani Comitis frater Antonius Corduba, et alij primae auctoritatis viri, quos certo nossent vel valetudine, vel grauitate, rerum, quas haberent in manibus, impeditum iri, ne longinquae adeo peregrinatione Romam venirent. Adhaec praeter impensam in conuentum, quam liberaliter Hispani pollicebantur, illud quoque
<pb id='s018' n='18'/>
curae fuisse, vt Romano Collegio, quod ad id loci subsidiis inde potissimum missis stetisset, permanens ac perpetuum aliquid expedirent, et Collegium quoque Germanicum, de qua re cogitari iam inter Proceres coeptum erat, vectigalibus annuis firmaretur. Caeterum sine bona Pontificis venia, bonaque precatione ita non venisse in mentem commoueri loco (quid enim fuga prodeset? quo recessu Pontificiam vim, si maxime vellent, declinarent?) vt contra deliberatum haberent quidquid de instituto, de constitutionibus, de qua re alia cunque tractaretur, ad Apostolicae sanctitatis pedes afferre. Quod obsequium cum Christiani omnes debeant, proprio tamen nomine Sodalitati nostrae: necessarium sit. Sub ea quid controuersiae Bobadilla mouisset breuiter executus, ad extremum postulauit, vt designare placeret per quem totam ipse Pontifex rem diligentius exploraret; atque vt disciplinae leges et instituta iusserat recognosci, ita in homines ipsos inquireret. Subijcit Paulus rem Societatis curat sibi esse: inde profecta, quae egisset: operamque, suam liberaliter pollicetur; <note>85 Cardinalis Alexandrinus rem iussu Pontificis singulari prudentia cognoscit.</note> ederet modo ipse Lainius vnum e Cardinalibus ex animi sui sententia cui vellet: cognitionem delegari. Cumque is respondisset, quem ipse Christi Domini Vicarius nominaret, eum, peridoneum, et sibi gratissimum fore, tum Pontifex designauit Cardinalem Alexandrinum. De adeunda Hispania persistere adhuc in Dei exposcendo lumine iubet, quo quid maxime opportunum factu sit, internoscere liceat. Alexandrinus, vterat, ita se et optimum virum probauit, et sapientissimum sanctae Ecclesiae senatorem. Nam suapte natura prudens, adhaec longo experimento eruditus, et in praeclarissima sancti Dominici disciplina educatus cum intelligeret huiusmodi Religiosorum hominum dissidia si emanent in vulgus, nonnisi ad eleuandam pertinere Ordinum auctoritatem cum publici boni iactura; interdixit primum Bobadillae: ac Pontio, ne cui mortalium praeterquam sibi de causa verbum facerent. Deinde, cum Patres vellet omnes audire, quo pronius id ac minore motu fieret, domum ipse adiit Professerum. Nicolaus causam de integro agi videns, nouam spem ingressus, noua capita conscribit, et ijs, quos nesciebat ab se defecisse, Sociis ostentat. Quae item capita ad Vicarium perlata sunt. Alexandrinus autem dum singulos audit, remque diligenter inquirit, ex facili intellexit duos illos non bene agere, ac miserum in modum a daemone in fraudem inductos. Nihil tamen pronunciauit, quia cognitionem illi dumtaxat commiserat Pontifex, reseruata sibi sententia. Quam ob rem cogitassent Congregationem transferre in Hispaniam, instituta Societatis opportuna ne rationibus publicis, <note>86 Controuersiae exitus.</note> an potius mucanda et corrigenda censerent, et alia modi huiu sce interrogabat. Ex eo die suboriri lux coepta, tem pestasque concidere. Bobadilla diffidere causae, sibi timere, nihil vrgere iudicium. Guido Ascanius Sfortia Cardinalis sanctae Flore, egerat de eo mittendo ad quorumdam monasteriorum Siluestrini Ordinis cognoscendas componendasque res, idque a Pontifice impetrarat. Eo igitur vt quam primum legaretur enitens, idem Patribus quoque, vt summouerent turbarum segetem, adurgentibus, Fulginium breui discessit. Vnus reliquus erar Pontius, qui ne suo quidem Pylade destitutus animositatem suam infregit. Sistit se coram Alexandrino: et quatuor profitetur, si fari liceat, se contra Patres afferre. Facta dicendi potestate, primum queritur iniunctam sibi a Vicario poenam, quod illo inconsulto libellum ad Pontificem misisset. Quod vt audiuit Cardinalis, qui dum caetera perscrutatur, hoc etiam optime cognouerat (idemque Pontius coram quatuor Professis diserte confessus erat, haudquaquam quod ad Christi Vicarium, et summam in terris potestatem confugisset, sed illud tantum displicuisse Patribus, quod eorum abeundi voluntatem perperam Pontifici esset interpretatus) enimuero indignatus est: sed, vt apertiorem eliceret obiurgandi delatoris causam, reliqua quanquam norat, parumper dissimulans; Age vero, inquit, quam tibi pro ea re poenam imposuere. Tum Pontius confidenter: Vt semel, inquit, orationem Dominicam, semel salutationem Angelicam pronunciarem. Hîc vero stomachatus recti ac seueri viringenii Alexandrinus, vetat verbum addere, ab seque ex meritis iracunde dimittir. Quae mox cum enarraret Pontifici Cardinalis, dicitur Paulus admirans, et auersans insigne caecitatem, quod vulgo solemus in rebus maxime ab opinione ab horrentibus, signum crucis sibi figurasse: continuoque, tametsi sententiam nullam tulerat, fecit liberam Vrbe excedendi potestatem: atque euntes primum centum, mox quinquaginta aureorum nummûm viatico sponte <note>87 Patres in suas prouincias reuerst.</note> iuuit. Dimissi, qui ad comitia conuenerant Patres in varias partes: Domeneccus in Siciliam ex itinere Roderici Gomij a Silua postulatu Mellitum Calabriae vrbem eius tum ditioni subiectam, ad statum Religionis inspiciendum, quantumque ad Marchionem pertinebat, ordinandum digressurus. Sed in itinere grauissimo diu morbo retardatus est. Nicolaus Lanoius Venetias primum, deinde in Germaniam: Antonius Vinckius Petusiam in Euerardi Mercuriani locum, qui praecipue quidem recreandae valetudinis causa, quam prorsus perdiderat, in Belgium; simul tamen ad res eius prouinciae componendas Commissarij nomine mittebatur: vnaque cum Leonardo Kesselio, et Adriano Adriani <note>88 Pontius Asisii, Bobadilla Fulginij res bene gerunt.</note> profectus est. Veronam Viola abiit; Asisium Pontius non omnino, quantum apparebat, volens, quamuis vicinum Bobadillam habiturus esset, qui ferme Fulginij, quo conuentum Siluestrinorum edixerat, morabatur. Vterque tamen egregie operam posuit. Bobadilla habendis etiam publice ad populum per sanctiores dies concionibus, et conscientiae quaestionibus explicandis, eam sibi doctrinae famam auctoritatemque conciliauit, vt turmatim consuleretur ab omnibus: dicto omnes audientes haberet: dissidia nutu dirimeret: denique Cleri populique mores e sententia regeret. Haud pari auctoritate, sed ardore animi et labore, atque adeo successu non dissimili rem gessit Pontius, Duae erant Asisij Sodalitates: vnia Beata Virgine, alteri a Caritate nomen: quae coniuncta paulo ante opera pietaris se obeundis muneribus dedicarant, carcere clausis,
<pb id='s019' n='19'/>
aegris, indigentibus, alijsque huiusmodi calamitosorum generibus adiuuandis. Instituta erant piaeclara, sed vsus propemodum nullus: idcirco Sodalitatum Antistites, et Concilium ciuitatis publicum pro ea, quae circumferebatur de Societate fama sanctitatis atque doctrinae, diligenter a Vicario sacerdote postularunt, qui hisce Sodalibus sancta impertiret mysteria: instituta, que suscepissent, exponeret: consilio praesto esset: stimulos opportunis sermonibus admoueret. Missus est igiturad certum spatium quoad res formam susciperent, cursumque rectum inirent, Pontius; quiardorem suum haud quaquam intra paucos continens, ciuitatem omnem inssammauit. Tantus erat confitentium peccata sua concursus, vt, cum saepe ante solis exortum consedisset, ad alteram noctis horam perseueraret audiens.</p>
<p><note>89 Conssitutiones a Cardinalibus recognita nulla tamen improbatare.</note> At Romae sedato licet tumultu, concitatoribusque summotis, supererat tamen solicitudo non modica, quod Constitutiones atque diplomata iussu Pontificis recognoscebant iudicabantque, Cardinales, quos antea retuli, Reumanus et Tranensis, quibus additi dicebantur Alexandrinus, et Clemens Dolera Monilianus Cardinalis Arae caeli. Verum haec quoque tandem omnia prorsus illibata sunt reddita. Quod sane haud scio an praestantissimum sit institutorum Societatis testimonium, siue quod viri sapientissimi, diuersorumque, Ordinum e Dominicanis, Franciscanis, et Clericis Regularibus iudicarunt; siue quod praeoccupati, et quidem eorum calumniis, qui intime nota habere existimandi erant: siue demum quodijs temporibus, eoque Pontifice, cui iam diu non omnino probari videbantur. Isque fuit exitus grauissimae tempestatis ??? qua praepotens Deus preter illud de Constitutionibus iudicium nobile, magna simul ex parte illud alterum elicuit commodum, ne exemplum proderetur conuentum <note>Clementia Societatis.</note> generalem facile quopiam ab Vrbe transferendi. Hîc opportunum etiam est Societatis clementiam recognoscere. Nihil in turbulentos consultum est grauius, tum ne quisquam criminandi ansam arriperet, quandoquidem rem ad Pontificem detulerant, tum maxime, vt omnes intelligerent, quoad eius fieri potest, aliena ab hoc Ordine esse coacta imperia, et expressum timore supplicij obsequium. Sed eius inter se membra, cumque suo capite, Christoque, Domino nullo magis, quam caritatis nexu colligata esse oportere. Ipsi quoque turbarum auctores postea se dignos venia praebuerunt. Neque illud notare omiserim, cum tumultus ad complures exterorum, ijsdem, qui conciebant, vulgantibus, emanasset; eam de Societate vulgo fuisse existimationem, nihil vt homines nisi turbulentis succenserent, quod tam bonos Dei famulos, fratresque suos tam indigne vexarent.</p>
<p>Sedatis intestinis seditionibus bellum etiam publicum conquiescit, pace Paulum inter Philippumque <note>90 Tiberis restagnat.</note> composita. Quae Romae laetitia, quae consecuta gratulatio sit, promptum est suspicari. Sed praessorauit eam continuoque diluit Tiberis. Nocte ea, quae diem praecessit, quo die in Senatu Pontificio pax erat solenniter pronuncianda, aquis ingentibus, ac vehementer ressante Africo auctus plana Vrbis late obruit. Vsque ad summum gradum templi Professorum (sancta Maria a Strata tunc dicebatur) aquae altitudo peruenit. AEdes Collegij vndique obsessae; ac ruina timebatur, eamque ob causam illico ad Professos iuniores infirmique traducti: nihil tamen grauioris acceptum est damni. E rebus ad victum necessariis, et ad Germanos alumnos, et ad vicinos quoque iuuandos superfuit. Ita caelestis Patris indulgentia praesto fuit. Quin etiamviiprobus, et nostrarum rerum voluntarius procurator, suae erga hos pietati tribuebat, quod ad primam vsque contignationem submersa domo, sibi quasi in manus adnasset vitula, que et suam, et vicinorum inopiam peropportune leuasset. Ingens porro damnum vulgo est factum, longe tamen inferius quam quantum haereticorum apud Germanos mendacia guttura proclamabant. Permulta hominum millia miserrime oppressa extinctaque, in his Cardinales septem, et Pontificem ipsum agre fuga elapsum nebulones vanissimi tanquam diuinae voluntatis ostenta Romanam damnantis fidem popello simplici venditabant. At Lainius pacato Philippo Regi Pontifice, nouam ingressus spem itionis Hispanicae: impetrandae, non intermittit vias omnes rationesque tentare. Prae caeteris Principibus, gratisque Paulo viris Cardinalem Petrum Patiecum exorat, vti negotium serio suscipiat, suoque nomine postulati causas expromens bonam eundi veniam conetur elicere. Quo fideliter, cumque, cura rem agente, respondit <note>91 Congregationem generalem non alibi quam Romae, cum prima sit, habendam Pontifex rursus prenunciat.</note> Paulus plurimum se id consilij Deo Domino commendasse, prorsusque videvi sibi primum hunc coetum haberi Romae oportere. Hoc demum responso Patres de voluntate Dei non dubij animos sumunt, sperantque, vt Ignatio promiserat, Christum Iesum Societati suae Romae propitium fore. Romam itaque edicunt conuentum. Et quoniam hiems instabat peregrinationibus longis infesta; simulque Patribus nuper in prouincias suas reuersis, vt earum res componendi spatium foret, tempus conueniendi Maium anni proximi dicunt. Ad illud tempus disputationibus reseruatis, orationibus modo et eleganti dramate studiorum initia honestata. Singuli praeterea Magistrorum praefationibus praelusere binis. Auxit frequentiam auditorum non modo pax <note>Collegium Romanum in aedes Saluiati migrat.</note> publicace restituta, sed nouae: etiam aedes. Migrauerant enim e domo, quae erat prope templum S. Mariae supra Mineruam ad longe commodiorem Saluiati domum; eam nimirum, que magnificentius ab Cardinali Antonio Maria Saluiato instaurata e regione noui Collegij visitur. Collegij Praeses Naralis onmia scite disposuit, ordinauitque supellectilem, et reliquum omne instrumentum nullo prorsus alienorum ministerio adhibito, Sociorum humeri transuexer. Polancus Euangelium sancti Ioannis, Emmanuel Sa vaticinia Oseae, et primam e S. Thoma secundae Theologiae partis, Ledesma nupere e tirocinio euocatus secundae secundam explicare orsi, alijs alias disciplinas accurate tractantibus. Erant in Collegio amplius octoginta, quamuis prope totidem ad supplementum varias in oras, pars ad leuandas rei familiaris angustias Rommarum domorum hoc eodem anno abiuissent. Ex his multi in Siciliam, circiter viginti
<pb id='s020' n='20'/>
<note>92 Collegium in Monte Politiano inchoatur.</note> in Germaniam, octo in Montem Politianum profecti, quod vnum hoc anno Collegium inchoatum. Studiose ea ciuitas per seque datis litteris, et missis legatis communi consilio tum per Ioannem Riccium, ac Robertum Nobilium ciues suos Cardinales de Collegio instituendo egerat, e stationibus breuibus saepe operam Societatis experta. Sed hocinitio subsidia non nisi ad octo alendos conferri posse aiebat, mox numerum quaterdenûm, qui ad Collegium requirebatur, expleturam. Quod ij erant ssagitatores, et egregia se bonarum frugum vbertas ex eo solo semper ostenderat, concessum est. Principio Ludouicus Codrettus vna cum Philippo Guazalotio ad res praeparandas missus, apud Franciscum Mariam Taurusium optimum virum, qui multis post annis a Clemente Octauo Pontifice Maximo factus est Cardinalis, diuersatus est, humanissimeque tractatus. Septimo Idus Octobris Roma caeteri peruenere. Actantisper dum Gymnasium publicum, quod dicebatur S. Martini, in domum concinnaretur, quod ciuitas curabat, in aedibus Cardinalis Nobilij summa eius tum Romae agentis voluntate habitarunt. Eodemque mense publicatis scholis, primo duodecim supra centum, mox valde plures numerarunt optimae indolis adolescentes: quos in duas classes distributos duo praeceptores erudiebant.</p>
<p>Camertes, ac Foroliuienses magnopere Collegia <note>93 Argenta Socij discedunt.</note> expetebant, sed cum alias ob causas, tum quia non placebat in interregno institui de nouo colonias, dilata res est. Verum Argentae, quod inchoatum erat Collegiolum, solutum est. Argenta mediocre oppidum est duo deuigesimo a Ferraria milliario in dioecesi Rauennati. Hîcaliquotante annis ab diderant se, et infame cubile posuerant haeretici, nec paucos maxime per scholarum occasionem infecerant. Rauennatium Antistes Ranutius Farnesius, et Dux Ferrariensis Hercules, et praecipuo studio Alexander Fliscus vir princeps in aula Ferrariensi, et Ordinis nostri perstudiosus aliquot eo mittendos e Socieate curarunt. Extirpatis haeresibus magno populi bono, sed magno cum labore tres amplius annos ibi cum posuissent; cum inter eas rerum hominumque angustias discipina domestica teneri non posset, ex magistris altero extincto, altero decumbente, Baptista Velatus e populo aestiuorum mensium vacationem petere a Patre Ioanne Pelletario Ferrariensis Collegij Rectore, cui et Argentani Socii parebant, iussus: per errorem petiit missionem. Qua impetratares opinione facilius transacta est, nullo ijs, qui Ducis interponere auctoritatem meditabantur, repentino discessu, relicto morarum loco. partim Ferrariam, partim Mutinam abierunt.</p>
<p><note>94 In Collegio Lauretano res mirabiliter multiplicantur.</note> Lauretanum Collegium Dei ergase, Matrisque sanctissimae miram benignitatem expertum. Multi decumbebant aegroti: quibus ad morbi molestias paupertatis accedebant incommoda. Nondum enim ad eum, qui postea Praesidum benignitate praefinitus est, modum rebus compositis, cum ad quotidianum victum singula e penu sanctae domus petenda essent; eius administri (vt vbique non raro vsu venit) plus nimio se difficiles morososque praebebant; vt pij prudentesque Religionsi persaepe quauis penuria conflictari mallent, quam necessaria postulando fatigare et irritare homines nec admodum rerum aestimandarum peritos; et, vbi minus oportet, magis attentos. Tamen Oliuerius Manaraeus Rector in ea calamitate pauxillum farinae et saccari, et aliquot oua cum impetrasset; ea mittit ad honestam feminam, vt in solamen aegrotantium aliquid placentularum conficiat. Erat ea matrona spectatae virtutis nomine Ludouica Vinciguerra. Hanc opus aggressam, filia virgo Maximina et alia puella neptis adiuuant, vel more puellarum, quae libenter his laboribus veluti ludis cum parentibus occupantur, vel studio pietaris. Operis certe magnitudo auxilium nihil desiderabat. Dum igitur vna omnes officiosi laboris delibant partem, mira quadam succendi pietate, ac dulcedine impleri coeperunt, ac sentire massam, dum tractant, intra manus quodammodo augeri. In de numerum ingentem bellariorum conficiunt: et postremo, dum mactram euerrunt, collecturae si quid farinae resederit, prope di scum, in quo fuerat allata, denuo complent. Hanc, et confectum <note>95</note> opus in Collegium remittunt. Oliuerius, qui perpaucas placentulas pro materia praebita expectabat, vbi magnum canistrum plenum aspicit, ac de farina nihil pene detractum, rei nescius valde tristatus est, deque Ludouica grauiter questus, quod sibi fidem fefellisset. Etenim, ne qui offensi, a quibus obseruari Sociorum quossibet motus nouerat, id ipsum iactandi ansam arriperent, quod timere videbantur, Patres domum suam auertere quae ad sanctam Deiparae domum afferebantur, serio feminae interdixerat, ne quid de suo praeter operam adhiberet. Illa vero, et puellae constanter asseutrant, praetera quae rosaceae perexiguum qui???um, et aliud nescio quid pro more ad condien dum addi solitum, omnino additum nihil; imo farinae totum id plane, quod remiserant, superfuisse. Caeterum ex insolito pietatis ardore, copiaque diuinae dulcedinis, quantam ne in augustissima quidem Dei Genitricis cella inter preces ante gustassent, facile aduertisse se Dei praesentiam aliquid supra vires naturae agentis. Instat Oliuerius, cauerent vehementer mendacia: si vellent quidpiam de suo pie largiri, facere id posse; verum miracula falsa confingere, id vero nec Beatae Virgini, nec Deo gratum, sed sacrilegium esse. Eadem illae serio affirmant. Et vita erat sane eiusmodi omnium, quae rem satis perse probaret. Erat earum confessarius Raphael Riera sacerdos e Societate grauis et integer. Hunc etiam Rector admonet, vti rem diligenter exploret: puellas simplices blande appositeque interroget separatim; dein religionem grauis noxae obijciat: ad extremum, vbi ad sancta accedunt mysteria, sacri iudicis officio prudenter integreque fungatur. Imponi Societati, et muliebrem vanitatem pro miraculis dissipari nequaquam sinat. Viis omnibus pertentatis, etiam continuo ad sacrosanctum Christi Domini corpus accessurae, vel statim eo accepto interrogatae, neque tum, neque quoad vixere, vnquam significauere aliud, nisi eius temporis beatam sibi vsuram fuisse: ac plane sensisse, dum massa tractaretur, ea manum magis ac magis impleri. Sit igitur
<pb id='s021' n='21'/>
merito diuinae Bonitati laus. cui placuit suos famulos adeo mirum in modum consolari. Oliuerius autem, quo notam oranem leuitatis effugeret, neu res a quibusdam secus acciperetur atque oporteret, tum quidem silentio feminis indicto, ne domi quidem diuulgari est passus. Duobus tamen post mensibus Romam ad Societatem scripsit, et in commentarios iam senex retulit, ne, Dei dona si tegeret, ingratus haberetur. Ex quibus ego et litteris et commentariis haecaccepi. Vbi nouum in eodem genere prodigium protinus subiicit ad suam, vt ipse ait, modicam fidem reprehen dendam ab indulgentissimo <note>96</note> parente Deo sub idem tempus patratum. Ob sonator domesticus pistorem sanctae domus (vt quotidie erat necesse) aditurus, quid domi sit panis, scrutatur, vt quam minimum petens, quam mitissime accipiat. Quatuor tantum seu quinque panes in arca reperit. Super haec piomum sanctitatis eximiae, beataeque simplicitatis iuuenem, qui Alfonsus Hispanus vocabatur, num quid panis alibi vspiam praeterea sit, interrogat. Quo negante, pariter ambo curio se onmia rursus inspiciunt, praeterque eos, quos dixi pauculos, nullos inueniunt. Re ita comperta ob sonator abit, pauloque post reuersus, videt vnam triclinij partem instructam impositis in lances panibus a consuetis nec magnitudine, nec specie, nec vlla re discrepantibus. Subirascitur bonus vir: aduocat Alfonsum: expostulat, quid tantum panis absconditum habuerit. Ille nondum rem animaduerterat. Respondet ingenue, praeter id, quod paulo ante vna vidissent, micam panis in tota domo non fuisse. At, inquit ob sonator, in triclinio mensa in structa panibus est, vnde illi prodiere? Alfonsus hoc ipsum vt videt, Fiater, inquit, si Deo cordi est, vt olim quinque hominum millia, ita nunc pauculos famulos suos quinque multiplicatis panibus pascere, facile profecto est. Defertur ad Oliuerium res. Ille primo silentium indicit: ad suasque statim quaestiones aggreditur. Hortensium Androsium, qui Collegij Minister erat, et ipsum Alfonsum diuersos aduocat: poenas comminatur grauissimas, ni rem, vti gesta est vere ac fideliter indicent. Nihil porest vnquam vel ad suspicionem fraudis elicere. Adhibet ex obedientiae virtute seuerum praeceptum: interrogat continuo ante postque sacrosancta Dominici Corporis suscepta mysteria. Denique mandat confessario, vt, si fallaciam hac in re deprehendat, hac ipse reos fraude, vt graui crimine, haud absoluat: ad se mittat. Nihil tamen auditum est: vnquam, nisi quod diuinam Patris amantissimi prouidentiam commendaret magis magisque. Alfonsus enim non semel sibi ante accidisse dicebat, cum tamen quid esset, nesciret; vt, cum panem procul dubio deruturum in mensa crederet, plunmum tamen reliquiarum sustulisset. Equidem haud dubito, quin hac benignitate Deus ac Deipara Patres illos, qui maximis laboribus audiendi iuuandique confluentes peregrinos assidue occupati, non angustiis modo victus, verum multo migis acerbitate suppe ditantium cousterna bantur interdum animis, afflictique iacebant, recreare, et ad tolerantiam adhortari voluerint, vt alacrius ad Dei gloriam et hominum salutem plurimorum quotidianas illas molestias angustiasque exsorberent, fidem facientes, sibi notas eorum difficultates esse: nec passuros, vt cuiusquam iniquitate suis operariis necesseria denegarentur alimenta: nec subsidia vnquam desutura caelestia, etsi quandoque humana deessent. Quam caelestem paternamque curam ipsis quoque praecipuis Lauretanae aedis procuratoribus manifestam faecre Deus voluit, ne salutarem familiam metu impendij alere grauarentur. Gubernator enim Lauretanus Gaspar Doctius, isque qui rationum tabulas conficiebat, palam narrabant et profitebantur biennio, quo Lauretum Societas aduo cata esset, magnam summam ad bina fere millia aureorum nummûm in tabulis expensi patere amplius, quam in accepti tabulis extaret, et tame nihil aeris alieni esse contrastum, nec perspici, quo pacto tabulae non conuenirent, cum rerum singularum ratio constaret oprime, nec quid quam esset acceptum, quod diligenter non esset in tabulas relatum. Quare aperte illi rem B. Virgini tribuebant, cinus in gratiam Filius, qui fecerat olim ex aqua vinum; nummos nunc in aerario multiplicasset. Labores autem Patrum <note>97 Lauretanerum Patrum salutares labores,</note> egregie cum alias positi multorum animis a vitiorum atque etiam haeresum faece extractis, et quorundam etiam corporibus ab iniqua daemonum obsessione liberatis, tum praecipue cum Gallorum exercirus in subsidium Pontifici veniens illaciter fecit, et in agro Piceno aliquandiu sub stitit. Et quoniam solers Dei caritas nihil negligit, miserae quoque mendicantium turbae prospectum est. Horu iningens ibi numerus propter vberem ex confluentibus assidue messem toto perstrepebant templo: praeque auiditate lucelli cum omnia turbarent sacra, nulli rite intererant. Quapropter actum est cum Praetore, vt cancellis apud templi fores coercerentur, certo homine illis praefecto, qui non sineret a re diuina abesse; interim duobus in commune mendicantibus: Patresque eos tum ante, tum post meridiem conuocatos docere quae ne cesse est Christianum nosse, et ad officium hortan coeperunt. Haec aliaque huiusmodi quotidiana in publicum <note>existimatio,</note> beneficia, et praeterea modestia et comitas, quae ex toto oris habitu apparebat, ita homines permouebant, vt simulatque in Societatis quis numerum veniret, alius quidam quasi maior homine haberetur: multique Socios siue incedentes, siue orantes non sine magnis ad pietatem stimulis admirab undi spectarent, venerabundique eorum vestimenta contingerent. Quae populi studia minime requirebant illi quidem. sed ad proficiendum erant opportuna: easque virtutes vnde solida illa efflore scit auctoritas, paret sibi necesse est, qui labores fructuose amat <note>feruor.</note> ponere. Quantus autem illorum in animis iuuandi mortales flagraret ardor, specimen capere ab vno licet. Die lunae, eo, qui supremum ante cineralia diem praeit, flagitabant multi, vt sibi permitteretur ad commonendos homines, et ab eius temporis licentia deterrendos sese per compita verberare. Quos cum repulisset Oliuerius, vni adhuc instanti subridens, praestare id facere domi respondit. Serio ille iocum interpretatus, raptim sese subducit, indutoque sacco tergum magno flagello validis contundens ictibus, et large cruentans horrifico et miserabili clamore, Orate pro peccantibus, ingeminans, ex improuiso inter fratres a prandio deambulantes apparet. Constitere ad spetaculum omnes atroniti: multisque miserabilis vlulatus, flagrorum crepitus, feruor exaestuans lactymas excussit: quosdam etiam ad sui respectum conuersos, ignauiae suae sub puduit. At ille cum valenter perseueraret pulsans adeo impalluerat, vultumque mutauerat, vt, nisi coercitus mature fuisset, casurus fuisse sub verberibus videretur.
<pb id='s022' n='22'/>
<note>98 Auxilium diuinum in confessionibus audiendis.</note> In audiendis quoque confessionibus praesens diuinae benignitatis auxilium sacerdotes multi sensere. Namque immanes interdum homines, sceleribusque coopertos maximis cum audirent, qui neque vllum doloris edebant indicium, neque exhortationibus, aut incusso terrore commouebantur, sublata ad fontem pietatis mente repente emollitos prorsusque mutatos animaduerterunt. Experimento discentes ad mortalium animos inflectendos, ita cum ipsis elaborandum hominibus, vt praecipua cura sit agere cum Deo. Idem nonnulli post preces fusas non admodum ab doctrina instructi inter agendum cum pereruditis, sed prauarum opinionum errore imbutis experti subsidium. Tanta enim copia sermonis, vique argumentorum confutarunt errores, vt iis, quos arguebant, sibique ipsi admirationi essent. Talia commemorari saepe possent, sed neque inculcare passim consilium est, neque prorsus tacita praeterire.</p>
<p><note>99 Salmeron et Ribadeneira rursus in Belgium missi.</note> Caeterum per Italiam plurimum vbique cum inopsa et morbis, Iulio praesertim Augustoque mensibus conflictatum. Neapoli rem praeclare gerebat, ciuitatique pergratus erat Salmeron, ac templo aedificando initium fecerat; cum per autumnum a Pontifice euo catus cum Catolo Carraffa Cardinali, qui ad Philippum Regem in Belgium depace inter ipsum, et Henricum Gallorum Regem concilianda legabatur, est missus. Additus ei comes a Vicario est Ribadeneira, inter caetera curaturus ab Rege, vt Societas Pontifici commen daretur: et quamdiu res exigeret, apud <note>100 Canisii et Gaudani epera in Vormatiensi colloquio.</note> regiam amoliendis calumnijs moraturus. Inter eundum transiere Vormatia, vbi iam coepto colloquio, Canisius et Gaudanus impigre dimicabant. Aduersariorum potentissimus et famosissimus quisque conuenerant, Philippus Melanchthon, Erasmus Schneppius, Ioannes Pistorius, Erasmus Sarcerius, Henricus Bullingerus, Brentius, Illyricus Flaccus, aliaque huiusmodi moustra. Conuenticula agebant frequentia: coniurabant acerrime: suorum Principum armabantur edictis: certum erat qua vi, qua dolo abire victores. Duo deniex vtraque parte conuocati erant Theologi, exquibus seni vtrimque collocutores nominabantur: hisque item seni accedebant quasi subsidiarij, quos nominabant adiunctos. In primo Catholicorum ordine Canisius quartum, in secundo Gaudanus tertium Iocum habebant. Qui cum animaduerterent inde aduersariorum conatus et vigilantiam, hinc Catholicorum quorumdam tarditatem ac prope ignauiam; valde timebant, ne congressus hic, quod in alijs eiusdem generis euenerat, in Sedis Apostolicae iniuriam cederet. Itaque sedulo adlaborarunt, vt collegarum animos excitarent, sibique adiungerent. Quod, Deo propitio, sic effecere, vt Iodocus de Rauestein Tiletanus, Martinus ac Franciseus Sonnius Louanienses Doctores ac Federicus Staphilus, quos ipsimet accersendos curauerant, et ipse collocutorum princeps Mespingensis Episcopus secum omnia communicarent, Canisio, quae inter se consultando decernerent, negotio praescribendi dato. Otho Truchses Cardinalis Augustanus cum intelligeret non doctrina solum, sed potius acri promptoque ad eludendas fraudes, et capienda ex tempore consilia opus ingenio esse; magnopere contendebat, vt mitteretur Natalis: sed re Societatis publica, cum instaret generalis conuentus, Romae eius praesentiam postulante, concedi non potuit. Designatus fuerat e Catholicis Ioannes Gropperus vir egregiae sanctimoniae atque doctrinae, quem dein Pontifex renuentem in Cardinalium adlegit Collegium: gnarusque Canisius quanti reserret hoc etiam commilitone religionis corroborari partem, priuato quoque officio misso cum litteris nuncio obtestatus erat, vt accederet. Sed is Iaborari frustra operamque ludi denuncians, nec vllam sine veritatis iniuria, ad sua mendacia haereticis affixis, iniri concordiam posse, cassum laborem subire supersedit. Neque id Romae Lainius, aut quispiam vbiuis gentium vir cordatus ignorabat. Sed vt illi duo e Societate piae Regis menti de Pontificis voluntate concessi erant, non tam lucrispe, quam damni auertendi studio; ita hi aliorum operam eamdem ob causam appetebant. Principum nullus coram, sed vicarij et legati conuenerant. Ac nomine Ferdinandi Regis praeerat Iulius Flugius Episcopus Numburgensis, cui hinc atque hinc Catholici haereticique in concilio, quos vocabant assessores, aderant. Sed haeretici per vim ac potestatem <note>101</note> tyrannice omnia administrabant. Pridie Idus Septembris conuentum primum est, deque forma ineundi colloquii disceptari coeptum. Nisi enim certum quid statuatur in quod pars vtraque consentiat, sitque instar normae ac regulae, ad quam controuersae res exigantur; nequidquam collocutionem de partibus conciliandis institui. Id Lutherani nequaquam inficiabantur, sed contendebant ex verbo Dei puro, vt aiunt, ac puto agendum. Catholici vero verbum quidem Dei affirmabant religionis fundamentum ac regulam veritatis esse: verum, quia illud interpretari non cuiusuis vnius e populo est, haec postulabant primum, vt integer diuinae Scripturae canon reciperetur, quemadmodum ante mille annos ab Ecclesia receptus et approbatus est: deinde, vbi de vero sacrae Scripturae, verbique Dei sensu controuersia oriretur, vt ea ex Patrum et veteris Ecclesiae consensu diiudicaretur: postremo, quoniam Collegium non nisi duas inter partes futurum erat, Catholicos inter ac Protestantes, sectas aliasa confessione Augustana abhorrentes sercernerent damnarentque. Hîc vero apparuit, vt Canisius loquitur, gigantes illos extruere Babylonem. Immisit in eos Deus spiritum confusionis, vt inter se digladiarentur, et Philippus Melanchthon consentanea ijs poena, qui immanes bestias educant, a suis alumnis egregie laceraretur. Quidam igitur dum rationi et confessioni Augustanae congruenter Sacramentariorum, Anabaptistarum, atque alias sectas damnare se a???unt paratos: alij negant hos potius, quam illos segregandos; eo ventum est, vt certarent, esset ne Philippus cum Witembergensibus, an Schneppius cum Ienensibus Theologis re ac nomine sectator Augustanae confessionis; ac denique quinque, qui leuius delirabant, e collocutorum <note>Exitus colloquij.</note> numero a collegis eijcerentur. Illi vero contumeliae intolerantes expostulatorium libellum
<pb id='s023' n='23'/>
rite consignatum, quo collegarum fraudes aperiebant, apud Praesidem Flugium reliquerunt. <note>102</note> Adeo vero intra legitimum imminuto haereticorum numero, cum septem modo e duodecim residui essent, abruptum negotium est pari cum gloria Catholicorum, quos inter, vt vna est veritas, ita sententia vna, et vna vox fuit, et haereticorum infamia; qui nisi plene eos voluntaria ocaecaret improbitas, cum Dei scientia pacifica sit, <note>Colloquia parum apta ad haeresim tollendam.</note> suam Dernon esse viderent. Illud praeterea ad liquidum intellectum est huiusmodi congressus ad pacem conciliandam viam non esse idoneam. Nam quae potest iniri sincera recte sentiendi ratio cumijs, qui fundamenta subruunt veritatis? Qui pietatem Ecclesiae veteris, auctoritatem sanctorum Patrum irrident: Quibus, quam ex suae nequitiae norma architectati sunt legem, obstinatum est perdite obtinere? Animaduersa est etiam ex eorum dierum, quibus conuenere, actis diuersitas morum, incredibilis petulantia, impudentia, acerbitas haereticorum: bonitas contra in Catholicis, ac pia modestia, vt pronum sit, quod Christus Dominus monet, ex foetu de arbore pronunciare. Haec relata communiter ex hoc conflictu vtilitas: illa Canisij et Gaudani propria fuit. Vormatiae pauci erant religionis incorruptae. Hos paucos mirifice confirmarunt. Cleri mores foede deprauatos magna ex parte correxerunt. Publica adiere Gymnasia, ibique pueris instillarunt castae fidei elementa. Nec parum Canisius pro suggestu populo alloquendo profecit, dum homines haereticos, qui auidissime confluebant, in admirationem venerationemque <note>103 Canisius Coloniam excurrit.</note> rerum, hominumque Catholicorum adduxit. Idem, quamdiu colloquium aduersariorum dissidia sustinebant, excurrens Coloniam exceptus est plausu mirifico, tota ciuitate quasi ad hominem diuinum videndum vndique confluente. Continuo ibi quoque suggestum conscendit; Germaniceque et Latine apud frequentissimum auditorem salubri cum plausu dixit. <note>Coloniensis Collegij status et progressio.</note> Iam florebat Collegium, in quod sub initium anni introducti Socij docere quintodecimo Kalendas Martias orsi erant. Verum nulla propemodum in eo Collegiorum Societatis extabat facies. Quippe vnum erate publicis Gymnasijs quae vocant Bursas, nouissime ab ciuitate conditum, et ab eiusdem insignibus trium coronarum adeptum nomen: neque id Societati possidendum, sed dumtaxat regendum nominatim Ioanni Rhetio ciui suo familiae consularis tradiderant adacto in leges descendere Bursarum aliarum; cum ea etiam cautione, religiosum coenobium ne introduceretur. Eo loci eoque discriminis nobilissima in ciuitate, quae semper gloriata merito est se Romanae Ecclesiae fidelem filiam, religio Catholica venerat, vt, quo ei pro virili succurreretur, nihil recusari deceret, quod modo subiri fas esset. Putidum enim fuisset inter ferrum ac faces consueto velle gradu pacis incedere, et in tempestatis perturbatione requirere tranquillitatis tenorem. Ergo dissimulatis domesticae disciplinae rituum multis (quanquam Senatui et discipulis constabat de Societate esse, nec nisi Iesuitae vocitabantur) tamen promiscue cum conuictoribus laicis degebant ac vescebantur, et caetera de more aliarum Bursarum administrabant Extitit patientiae solertiaeque pretium luculentum. Ante omnia cum Theologicae disciplinae, fidum religionis sepimentum, et profanarum nouitatum securis, iacerent, coniunctis cum Ioanne Groppero studiis, vt erigerent eas, elaborarunt. Illi operam maxime, et exempla, per quae multi excitati sunt, contulere: Gropperus cum auctoritatem, tum etiam stipendiorum incrementa Doctoribus. Deinde cum viderent perniciem magnam oriri ex circumpositis haueticorum, scholis; adnisi sunt, vt iuuentutem ab commercio eorum et contagione abducerent. quod effecere tum datis circumquaque litteris ad Magistros Catholicos, aliosque viros auctoritate et religione praestantes, tum maxime diligenti cultura creditae sibi iunentutis. cuius rei fama, cum etiam editus typis totius doctrinae index longisime spargeretur, tam multam Coloniam ad trium coronarum Collegium iuuentutem pellexit, vt ex modico ante numero conuictores breui ad centenos excreuerint, caeterorum vero discentium plus octingenti quinquaginta triennio inscripti sint: qui ita instituebantur, vt ipsimet Praeceptores vix carere miraculo existimarent eorum in scientia, multoque magis in pierate profectum. Quippe cum haud pauci primo rudes confluerent, et praua consuetudine imbuti, interdum etiam hauesi contacti ex haereticorum scholis egressi; paulatim et mores, et superstitionem, et praua omuia in recta et proba commutabant singulis diebus sacrificio diuino in D. Maximini vno Patrum faciente, inteterant: ordine ad sacram concionem procedebant. Nemmo non singulis mensibus; plurimi quinto decimo, quoque die expiabant homologesi noxas, et ad eamdem religionem notos adolescentes alliciebant. Nihil inter eos turbarum: vulgo in vniuersis odium haeresis, et abolendae studium. Eminebant tamen adeo conuictores, vt, dum cauetur, ne coenobium Religiosorum condatur, iam totum Collegium ab sanctissimo coenobio admodum nihil distaret. Cerea adolescentium ingenia in virtutis speciem, quam in Magistris domi spectabant, vltro figurabantur. Ingens cunctis nitoris animi solicitudo. Nemo non de imitatione Christi apud se aliosque idgenus libellos, et fere palame e cinctu pendentia precatoria serta habebat. Diuinam mensam quaque hebdomada instaurare: vltro subire aspera: publicas obiurgationes appetere, et alia modestiae ingenerandae vtilia, nostrorum Tironum in morem. Respiciebat plane diuinus spiritus mentem rectissimam, qua genus id Collegii susceptum erat, et in profectum vertebat omnia. Non mediocriter ipsosmet Patres ingenuitas illa puerilis, candorque animi et pietas ad omnem perfectionem, Deique laudem inciabant, vt discipulorum profectus pro stimulo et doctore esset Magistris. Studiose Patres, dum sedulo remouere conantur omnes tanti operis remorandi causas, inrer sese cauerant, nequa apud quem adolescentium Societatis ineundae mentio fieret. Verum enim vero quid verbis opus erat, dum ita clamarent facta? Ergo ipsi adolescentes ad maiora Dei dona recto minorum vsu sensim prouecti, nec solum
<pb id='s024' n='24'/>
specie, verum etiam experimento blandissimo virtutis capti, sponte sua religiosis se votis adstringebant. Qui dum ita perseuerant animo religioni obstricti, externo habitu nihil ab sodalium vulgo discrepantes, maiores vsque vsu, et consuetudine sua, tum sermonibus opportunis creabant vtilitates sodalibus, latiusque in dies diuinus ignis propagabatur. Quo praesidio in caeteris quoque Collegijs et disciplina morum, et studia <note>104</note> litterarum maiorem in modum exculta. Per magnum ieiunium solennes inter se Collegiorum omnium concertationes adeo turbulenter, perque eam conuiciorum et contumeliarum non petulantiam modo, sed etiam acerbitatem peragebantur, vt nunquam solicitudine metuque ingentis mali vacaret ciuitas, cum earum tempus recurreret. Ea cura Patrum industriâ magno suo gaudio primo statim vertente anno leuata est, ijs appositis disputationum rectoribus, sic adolescentium mitigata ferocia, vt iam prope non minus vrbanitatis ac modestiae certamen, quam ingenij et sapientiae foret. Solennes quoque mense Decembri disputationes, quas inde Quodlibeticas vocant, quod cui disserendi negotium Academia dederit, qua de re cunque libitum fuerit, disputare ius est, eo sensim excesserant, vt ad risum captandum totae referrentur. Itaque scurrilia dicta, mordaces alienae vitae descriptiones, ioci quoque, et sales obscoeni de industria inculcabantur. Verum cum id muneris delatum esset ad Patres, quos sane liberaliter Academici non modo talibus, sed etiam grauissimis quibusque iudicijs honestabant; illa etiam emendata prauitas est et monitis et exemplis eorum. Inter haec cum et frequentia, et fama doctrinae trium coronarum Collegium vsque eo floreret; summa cautio Patribus erat vt Collegijs reliquis nullam in partem incommodarent, sed vt mutua cum ijs beneuolentia, collatisque in medium auxiliis colligarentur. Quod accommodando se in loco rationibus eorum, deferendis vbique honoribus, perpetua modestia, et officiorum assiduitate praeclare sunt consecuti: adeo vt Matthias quidem Cremerius optimus vir exacta iam aetate, qui Collegium Montanum regebat, serio et illud Societati tradere moliretur, negans aliis posse credi salua sonscientia. Et quanquam successori non idem initio beneuolentiae fuit; tamen et illum officiosa Patrum modestia, et communis boni contemplatio breui demeruere. Itaque aliorum quoque Collegiorum adolescentes apud Patres noxas expiabant, ad declamationes diebus festis conueniebant, et institutioni Christianae <note>105</note> intererant. Auctorestantarum rerum praecipui quatuor erant, Leonardus Kesselius totius familiae moderator; quique animas et Sociorum et adolescentium plurimorum per homologeses regebat. Huic mirabatur Canisius tantum inesse diuinitus seu facultatis, seu felicitatis tributum, vt sine legum alibi solennium auxilio ita caritas inter omnes sub eo, ita simplicitas, obedientia, diligentia constaret. Tum Henricus Dionysius, qui Theologicis scholis, et omni ope ingenij, pangendis quoque, cum vsus ferret, carminibus (adeo nihil negligit caritas) denique popularibus concionibus magnum Collegio et columen et ornamentum erat. Praeterea Franciscus Costerus, quem et diuinae et humanae sapientiae interpretatio, et Mathematicarum etiam disciplinarum explicatio, et linguarum varietas spectabilem faciebant, cui praecipue etiam Tironum institutio demandata. Postremo Ioannes Rhetius, qui Regens more aliorum Collegiorum (quod ei nominatim, vt diximus, Collegium creditum erat) appellabatur, eoque Rector vocatur a nobis, quanqua id muneris solum in disciplina litteraria obtinebat, Kesselio caetera procurante. Is oratoriae facultatis potissimum professione Collegium illustrabat. Omnes hi, vt item reliqui, exempli vbique rectissimi, mire inter se concordes, certatim laboriosi, cupidissimi subleuandae religionis. Inde conferre quisque in commune, quod in se esset: ominia conari: omnia experiri: summe cauere, nequa coeptis offensio opponeretur. Multi ciuium, plerique Senatorum fauebant; sed ante omnes Ioannes Gropperus, quem ferunt et conuiuia interdum lauta instituisse, vt, cum vocasset, quos maxime oportere censeret, occasionem inde nan cisceretur sermonum, vnde Societatem apud eos in existimatione et gratia <note>106</note> collocaret. Plurimum etiam iuuit Gerardus Amontanus Carthusiae Prior suggerendis, praster alia, vitae sub sidiis: cuius benignitatem nequaquam fatigabat dies, sed felix rerum successus incitabat. Inter caelestia vero auxilia cum patronam sibi ac praesidem Dei parentem assumpsissent, et semper eam praesentem sansere; et obseruarunt tum maxime cum quis dierum ei dedicatorum ageretur, solere Collegio singulare aliquid bene ac feliciter euenire. Cum templo carerent, et ad agendum cum populo interdum locus deesset; effecit auctoritate sua Canisius, vt suggestum eis ad beatae Vrsulae semper pateret: deinde paroeciarum sancti Mauritij, et beati Lupi, in qua Collegium erat, artributae ordinariae conciones: et Henricus Dionysius ad summi templi suggestum vocatus, quod magna cum dignitate verbi diuini, et publica commoditate diu obtinuit. Sacris vero populo administrandis pre carium vsum impetrarunt sacelli sanctae Magdalenae ad gradus Mariae. Nam Socijs, et plerisque discentium in domesticis sacellis praebebant. Tot ac tanta in commoda summopere aggrauabat cum rei familiaris angustiis assidua colluctatio: cum certi vectigalis prorsus nihil adesset, ac ne mendicationem quidem starus ille rerum permitteret. Et tamen magno illi constantique animo viri non modo suam tolerabant inopiam, sed et (vt sanctus Paulus ait) nihil habentes, multos autem locupletantes, adolescentium tenuiorum, quos vtiles aliquando sperarent Reipublicae fore, difficultates leuabant: et (quod mihi quidem egregium visum est caeterorum decorum ornamentum) in plurimis, quas Romam dedêre litteras, nullum vnquam verbum posuere, vnde graue significarent onus; vnde fatigari appareret, aut plus aliquid siue ad humanae vitae necessitates, siue ad religiosam tranquillitatem expetere. Id modo continenter significant studium priuatum cuiusque perfectionis, vberem laborum segetem, communem ad labores alacritatem, et praeclaros inde diumae gloriae fructus. Quarum conspectu rerum
<pb id='s025' n='25'/>
Canisius magna animi sui voluptate fruebatur: cum interim in Saxonia pro suis tribunalibus impietatis <note>107 De Canisij morte haereticorum fabula.</note> Ministri praedicarent Canisium Vormatiae post primum cum Melanchthone congressum, cum ad concionandum referre se voluisset, obmutuisse illico, et expirasse. Non enim pudebat haereticos ex eo loco, qui debuit esse quasi sella veritatis, aperte mentiri eo tempore, quo egressa Colonia et Vormatia ipsa insignis Canisij fama Germaniam vtramque peruagabatur. Vt appareat quid in tenebris audeant, qui luce palam vsque eo insignia mendacia nundinantur. Caeterum non solum Canisius ex congressu cum pestibus illis nihil est passus iniuriae, sed haud modice ijs, quem ante de Societate conceperant, terrorem adauxit. Et Gaudanus, qui diutina tussi extenuatus, iudicio medicorum tabe conficiendus paulatim videbatur, in grauissimis diurnis nocturnisque debuissent, singulari Dei munere prope est valetudini restitutus. Adeo congressus, quamuis cum tetris ac pestiferis belluis non modo Canisio vitam non eripuit, sed etiam eius socio reddidit. Haec Salmeron Vormatiae cognita magna ex parte; caetera Canisius ipse nunciauit. Status porro societatis in superiore Germania optime habebat. Ingolstadij mira plane efficiebantur, Augustano Cardinali, et Alberto Duce Bauaro, qui Monachij quoque Collegium instituere cogitabat, auctoritatem rebus diuinis conciliantibus. Pragae item, ac Viennae fluebantres e sententia. Praeter multos, qui quotidie ad gremium reuocabantur Ecclesiae Catholicae, hoc futurae <note>108 Haereticorum de Societate opimo.</note> messis indicium apparebat, quod existimabat populus homines Societatis doctos esse; quidque reuera sit de religione sentiendum, probe nosse, in gratiam tamen Romani Pontificis dissimulare id profiteri. Quare et filios tradebant illis in disciplinam: qui ita erudiebantur, vt nominatim, minime vocarentur ad Catholicam fidem; sed communiter cum orthodoxis discipulis ad pietatem, ad fugam scelerum, et ad virtutis amorem impellerentur. Iidem tamen cum viderent condiscipulos audientes sacra, confitentes peccata, aliaque rite vsurpantes Catholicorum munera, erubescebant primo, notari sese existimantes: deinde ad eadem paulatim affecti, ita religionem orthodoxam ex animo complectebantur, vt ad eam parentes adducerent.</p>
<p><note>109 Difficultates Societatis in Belgio.</note> Bruxellas, vbi Philippus Rex erat, Salmeron et Ribadeneira IV. Nonas Decembrit tenuere. Cardinalis Carraffa quinto decimo post die peruenit. Interim illi Societatis niegotia tractarunt Decretum Parisiense (condonet Deus auctoribus) noxam Louanij, et in ipsa Regis curia oppido magnam faciebat. Dicebant homines vulgo, Si falsum, si iniquum, si famosum est, cur id Pontifex non damnat? idque amici omni modo curandum clamabant. Verum Patres, quanquam cuiusdam tantum impulsu temere erat factum, tamen veneratione doctissuni eius honestissimique Collegij, cuius vocabulum praeferebat; malebant paulatim sine strepitu, sua sponte concidere, quam cum fragore atque tumultu euerti. Louanij id vnum erat causae, quare Collegium ciuitas stabile non exciperet: passimque fama, vt gaudet vanis, adiecerat a Rege Galliarum eiectam Societatem: eiusque iussu Doctorum Parisiensium decrero damnatam. quod maxime inter aulicos regios iactabatur. Eo opportunior Ribadeneirae, et Salmeronis fuit aduentus. Et sane quanti intersit principes viros, non esse, sed ne existimari quidem Religiosis hominibus aduersos, clarissimum hoc retro tempore in Sicilia, et Hispania documentum acceptum est.</p>
<p><note>110 Societas in Sicilia Vegae discessu nonnihil laborat.</note> Ioannes Vega extremo superiore anno diuturnis laboribus et aetate iam fractus decedendi e Sicilia potestatem sibi fieri cum a Rege contenderet; translatus ab eo Pinriam (quam Valliso letum vulgo dicunt) fuerat, et Concilij Regij Praeses summa gratulatione omnium constitutus. Hoc e Sicilia abeunte multorum animi qui rebus Societatis in hominum potius, quam Dei studebant gratiam, prodidere se, et aduersari coeperunt. Fabularum, falsorumque fictores criminum licentiam se nactos rati, rumores dissipare infestos. Erant qui, vti a Ioanne fuerat Societas aduocata, ita cum eo abituram crederent. Quidam certe persuadebant sibi eius destitutam praesidio perseuerare diu non posse. Verum Deus voluit apparere non id opus mortalium humeris, sed eius praepotenti virtute subnixum. Nam et Prorex nouus (is erat <note>Omnia in bonum vertuntur.</note> Ioannes Cerda Dux Methymnae Caeli) propitium se ostendens, nec fictis criminationibus aures praebens, delatorum audaciam rerudit. et qui expectabant nouae Sodalitatis interitum, vbi viderunt nihilominus vigere ac stare, Dei venerari prouidentiam coeperunt. Quidam praeterea qui Sacramentorum a Societate inductam frequentiam criminati erant, adeo resipuere, vt conuenire Patres, ac veniam petere non puduerit. Mercatoribus tantum quibusdam satis fieri Syracusis nequiuit. Mos erat Syracusis vt ad diem S. Luciae sacrum, quam ciuitas patronam ciuemque suam magnifico ritu colit, super alia celebritatis inuitamenta nundinae celebrarentur, confluentibus e tota Sicilia mercatoribus, qui armillas, collaria, purpurissum, cerussem, aliaque huiusmodi puellarium nugarum magno numero afferebant. Nulla enim erat, quae eo die, quem toto expectabat anno, aliquid eius generis e mercatu non referret domum. Hoc vero anno vbi huiusmodi nihil, vel modicum venditur, inuirare et instare mercatores. Puellae negare eas res sibi amplius vsui esse, quoniam Patribus Collegij S. Iosephi minime probaretur. Quod vbi audiebant illi, excruciabantur, <note>111 Panormitanis in summa calamitate succursum:</note> et ijs Patribus male precabantur non sine risu puellarum. Caeterum Panormi calamitas publica opportunam magis, quam optabilem praebuit demerendae ciuitatis materiam. Ex montibus, quos a tergo Panormus habet, defluentem in pluuijs aquam, vbi ad moenia vrbis allapsa erat, excipiebat canalis, et mediam per vrbem deuehebat in mare. os eius canalis in angustum nuper coegerant atque intersepserant publicani, ne, quod fieri deprehensum erat, exportandis per id venalibus importandisque cum publicorum vectigalium fraude via pateret. Ergo per autumnum, qui praeter modum pluuiosus fuit, tum propter ipsas faucium canalis angustias, tum forte inuectis, vt sit, torrentis impetu obturamentis, ad, moemni vis aquarum immensa collecta est. Ecce
<pb id='s026' n='26'/>
autem dum imbres imbribus ingraunt, nouique e montibus torrentes vsque arietant, quinto Kalendas Octobris, quarto decimo die postquam Romae restagnauerat Tiberis, ipsis impetu deiectis moenibus vrbis, tota illa colluuio effunditur: et rectis, quae prima rapuerat, tecta quatiens non modo stragem immanem fecit, sed et prae se agens omnia, in quaein ciderat, et versus mare contorquens, latum limitem, qua incessit, aperuit. Ad mille recta euersa. Mortales ad tria millia partimaqua, partim ruina domorum oppressi. Cadauera ducenta circa Collegium reperta. Vbi nunc Professerum est domus, ea tempestate Collegium erat. Id, quaquam duarum decempedarum altitudine aqua scholas opplerat, nihil passum iniuriae. Nec in templum, vt in editiore decliuitatis parte situm, aqua peruenit. Sub horam noctis primam ac dimidiam tempestas et clades ingruit. Patres, tamersi malum erat eiusmodi, quod praeterpios clamores in caelum, non multum humanae opis reciperet; tamen, siquid possent, conaturi, bona numero in publicum cum facibus prodiere. Horrendae incubuerant tenebrae: terrorem fragor tectorum, vagus per vicos torrens, crepitans imber, pereuntium et periclitantium voces multip licabant. Illi discursare: media in pericula ruere: bonum animum facere: inclamare, quae ad peccatorum dolorem, quae ad Dei placandam iram, quae ad erigendam spem apta forent. Hîc infantes in cunis, illic lapsos in aquas, atque animam iam iam exhalantes pueros rapere. Quotquot sexu, aetate, valetudine infirmiores offerrentur, ab ruinis, ab aquis extrahere. Denique haud dubie constitit quam plurimos ab interitu eorum operâ reseruatos. Qui ipsum in templum delati Collegij, pars etiam per se eôdem fuga elapsi, confuso mixtoque strepitu vagientium, eiulantium, quiritantium omnia complebant. Productum est ad solatium diuinum Christi Corpus, et supplicatio in ipso templo foribus ac fenestris patentibus, vt procul etiam spectantibus animus adderetur, instituta. Tum et vestiendis, qui midi ex aquis emerserant, et omnibus apposita oratione ciboque recreandis deprompta benignitas. Nec paucis per dies aliquot, quibus vna cum domo res omnis perierat, nihilque perfugij et opis restabat, cum cibarijs, tum hospitio succursum. His officij, vt res aduersae maxime fidem atque beneuolentiam produnt probantque, Collegij Panormitani magnopere illustratum nomen, et caritas propagata.</p>
<p><note>112 Sub Caroli V reditum in Hispaniam excitantur in Societatem aduersarij.</note> Quam in Sicilia, eamdem e pari causa res in Hispania vicissitudinem passae. Imperator Carolus superiore anno cum Imperium Ferdinando fratri, regna Philippo filio tradidisset, e Belgio in Hispaniam profectus (quo ad quintum Kalendas Octobris vna cum sororibus Maria et Eleonora venit) in coenobium secesserat Fratrum sancti Hieronymi, cui nomen ab S. Iusto, situm in agri Placentini tractu peramoeno. Egregius Imperator maleuolorum Societatis sermonibus praeoccupatus, nunquam visus erat permagni eam facere; sed vulgus (vt temere. Principum nutus interpretatur) Carolum, vnaque sororem eius Mariam Societati palam iactabat infestos. Hanc famam callide aduersarii fouebant, haud cessante Cano. Qui velut nunc tandem ducem nacti multo confidentius contra pugnamvrgerit. Crimina fingunt vulgantque turpissima. Decretum Parisiense decantant. Exercitia spiritualia, studiumque meditationis iuuenum corruptelam, generosae indolis venenum appellant. Demque Illuminatorum sectam plane hanc esse, qua tyrannus Turcarum commodiorem rationibus suis ad in fringendos militares spiritus Christianorum, totamque Europam sub imperium subiungem dam ne votis quidem ausus esset optare. Haec dicebantur inter amicos, e suggestu nonnemo deprae dicabat, ita vt amicorum Societatis pars refrigescerent, pars animos desponderent: quae nimirum inter caetera (vt supra indicatum est) Patres ne Romam ad conuentum abirent, remorabantur. Tantum (quod vtinam satis ipsi intelligerent) possunt de rebus diuinis vel tenuissimi nutus Principum bene maleque mereri. Sed Deus famulos suos cum sinit percuti, paratum habet medicamentum. Ille hanc tempestatem, duorum praecipue virorum, Ioannis Vegae Concilij Regij Praesidis, et Patris Francisci Borgiae operâ discussit. Diuina <note>113 Ioannis Vega in Societatem eximia pietas.</note> prorsus factum prouidentia Lainius ad Vegam scripsit, vt ipse sub hoc tempus in Hispaniam reuocaretur, vt posteaquam Societatem statuerat in Sicilia, ibi quoque firmaret. Quam in rem sane pro virili, totoque illo et sapientiae et auctoritatis pondere magni illius Senatus princeps incubuit. Vt enim Hispaniam attigit, publicum signum suae erga nos pietatis extulit. Confessarius ei, vt postulauerat, e Societate datus est Petrus Saauedra. Quam cunque adibat vrbem, siquod ibi domicilium nostrum esset, inuisebat perhumaniter Patres, ijsque se sponte conuiuam aliquando offerebat, tum vt suo paterno animo indulgeret, tum vt auctoritate sua populi animos illis conciliaret. Quod Abulae potissimum consecutus est, vbi perspecta eius in Societatem beneuolentia, duo e primoribus ciuitatis, qui cognitam viri prudentiam et integritatem habebant, statuentes apud animum suum, quam faimliam Vega protegeret, eam suo quoque amore dignam, ex aduersarijs beneuoli fautoresque sunt <note>114 Borgia Carolo V. rationem reddit sui in Societatem ingressus.</note> facti. At Borgia pro veteribus Caroli erga se meriris, suisque in eum officijs, cum Placentiam venisset, e re diuina putauit fore, si per occasionem eum salutandi, de Societate, suoque in eam ingressu aliquid certius edoceret. Ipse quoque Carolus videre hominem pridem cupiebat. Quare omni benignitate excepit habuitque iussum apud se in coenobio (quo genere humanitatis non nisi cum paucissimis vtebatur) diuersari certo in cubiculo, quod idem ipse designauit. At Franciscus vt in conspectum Imperatoris venit, ad eius se abijcit pede, et flexis perseuerat genibus. cumque sub leuaret Carolus, instaretque vt surgeret; ille contra precari vt sineret sic insistere genibus. Videri sibi quodammodo coram Dei maiestate, quam in eo veneraretur, consistere, ac proinde (si veniam daret) tanquam Deum alloqueretur omnia contuentem, pauca de genere ab se visae suscepto dicturum. Quandoquidem ita vis, ita sit, inquit Carolus; libenter nobis, quae dixeris, audientur. Tum Borgia a beneficijs erga
<pb id='s027' n='27'/>
se Imporatoris exorsus, quibus haec illi cogeatur exponere: causisque curid ante non fecisset, commemoratis, ea primum breui recensuit, quae ad suscipiendam seueriorem vitam saeculo abdicato ipsum induxerant. Sub ea de familiae delectu disserens, cum et sua a puero et maiorum suorum pietate ad Franciscanos animo propenderet, tamen vt potius se ad Societatem conferret, tribus praecipue factum causis affirmauit. Primum, quod, cum de vitae deligenda forma agitaret, Deo per se, perque alios enixe, multisque modis, ac diu consulto, vbi ad alios Ordines animum adiiceret, inquietem moeroremque sentiret: simul vero cogitationem ad Societatem vertisset, admiraili quadam securitate in ea acquiesceret. Vnde Dei voluntatem intellexerit iubentis in hoc potius, quam in alio quopiam sibi Ordine famulari. Deinde, quod, cum Societas noua esset, atque apud multos laboraret inuidia, existimabat se obscurum in ea et inglorium latere posse: cum contra in celebratis familijs ex splendore earum vereretur, ne in honorem nomenque incurreret amplius quam fugisset. Postremo, quod vti magnis Principibus nouellos ad delicias hortos instruentibus gratius faceret, qui stirpem noui generis, quamuis ignobilem conserendam in ijs offerret, quam si multo nobiliorem pomarijs eius veteribus adderet: ita credebat germen, quale quale inse afferret, acceptius Deo fore, si in hortis, quos ille recens adornabat, quam si in adultis robustisque consereret. Adiecit institutum Societatis ex vtraque vita mixtum, Marthaeque idem munus Mariaeque complectens, qualis Apostolorum, et Christi Domini vita fuisset, valde sibi placuisse. Denique cum haec omnia ad sese traherent, non tamen quidquam se ausum statuere acsequi, priusquam re cum multis et grauibus viris ex ipsis Religiosorum antiquis Ordinibus communicata, eos ipsos habuisset sui consilij auctores. Atque ad eam diem satis magnum vitae susceptae fructum, diuinaeque voluntatis pignus <note>115</note> ex animi sui quiete aclaetitia percepisse. His auditis Carolus gratum sane accidisse sibi eum sermonem ait, quod sibi mirari saepe in mentem venerit, quod homo eius dignitatis atque prudentiae comprobatis longo saeculorum cursu coetibus ignotum ac nouum, dequo anceps circumferretur fama, praeposuisset. Ad quae Franciscus cum ostendisset, si Societati diuturni temporis comprobatio deesset, id non eius potius, quam rerum omnium aliquando orientium esse: satis tamen Romnni Pontificis auctoritatem pro quauis approbatione esse: atque adeo ita esse natura comparatum, experimentoque cum in aliis Religiosorum familijs, tum in Ecclesiae nascentis compertum exordio, vt initiis quidam vigor et quasi integer et incorruptus sanguis floreat, qui vetustate aliquantulum consenescat: deinceps ingressus obtrectatorum Societatis, et maleuolorum accurate diluere et refutare calumnias, in lucemque manifestum proferre mendacia, testatus est Deum, siquid in Societate minus Euangelica perfectione dignum vnquam vidisset, ne vnum quidem diem se in tali hominum numero fuisse mansurum. Haec autem sapiens Imperator audiens ac ponderans, sensim contra delatores accensus, militari illo recalescente spiritu fronte sibi manu repente percussa exclamat, Ergo mihi ita mentiuntur? Mox impetu residente, leniter aciu cunde protrahitur sermo. Et Carolus, Illud, inquit, Pater, quomodo diluetis? Iactant inter vos nihil nisi iuuenculos cerni, nullam canitiem apparere. Hîc Borgia statim modeste. Dum mater, optime Princeps, iuuencula est, filij senes esse qui possunt? Hoc autemsi vitium est, curabit dies. Ante vigesimum annum huius numerosae iuuentutis albescente coma et nos abundabimus canis. Quanquam necita, vt fertur, egemus annis. Equidem sextum et quadragesimum ago, vtinam melius transegissem; et mecum habeo comitem, qui annos quinquaginta ad Societatem attulit, canosque permultos. Is erat Bartholomaeus Bustamantius probitate vir doctrinaque conspicuus: quem Imperator aduo catum agnoscit, quod cum eo ab Ioanne Tauera Cardinali olim misso grauibus de rebus Neapoli egerat. Alia multa de secessu suo, vitaeque asperitate disseruit Carolus, et post tres dies abeuntem Borgiam iussit saepe ad se redire. Sed Franciscus aularum, nisi aliter officium cogeret, pieosor, nunquam nisi aduocatus reuertit. Dictu facile non est, quantam haec Caroli humanitas vulgo cognita et sermonibus celebrata serenitatem rebus Societatis attulerit.</p>
<p><note>116 Collegia Murcianum, Methymense, et Placentinum perfecta.</note> Tria eo anno reditibus certis vehementer amplificata Collegia. Murcianum ab Episcopo Carthaginensi Stephano Almeida natione Lusitano, qui ad reliqua, multam quoque supellectilem domo sua detractam dedit. Methymnense a Petro Quadrato honesto eius vrbis ciue ac mercatore opulento, qui iam inde ex eo tempore, quo Ignatius litterarum studia Lutetiae persequens ad subleuandam inopiam suam in Belgium excurrebat, Antuerpiae hominem nouit amauitque: cui Ignatius id ipsum praedixisse fertur, fore vt aliquando Collegium suis extrueret; Is igitur coniuge vehementer impellente lectissima femina Francisca Mansionia, certo reditu attributo domum hoc ipso tempore ac templum extruebat, instruebatque perdiligenter. Denique Placentinum ab Gutterrio Caruaiale eius vrbis Episcopo: qui ad ea quae ante benigne donauerat haud paucioribus adiectis, fundatoris nomen impleuit. Nec vero Socij salutis publicae procurationem <note>Mauricis neophytic nauata opera.</note> solito quidquam lentius tractauerunt. Granatae ad caeteras conciones ad neophytos Mauros vernacula ipsis Arabum lingua habitae. Ad eosdem Ludouicus Santanderus, alijque Patres in Granatensem agrum, et Gandiensem missi haud nullo operae pretio. Vbi enim secum viderunt paterne agi, fingendos se ijs multi ducendosque totos penitus praebuere.</p>
<p><note>117 Hispali deprehensi haretici.</note> Sub extremum annum Hispali multi deprehensi haeretici: inter quos Lutheri impius assecla, qui magna comparata librorum pestilentium copia eos per muros vrbis noctu inferens, clanculum inter ciues venena spargebat. Hanc rem animaduertens Bustamantius Baeticae prouinciae Moderator, quitum forte aderat, ad praemuniendum populum, multo explicandam studiosius Catholicam Christianae fidei doctrinam ratus, sanctaefidei Quaesitores, et Archiepiscopi Vicarium admonuit. His placuit, vt tribus in templis
<pb id='s028' n='28'/>
tres de Societate populum edocerent, et errorum eliderent semina antequam comprehenderent. Cuius praeclari operis vt auctor fuerat, <note>118</note> ita initium ipsemet Bustamantius die Christi Domini Natali fecit. Dimissi sunt et in circumiectam regionem seduli catechistae praecipuo eorum profectu, qui vsque ad Almadrauas processere. Nihil enim religiosae vsquam praedae later, quod non sagaciter odoretur ac peruestiget acrimonia caritatis. Almadrauas Baetici vocant, quas Latini Cetarias, thynnorum piscatu nobiles. Celebrabantur olim, hodieque gloriam obtinent, quae inter Cartheiam, et Gades sitae sunt, in ditione Methymnae Sidoniae Ducis, sub fauces Herculei freti, qua Gaditanus Oceanus cum interno mari miscetur. Quippe sedes, vt volucrum quaedam, et alii quidam piscium, ita mutant thynni mira naturae solertia in maxime stolido animali. Vbi exegerunt hiemem in Oceani tepore, gregatim maria interiora petunt ad aestiuandum, et exponendos foetus, cum aquae dulcis illecti copia, quam tot flumina innehunt, tum clementiore aura per aestatis feruorem, plerisque in Euxinum vsque subeuntibus: vnde post aequinoctium Librae remigrant in Oceanum vniuersa cum prole. In hac commigratione multitudo incredibilis et in cetariis aliis, et in Cartheianis, quas diximus, Maio fere et Iunio mense thynnorum capitur, inuitante Deo ad religiosa ieiunia paratu annonae. Ergo sub capturae tempus cum praeter piscatorum turbam, et praesidiarios milites ex vniuersa fere Hispania negotiatores confluerent; praeterque eos, vagorum colluuies mendiculorum, et flagitiosorum e faece, ac facinorosorum omne genus, ad haec lenones cum scortis; nec furta, nec caedes, nec flagitia, et alia dictu factuque foeda impiaque aberant; quae tanto licentius, quanto impunius patrabantur, cum saepe noxiorum vis aduersus legum iurisque <note>119</note> custodes facta conspiratione praepolleret. Talium gnari Patres existimarunt et sua sibi laxanda retia, si forte piscatores capere, mercatores mancipare, praedatores animarum Christo facere praedam possent. Euentus egregie ad spem primo respondit. Inde repetita sequentibus deinceps annis expeditio. Flagitiorum tabernae vel eiectis, velaccessu prohibitis scortis, omnino sublatae: pax, fidesque introducta: expiata culpis nocentum pectora: rudi, desperataeque turbae tradita salutaris doctrina: obscoenae cantiones in sanctas commutatae: iurandi execrandique compressa licentia: omnes pane vitae refecti, eo paulatim successu, vt iam non ad mercatum magis plerique, quam ad statas curandorum animorum ferias quotannis redirent: vltroque Patres, siquid forte morarentur, accirent. Mollia nimirum sunt Christiana ingenia, et docilia pietatis, modo Praeceptorum constantia paululum cum dicentium languore luctetur.</p>
<p><note>120 Ioannis III. Lusitaniae Regis mors, et Reginae pietas.</note> In Lusitania cum res prorsus ad voluntatem fluerent, importuna Regis mors interuenit. Ioannes hoc nomine Tertius post aliquot dierum tentatiunculas pridie quam moreretur, ita aegrotans leuiter, vt e lecto surgeret, continuo grauissima febri correptus pene ex improuiso oppresses est. Sed aequissimus Regum Rex spatium optime, vti duxerat, claudendi vitam deesse pio Regi noluit. Rite expiatis noxis, sacrosancto instructus viatico, oleo etiam sancto delibutus ad diuinum tribunal migrauit. Nec minor difficillimo eo tempore Reginae constantia, quam Regis prodita est. Rogata ne interim, dum Rex diuinam Eucharistiam susciperet, interesse vellet, ne quid viri oculis, quod spargeret distraheretue curam, obuersaretur, in sacellum secessit; ibique Christum alloqui clara voce aggressa eo sensu, Regem ei, regnum, se ipsam commendat, ita eiusdem nutui submittit vniuersa traditque, vt ijs qui aderant lacrymarum vim ingentem, siccisipsa oculis durans cieret. Ipsamet omnium prima noctu sensit, vbi primum Rex agere animam coepit; moxque alijs ad sacrum chrisma afferendum digressis, sola inuenitur effigiem cruci affixi Domini manu tenens, magna Regem voce piaque ad peccatorum dolorem, ac fiduciam in Christi locandam meritis, ad gaudiorum spem caelestium excitans. Interdum illa quidem, vt intime coniugem suauissimeque diligebat, commouebatur animo, vt lacrymarum nonnulla peruinceret; cohibens tamen virtute sensum, et temperans pietate humanitatem ad vltimum Regis spiritum mira fortitudine modo illum, modo Christum allo quens perseuerauit. Statim vero, vtis animam exhalauit, reuerenter inclinata demortui manum exosculatur, et summouet sese. Mortuus est Ioannes tertio Idus Iunij die Saturni iam illucescente. Eo sublato magnum res Christiana columen amisit, magnum <note>121 Ioannis Regis in Societatem excellentiae merita.</note> Societas nostra. Quam nec dum, vtita dixerim, natam, hoc est, ante Pontificiam approbationem, complexus, ita perpetuo suis in regnis, in Europa, Africa, et vltimis Asiae et Indiarum oris regia munificentia, paternaque benignitate, ita in caeteris Christianorum terris commendatione auctoritateque fouit, defendit, prouexit, vt non magis benefici Principis, quam indulgentissimi Patris loco esse in omne tempus posteritati nostrae debeat. Id adeo ex iudicio mandatoque vetusto Beati Ignatij, quod propterea subiungam, intelligi potest.</p>
<p><hi rend='italic'>Praepositis, Prouincialibus, Rectoribus Collegiorum, et Praepositis domorum Societatis Iesu, vbicunque terrarum ac gentium sint. salutem in Domino nostro sempiternam.</hi></p>
<p>Quanquam Deo procreatori, ac Domino nostro vt fonti perenni, et capiti omnium bonorum, si quid tale est in minima nostra Societate, gloria et laus debetur, tamen erga cooperatores, et praepuos administros diuinae eius prouidentiae aequum est nos pro virium nostrarum imbecillitate iis vti officijs, quaegrati animi sancta iura postulant ad gloriam diuinae eius maiestatis. Quamobrem considerantibus nobis quantum inter omnes Christianos Principes Serenissimo Regi Lusitaniae cuncta nostra Societas debeat, cuius fauore et admodum liberali auxilio fundari coepta est, totque in partes propagata magno cum prouentu diuini obsequij, et spirituali adiutorio animarum; visum est in Domino excitare vos per obediendam ad id, ad quod certum habeo complures vestrûm suamet sponte per caritatem moueri. Igitur omnes quicunque praeestis, quique sub
<pb id='s029' n='29'/>
obedientia vestra degunt tum sacerdotes in sacrificiis, tum caeteri in precationibus suis quotidie, et nominatim de Rege eodem, simulque de Regina, et liberis eorum coram Deo memineritis. Siquidem quidquid gratiae summa bonitas iis largietur, in regna ipsorum redibit: in quibus praecipuo quodam modo optandum est nobis vt laudetur et glorificetur sanctissimum eius nomen. Atque hoc pacto nos parte aliqua defungemur officij, quod plurimum debemus: reliquum vero explebit is, qui nostras omnes infirmitates supplet. Cui placeat opem nobis impertiri, vt sentiamus semper eius sanctissimam voluntatem, et integre exequamur. Romae 14. Iunij, anno salutis 1553.</p>
<p>Cuncta in Societate quina singuli sacerdores pro Regis anima fecere Sacra; caeteri preces et psalmos huiusmodi officiis destinatos quinquies recitarunt. Praeter haec in Lusitania exequiae satis luculento apparatu celebratae, et multis eleganter conditis carminibus, et funebribus orationibus honestatae sunt. Quippe Regis longe communem egressa modum benignitas officia quoque grati animi postulare singularia visa est. Vt autem minus iactura sentiretur, fecit Reginae virtus, quae regni administiationem suscepit, dum Sebastianus, qui trimus e Ioanne Principe supererat, adolesceret. Suscepta adimnistratione Regina <note>122 Reginam quomodo confessarius eius Turrianus instituat.</note> pietatem suam late explicare coepit. Plerisque prudetia P. Michaelis Tuniani, quo sacris a confessionibus vtebatur, mira erat: sed eius prudentia vno constabat praecepto. Vnum hoc operam dabat, vt in Reginae animum solidum ac verum Christi Domini amorem ingeneraret, ex quo caetera sua sponte manarent omnia: nec gratiam sibi Reginae, sed illi diuinam venabatur. Quare cum acceptissimus illi esset, tamen ad conuentum generalem cum Romam accerseretur, excusatione, qua vti poterat, quasi Regina moraretur, abstinuit: sed ipsa facile pro communi Societatis bono ad commeatum concedendum adducta, semel atque iterum, quamuis frustra, comitiis iterum atque iterum dilatis, est iter ingressus.</p>
<p><note>Borgia in Lusitania grauiter agrotus praedicit se non moriturum.</note> Extincto Ioanne Rege Borgia in Lusitaniam, et missu Caroli Imperatoris, et Societatis inuisendae, et consolandae Reginae causa proficiscitur. Summa erataestas caloresque grauissimi, et alioqui valetudine valde afflicta viator. Eboram itaque vbi venit, in grauem incidit morbum. Iamque medici de eius salute desperabant, cum circumsistentes lectulum plurimos e Sociis altum prae se humescentibus oculis dolorem ferentes, quod tali parente adeo immature orbarentur, ipsemet Franciscus ita est consolatus, vt fidem faceret, ex eo morbo nequaquam se occasurum. Quod magna omnium, praecipuaque medicae artis prudentium admiratione euenit. Inde reuersum in Castellam Carolus Caesar, qua eum consueuerat humanitate excepit, et digredienti aureos nummos ducentos dedit, adiiciens plus dedisse, cum plus haberet, pauca nunca paupere pauperi dari. Id autem non in primo Borgiae Carolique congressu, vt in eius vita proditur, contigisse ex ipsiusmet litteris Borgiae certum est, quibus nunciat post suum e Lusitania reditum, cum Carolum comite Dionysio Vasquio adiisset, ea pecuniae summa donatum esse: quam ille statim Collegio Romano sepo suit.</p>
<p><note>123 Morientium in Societate nomina Romae conseruari coepta.</note> Monuit hoc anno Lainius Borgiam, reliquamque Societatem, vt eorum, qui e vita decederent, scripto memoria seruaretur, et ad hanc diem defunctorum collecta nomina in vnum conferenda codicem, conseruan daque Romam mitterentur: quod in tota Societate fieri tum coeptum, nunquam postea praetermissum est. Et vero multorum hoc anno insignis ad memoriam migratio fuit. Duos ex Italia, quatuor ex <note>124 Ioannes Rodericius Perusiae obit.</note> Hispania, satis fuerit nominatim referre. Obiit Perusiae Ioannes Rodericius Grammaticae magister aetate maturus, necdum tamen sacerdos, optimi exempli, modestia, caritate et obedientia singulari. Tertio ante obitum die monitus ab Euerardo Mercuriano tum Collegij Rectore, vtise ad caelum versus iter capessendum accingeret, atque fidenter promeret, siquid forte animum torqueret; respondit nihil sibi aliud scrupuli esse, quam ne vita prorogaretur. Adeo auebat dissolui, et esse cum Christo. Integris sensibus vsque ad vltimum spiritum, auribusque ad sacras lectiones intentus, sub latis in caelum oculis, sanctissimum Christi Iesu dulcissime nomen pronuncians, manibusque ante pectus iunctis, quasi ad voluntarium se opus componeret, vel mors amice iam se adesse praemonuisset; XII. Kalendas Februarias expirauit, tanta superfusa vultui hilaritate, vt haud obscure caelestium gaudiorum praegustare animus dulcedinem videretur. Quae res ita omnes domesticos, qui erant circumfusi, commouit, vt in omnibus mira vitae contemptio, ardensque quam primum abeundi ex ea, et carum sodalem sequendi cupido excitaretur. Sepultus est, quod Collegium templo careret suo, in sancti Laurentij templo principe ciuitatis, in sacello vbi diuina tum Eucharistia asseruabatur. Cuius in exequiis Canonicorum, et Decani benignitas summa perspecta est.</p>
<p><note>125 Gregorius Cabedus moritur Laureti:</note> In Lauretano Collegio iuuenis erat Ferrariensis, Hercules olim Cabedus nomine, iam venia Moderatorum, nequid profani vel vocabulo retineret, Gregorius vocabatur. Aliquanto ante tempore nuncium rebus caducis cum remittere decreuisset, deinde intepuisset, tandem cognita saeculi fallacis ac daemonum faude, maiore quam si nunquam haesitasset, studio atque constantia sub anni superioris initia in Ferrariense Collegium admissus erat. Inde vocatum Romam, moxque valetudinis causa Perusiam, postea Lauretum traductum, quod nusquam melius fieret, Patres censuere de medicorum sententia ad natale solum referendum. Malebar ille vbiuis potius, vt peregrinus, quam in patria mori. Sed tamen obedientiam sua voluntate potiorem habens, placide acquieuit. Ergo cum Laureto Ferrariam, quanta poterat cura ferretur, in manibus socij dum in lectulo collocatur, animam apud <note>126 et patri mors eius diuinitus nunciatur.</note> Fanum fortunae efflauit. Sub idem tempus eius pater Iulius Cabedus probus homo piusque eger degebat Mutinae qui dum, vt erat solitus, rerum diuinarum meditationi datoperam, videt filium ingenticum gaudio in caelum ferri. Quod visum de Gregorij sui morte aeternaque vita interpretans, quamuis eum suauissime diligeret, summa est
<pb id='s030' n='30'/>
voluptate completus. Paucis post diebus obitum eius nunciantibus et consolantibus Patribus, nihil sibi consolatione opus esse respondit, quod nec noua accidisset mors, et ea beneficium ingens contigisse filio comperisset. Haec Mutinae pater vidit. Ferrariae etiam amita narrauit, dum in precationibus vigilaret, sibi Herculem suum Ferrariam reuertentem quasi ibi concionaturum modestia vultus, et maiestate mira visum. Sane iuuenem magnae solidaeque religionis vniuersi, qui norant, existimabant: magnique Polancus, aliique Societatis primarij viri faciebant.</p>
<p><note>127 Insignis vita patris Francisci Villanouae.</note> Eorum, qui decessere in Hispania ante omnes memorandus est Franciscus, cui ab oppido agri Placentini, inquo est natus, vulgo nomen Villanoua fuit, illustrissimum, si quisquam, documentum quanto ad rem pietatis bene gerendam donis humanis, naturaeque praesid iis diuina adiumenta praestent. Is anno primo et quadragesimo voluentis saeculi Romam ab Archipresbytero, apud quem aeditui locum habebat, litium causa quarumdam missus, cognita Societate, Ignatio se adiunxit, haud leuem inter exercitia spiritus colluctationem perpessus. Nam (quemadmodum postea cognitum ex eius epistola est) quoties de libertate abdicanda, deque subeundo obedientiae iugo cogitabat, in magnas redigebatur angustias: et, quoniam certum illud omnino ac fixum erat, vitam diuino obsequio mancipare, offerebant sese longinquae arduaeque peregrinationes, aegrorum in nosocomiis procuratio, aliaque ad speciem laboriosa, in quibus tamen salua esset libertas. Quae Villanoua cum obseruaret, haud difficile intellexit, vbi vera consisteret hominis de sese victoria: statuitque id maxime, quod sibi carissimum sentiebat esse, in Christi Domini gratiam, qui pro nobis factus est obediens vsque ad mortem crucis, voluntatem videlicet, libertatemque suam perpetuae obedientiae crud suffigere. Hac nobili palma sub ipsum agonis ingressum de se atque ludificante daemone reportata, retulit paulo post haud minus insignem. Domum admissus, et coquo datus adiutor, coepit ministerij eius taedio odioque praeter opinionem tentari grauissimo. Quae contra vana terriculamenta tendendum audentius ratus, ante Christi e patibulo pendentis effigiem humi procumbens, vouet se, quamdiu viuat, si per Moderatores liceat, eo in opere permansurum. Pernoscebat Beatus Ignatius quantum ad excellentem virtutem in tirone indolis ac facultatis esset: inde aliis super alia laboriosis exercens muneribus, cum quidam Patrum leuationem precarentur, respondebat affatim ei virium ad cuncta suppetere. Nec dubitauit pronunciare, sat bene cum Societate actum iri, si e Scholasticis sexaginta, qui tunc educabantur, vel viginti post perfectum studiorum orbem Villanouae similes euasissent. <note>128</note> Inde breui rudimento imbutum, quamuis alterum et trigesimum aetatis annum ageret, in Lusitaniam, vt litterarum studia ab Grammatica ordiretur, misit: eoque loco valetu dine minus bona vtentan in solum patrimn, ac deinde Complutum transtulit mirabili plane successu. Nam et ad alia multa per Hispaniam inchoanda Collegia momenti plurimum artulit, et Complutensis ipse Collegij parens et conditor fuit: et vniuersa de Societate vbique terrarum optime est meritus: quam alumni eius per diuersas postea sparsi prouincias pariter cum Christiana pietate amplificarunt. Quippe centum quadraginta quatuor lecta capita, in iisque non paucos rara facultate, et praeclarissimi euentus, in eam admisit, cum plerosque ipsemet Beati Ignatij exercitationibus, traditaque sibi a Deo sapientia permouisset. Fundamentum eius virtutuns sui victoria fuit. Quae ab iis, quae dixi, profecta initiis, adeo constans in toto vitae cursu perseuerauit, vt Odoardus Pereria sacerdos e Societate fide dignus narraret, ex ipso Villanoua se accepisse, nihil obiectum illi vnquam in actione virtutis, a quo sensus animusve ab horreret, quod Deo iuuante non subegisset. Quam rem haud tarde animum inducet credere, qui vitam hominis <note>129</note> inspiciat. Complutensis iam Collegij Rector, et sanctitate notissimus in humilibus culinae officiis tanquam pristini memor voti, prope assidue versabatur: ac dicebat, qui se Rectorem esse iusserant, parum vidisse ad quid maxime esset factus: se potius ad culinae ministeria, quam ad regendos nomines natum atque aprum fuisse. Rudi tunicula attritaque, et curta cum assidue vteretur, staturaque pusillus, ore plus satis fusco, totus denique male a natura tornatus, nihil haberet spectabile, quam virtutem animi suique contemptum, e culinae aliisque manuum operibus ad viros doctos et graues euocatus, saepe ita, vt ferebat ministerium, sordidatus prodibat: nec principio admirabantur illi solum, sed quodam pudore suffundebantur. At Villanoua dicebat his occupationibus immorari se non virtutis causa, sed quod ea sibi apte quadrarent munera: suum patrem, auum, maiores ita vixisse. Erat enim humili stirpe: quod nullo loco cunctanter ille profitebatur. Quin etiam Placentiae, cum Episcopus, qui Collegium extruebat, dum aedificationem spectat, animaduerso non satis calcis per inopiam aquae suggeri fabris, ad Franciscum versus, dixisset, Nonne esset ad manum, qui posset iumentum agere; et aquam, et si quid aliud est opus, afferre? Est, inquit Villanoua. commodum huc frater meus aduenit. is recte istud muneris exequetur. Obstupuit Episcopus solidam humanae aurae despicientiam: et ait, Non deerit isti domi meae, quod agat. Sed Villanoua confirmauit non esse hominem ad alia idoneum; peruicitque, vt publice Martinus Timon (hoc erat ei nomen) Rectoris Villanouae germanus asellum agens diu cerneretur. Atque hunc non contemptum, sed verum fuisse germani amorem demonstrauit euentus. Breui enim Martinus, Deo luuante, perfectionis amore captus, et in Societatem adscriptus magno cum virtutum exemplo, <note>130</note> annis in ea compluribus actis decessit. At Villanoua non sponte solum ad sui despicientiam intendebat, sed pari alacritate (quod non perinde multi faciunt) oblatas iniurias sustinebat. Cum elementis Dialecticae nauaret operam condiscipulus ex externis nescio qua eius voce offensus excanduit: atque, vt erat ardens, ac manu promptus ado lescens, nihil tale expectanti Villanouae colaphum impegit. Hic repentinum factum admirans, vbi aliud nihil occurrit, in se causam conuertit, prouoluitur ad pedes adolescentis, et veniam
<pb id='s031' n='31'/>
submisse precatur, quod imprudens ei causam irae suggesserit. Post aliquot annos simile genus iniuriae pari constantia repulit. Homo nequam aditum in honestam domum ad flagitium captabat: quod cum sensisset Villanoua, in tempore egit, vt excluderetur. Non latuit res intemperantem: et inde exulceratus, vnde sanari debuerat, cum primum in via, quae Maior Compluti dicitur, obuium Villanouam habuit, grauiter impacta palma percussit. At bonus Christi discipulus non verbo, non vultu, non animo indignatus, genu flexo alteram percutienti genam offert. Et mox insignem ac publicam contumeliam seuere vindicare cum Vicarius Antistitis moliretur, egit enixe, vt reo poenae omnis <note>131</note> gratia fieret. Haec ad honoris, illa ad commodorum despicientiam pertinent. Libentisseme ac saepe pauculis frustulis ex iis, quae Sociis e mensa superfuerant, victitabat. Si quando afferri sibi eximium quidpiam vidisset, porrigentem reiiciebat, monens ne contumeliam sibi faceret. Viro enim Religioso probrum et ignominiam esse, quamdiu valetudo pateretur, non escis vti communibus. Itinera Romavsque in Lusitaniam, et alia pet Hispaniam, omnia pedibus, perraro asello confecit. Nec in hospitiis ad panem quidquam, nisi, si quando pauxillum casei adhibebat. Curiositatem quoque ita domuerat, vt diceret, si nunciaretur sibi Angelum e caelo lapsum in via ante aedes Collegij concionari, se minime adaudiendum accessurum, si studio ducise nisi pio sentiret. Quam quisque minus in vita domaret perturbationem, ab ea ingruente <note>132</note> morte, molestias pati grauiores, aiebat. Congesserat quasdam voces, quibus se velut stimulis excitaret frequenter, et increparet. Earum e numero sunt hae: Villanoua, ad quid venisti? Veni, vt crucifigerer. Veni, vt alienas noxas, et quosuis tolerarem angores. Veni, vt pacem animi reperirem. Vbi autem? in penuria, in alienorum tolerantia delictorum, in calamitatibus, in secundis iuxtarebus atque aduersis. Villanoua, quod in te non sanasti, perfer in aliis. A tuis vlceribus, vsque dum ea persanaris, ne oculos remoueto. Sine alios loqui; tu, quae te tuorumoblitum, aliena curandi vitia libido vrget, vide vt comprimas. Quaeres ad te non pertinent, quasque corrigere nequis, in ijs tace, ac Deum roga. Quid festucam videsin oculo fratris tui; trabem in oculo tuo non consideras? si omnes perfecta sint, tu viriosus, quae tibi vera sit pax apud Deum? Haec sibi identidem occinebat. Quae ostenduntin cura alienis erroribus succurrendi, nunquam ab suis oculos ac manum remouisse. Animi submissionem in diuinis maxime, vt par erat, ostendit. Iussus ab Ignatio sacris initiari Ordinibus, et omnino vetitus repugnare, paruit quidem, sed, dum ad faciendum primum Sacrum se comparat, indiesque attentius suam vilitatem, mysterijque ponderat maiestatem, perlongum tempus in apparatu traduxit: neque ausus vnquam esset ad aram sacrificaturus accedete, nisi seuerum adfuisset Roma <note>133</note> praeceptum. Anno saeculi eius altero et quinquagesimo die Pentecostes sacras primitias obtulit. Confluxerat ingens populi multitudo. Nouus sacerdos inter sacrum quemdam horrorem, et cogitationem dulcissimae Christi caritatis varijs motibus aestuabat. Vbi vero ad ea Symboli verbaut <hi rend='italic'>Et homo factus est,</hi> venit; lacrymis se perenni flumine supersundentibus, interclusa voce diu retardatus, spectanti etiam populo vim lacrymarum elicuit. Concionem in ea celebritate habuit e sancti Dominici sacro Ordine Paschalis Mantius in Complutensi Academia princeps Theologiae Professor; multaque praeclare de mysterij venerabilis excellentia, nec pauca de Villanouae virturibus dixit. Egisse etiam saepe dicitur Beatus Ignatius cum Villanoua, vt sineret se inter Professes adscribi; sed re, dum vltro citroque per litteras certatur, dilata, translato interim in caelum Ignatio, humilitas filii de Patris caritate victoriam <note>134</note> tulit. Hoc sui contemptu Franciscus ad agendum cum Deo, et excipienda large dona caelestia idoneus reddebatur. Praeter consuetum Societati orationis tempus horam totam quotidie antequam alij surgerent, meditationi tribuebat. nam et somnum in angustias redactum sibi subdiderat: et quam in sese durus, tam benignus in Socios, Excitatoris matutini munus sibi, quoad vixit, perpetuo reseruauit. Addebat Ioannes Castaneda, quamdiu propter angustias domus eodem vsus est contubernio, se fere quacunque hora noctu cuigilasset, sensisse, ac saepe vidisse in genua prouolutum supinis manibus Franciscum orantem. Eius meditatio in Christi Domini vita, et sacra nece versabatur. In hac aiebat, dum peregrinaretur in terris, ad imitandum velle exerceri: alia sublimia et mira reseruare ad fruendum in caelo. Ex frequenti meditatione facile consequebatur, vr veluti Deum haberet in conspectu, vbique ad sui custodiam internus ageret; sensuque dulci ac tenero pietatis afficeretur sic, vt lacrymae promptissimae essent. Fuitque cum sternentem ipsummet sua manu lapidibus impluuium nobilis Doctorum, et grauium virorum corona circumstetit. Qui cum spectant, et comiter subinde compellant, ille inter laborem diuina ingressus colloquia haud plures mittebat voces, quam lacrymas. Itaque manus quidem versabantur in opere, et nunc concinnabant lapides, nunc loco ponebant, malleoque pulsabant; cor autem Deo vacabat, et caelestibus facibus colliquescebat: vnde sensim per os flammantia verba, per oculos quasi odoratus fluebat imber, blandissima vis cordibus oculisque adstantium. Adeo beatum otium in negotio Sanctis abundat, et foecundum est: quique semel in diuinitatem se mersit animus, ea et pasci vbique potest et pascere. <note>135</note> Sed in primis e victoria sui, consuetudineque cum Deo profecta est insignis quaedam Villanouae sapientia. Non pauca narrantur, quibus videbatur haud dubie futura praeuidisse, praesertim in adlegendis ad Societatem, siue excludendis petitoribus. Mortem etiam suam persentire visus est. Certe sacerdoti, qui pro salute eius vitalem se immolaturum Hostiam profitebatur, Fac, inquit, quemadmodum solet pro vita functis: significans se mox, vti contigit, obiturum. Humanarum disciplinarum non erat vltra Dialecticae limen progressus, et tamen consulentium de officij rationibus, alijsque, et implicatis quaestionibus et grauissimis
<pb id='s032' n='32'/>
multitudo innumera confluebat; cunctoque in populo instar prouerbij increbuerat, cathedram Complutensium certissimam cathedram esse Villanouae. Alludebant autem ad respondentium de Iure sellas. Mantius nobilis Theologus (de quo paulo antememini) apertius loquebatur, Theologiam Villanouae Complutensium omnium Theologorum sapientia longe pluris apud se esse. Bartholomaeus Torres, qui Segunti diu diuinam scientiam docuit, moxque Episcopus Canariensis insignem de Sanctissima Trinitate librum edidit, triginta annos aiebat se versatum inter Sanctum Thomam, Scotum, Durandum, et eiusmodi subtilitaris Theologicae magistros, nec apud quemquam inuenisse rationem, ex qua aliqua via expediri non posset: verum Doctoris Villanouae (sic enim ioco appellabat) rationibus et argumentis manus sibi pedesque vinciri; neque vllum effugij locum relinqui. Aperte etiam profitebatur plus se ad vtilem sui cognitionem triginta diebus, quibus in Exercitiis spiritualibus praeceptorem habuerat Villanouam, quam triginta annis, quos in Theologia triuerat, profecisse. At Alfonsus Ramirius Vergara, Doctor et ipse percelebris, morti proximus duo aiebat sibi a Deo praebita aeternae suae salutis pignora, vnum, quod non siuisset Episcopum fieri: alterum, quod animae suae magistrum Villanouam dedisset: quem etiam Angelum Custodem <note>136</note> suum libenter nuncupabat. Iam fiduciam in Deo Villanouatanto collocabat firmius, quanto ad eam fuerat notiore doctrina institutus. Anno saeculi quin quagesimo et proximo cum Complutense Collegium plane, quo sustineretur, haberet nihil, nisi emendicatam in diem summo labore stipem, eamque perangustam; fortes et paupertatis Euangelicae amantes Socij, quo solicitudinem Rectori consueta alimenta comparandi leuarent, obtulere paratos sese gelida sitim extinguere, et pulmento obsonioque omni carere. Sed Franciscus iussit strenue primum quae Dei sunt, Deo reddere, tum corpori, quae postularet humana conditio, non negare. Atque his vt plenius, ac minore negorio prouideret, coepit sua quadam prudentia eos, qui cupiebant in Societatem admitti, quanquam idoneos, morari atque reiicere. Verum contra ac sperarat, euenit. vt primum ad Societatem aditum clausit, visus est pietatis fontem obstruere. Iam subsidia ne consueta quidem, quamuis diligenti conquisitione impetrabantur: quibus, quos admiserat, sustineret. Hoc Franciscus, qui vias Domini diligenter obseruabat, vt vidit, sui angustias animi incusans, de Dei bonitate confidens, cancellos, quos prudentia carnis fixerat, prudentia Christi reuellit. Laxat aditum Societatem inire volentibus: ac prorsus vsu venit, vt quo anno recepti plurimi essent, is pariter e fidelium pietate annonam ferrer vberrimam; quae in posteriores quoque annos redundaret. Hoc igitur experimento edoctus, dictitabat postea non tam Rectoribus inopiam formidandam esse, quam ipsam inopiae formidinem, quae ex parua in Deo fiducia nascatur. Ac domestici plane fatebantur ali se siducia, quam Villanoua in Deo fixam haberet. Pari fiducia ac pietate ad puellam moribundam accersitus, afflictissimae parentis miseratione flexis ad precandum Deum genibus non ante surrexit, quam puella esset valetudini restituta. Tandem magis virtutis, quam aetatis peracto curriculo in Collegio ab se instituto Compluti anno aetatis duodequinquagesimo, tertio Nonas Maij decessit: ac Martinus Gutterrius vir e Societate insigni virtute, qui tandem inter haereticos proximo Martyribus fine occubuit, quemadmodum ipsemet ad grauium virorum consolationem aperuit, decimo post obitum die diuinitus cognouit, eum beato Dei conspectu iam frui. Villanouae successi Rector Emmanuel Lopius e Collegio Murciano vocatus.</p>
<p><note>137 Vitae Ioannis Carrera breuiarium.</note> Paulo ante Villanouam XVII. Kalendas Aprilis item Compluti mortuus erat, ac primus in nouo templo sepultus Ioannes Carrera magni homo corporis, viriumque olim inter Complutensis Academiae iuuenes celebratarum. Cum Deo ausus, daemoneque luctari maiore lucro, quam hunc vicerat, victus ab illo est. Cum enim Deo ad sua vocanti castra diu pertinaciter repugnaret, ad suos aliquando reuersus (erat oriundus ex oppido, cui nomen Val de oliuas) vidisse daemonem dicitur per fenestram in cubiculum, in quo erat, irrupisse monstrosa specte et horrenda: idque cum existimaret tempus suam ostendendi et animi, et virium magnitudinem, stricto ferro tamdiu cum larua certasse, donec abegerit. Verum tantum quamuis victori relictum horrorem, vt statim Complutum repetens cesserit Deo, et in gremium perfugerit Societatis. Sex annos in ea vixit apprime solers, et vtilis in regendis poenitentium animis cum opinione praestantis virtutis. Quae opinio anno millesimo quingentesimo septuagesimo non parum est aucta, cum extractum e sepulcro eius caput, Mariaeque Mendozae Collegij Complutensis fundatrici concessum, dum terra, quae adhaeserat detergitur, cerebro prorsus incolumi ac vegeto repertum est. Res minime dubia, aut obscura fuit. Quippe extractum e cranio cerebrum, et in patina expositum plurimi accurrere spectatum, ac prae caeteris Vallesius medendi arte nobilis: qui pronunciauit, sane eam corporis partem, quae vitiari celerrime consueuit, annis tredecim durare integram sine miraculo nequiuisse, praesertim cum haud perinde incollumes partes reliquae perstitissent. Habuit caput illud post Mariam Catharina eius consobrina, et quasi sacram reliquiam conseruauit.</p>
<p><note>138 Marci Salinae obitus.</note> Octauo Idus Septembris Marcus Salinas obijt secundus Collegii Placentini Rector. In suburbanum rerum Collegii causa profectus laterum dolore septimo die sublatus est magno cum Placentinae sensu ciuitatis. Quo die diuinum moribundo Viaticum allatum est, inter comitantes aduenit adolescens solutae admodum vitae, in quem Marcus acriter fixo obtutu, ita agitat caput, ac si iubeat mores corrigere. Animaduertere hoc circumstantes. At adolescentem loquax ita perculit nutus, vt Christo, qui praesens aderat, tangente praecordia, erubsecere et cohorrere inciperet. Nec multo post in Ordinem Franciscanorum, qui Discalceati dicuntur, ingressus in eodem vitam religiose confecir. Tanti fuit virum inuisisse
<pb id='s033' n='33'/>
Deo carum, Christoque Domino in Sacramento praesenti comitem iuisse.</p>
<p><note>139 Bernardi Cantabri mira sanctitas.</note> His adijciendus Bernardus Cantaber, aii ob insignem virtutem Sancti cognomen vulgus indiderat. Romae scriptus in Societatem: indeque missus in Hispaniam, pedes torrentium impetus ac vortices superasse non raro diuina virtute dicebatur. Instituta domo Probationis Septimancis in ea iussus est coquus esse. Quod Borgia cum fecisset, vt veterani ???tus proposita ad intuen dum Tironibus esset; ille libenter accepit, vt recenti Tironum feruore continenter aleret suum. In rebus itaque duris et asperis, in sui contemptione, in afflictando multis modis corpore princeps erat, orationi praecipue deditus: vbi muneri satis suo fecisset, subseciua captans tempora, fugiebat ad Deum: nec raro totas in eius optato congressu peruigilabat noctes. AEgerrime diabolus cum reliqua ferebat viri facinora, tum orandi constantiam. Itaque cum vincendispes nulla esset, ad perturbandum saltem conuertebatur. Oranti horrificas dirarum bestiarum imagines obiectabat; ac saepe tetra colubri forma circumserpens, surrepebat per vestes; seque per collare ad nudum corpus lubricus insinuans totum gelido attactu pertentabat Quas Bernardus praestigias ne abrupta quidem oratione, patientia superabat, magno cum superbissimae belluae dolore: quae cum vellet illudere, videbat se adeo ludibrio haberi, tantoque infra veras haberi bestias, quanto minus quam illae formidaretur. Mortuus est Toleti, quo Bustamantij comes iuerat. Ibi cum domus Societatis non esset, dum in Cardinalis Tauerae nosocomio versantur, et aegris Bernardus omni officio adest, morbo ex contactu et laboribus hausto, summa cum alacritate migrauit ad Dominum. Sepultus est in eius nosocomij templo perhonorifice: et supremus Cappellanus Alfonsus de Cabria, vt internosceretur, notari loculum iussit. nec postea impetrari potuit, vt ad Societatis domicilium referri sinerent: cumque Ludouica Cerda speraretur postea concessura, quae et nosocomij patrona, et Societatis perstudiosa erat, nihilo est amplius impetratum, nolente ea id templum Bernardo spoliari, vbi suum quoque humari corpus volebat.</p>
<p><note>140</note> Prouin ciarum inter haec extra Europam successus varius fuit. Brasilia maligno cum prouentu labores consuetos et pericula tulit. AEthiopia spem ostentauit bonam. India solidos coepit fructus multo quam ante benignius ferre. Praetermissa igitur Brasilia, vbi in excidendis siluis ac <note>Episcopus Andreas Ouiedus in Aethiopiam abit.</note> dumetis potius, quam in sementi facienda, desudatum est; quinto decimo Kalendas Martij Andreas Episcopus praemuniturus (quemadmodum supra exposui) Patriarchae apud Claudium Regem Abassinorum ingressum, de communi sententia virorum Goae sapientum, discessit. Duos e Societate sacerdotes Emmanuelem Fernandium eximiae virtutis et sapientiae virum, et noscentium opinione omnino perfectum, et Andream Gualdanem, tresque non sacerdotes Consaluum Cardosum, Franciscum Lopium, et Antonium Fernandium adduxit; quos ipse postea paulatim Ouiedus sacerdotes omnes creauit. Octauo Kalendas Aprilis Baroam venerunt oppidum imperij Abassini versus Indiam primum, et ditionis Isaaci Barnagazii Regi Abassino subiecti <note>Excipitur honorifice.</note> caput. Ipse Barnagazius bonum ad spatium egressus obuiam humaniter Episcopum, et magno honore excepit. Populi vero ea fuit gratulatio, isque ad manus ei deosculandas concursus, vt inde velut e secundo auspicio spe praecipere laetum rei totius euentum fas esset. Ad viginti dies eo loco morati (quo tempore apparatu quam maximo sanctae hebdomadae solennia officia peregere: permultisque tum Episcopus Confirmationis, tum alij Patres Baptismi et Confessionis Sacramenta impertiere) ad Regem intenderunt iter. Quo interius procedebant, hoc plures ex reliquijs copiarum Gammae occurrebant Lusitani, qui confessione multis ab annis repetita expiabantur: et quidam cum ijs, quas dudum habebant concubinas matrimonio iusto copulabantur. Octidui itinere ab Rege distantibus vir e gente primarius cum iumentis occurrit Regis iusu ad deferenda Episcopi impedimenta, et comitum Lusitanorum; qui quindecim erant cum suis quisque familijs. Cum vero iam vnius tantum diei iter abessent, misso nuncio vetuit Rex, quoad ipse aduocaret, procedere. Dies erat feria sexta ante Pentecostem. Itaque mora non incommode cecidit ad impertiendum Sacramentis Catholicum gregem. Feria tertia Pentecoste aduocat: et ad sclopeti ictum rursus consistere, eodemque loco figere tentoria iubet. Multi se adiunxerant Lusitani, ac tentoria disposita eleganti sunt ordine. Itaque eorum conspectus nonnullam Abassinis speciem magnificentiae praebuit. Altero die multi ex aula nobiles cognatique Regis Episcopum deducturi ad tentorium eius accedunt. Ergo Episcopus, caeteri Patres, ac Lusitani omnes iussi equos inscendere, Claudio e superiore quodam loco cum matre ac fratribus spectante, in primum veluti atrium equite praeter morem deducuntur. Hîcita, vti venerant, in equis diu perstitere, quoad Rex tandem et descendere, et ingredi interius atrium, vbi eius tabernaculum erat iussit. Ibi quoque subsistendum, expectandumque diu fuit, cum ipse Rex inter serica quaedam vela prospectaret. Ab vtroque latere ad tentorij fores multa vis grauium aetate virorum, multa nobilitas, quorum in manu scipiones, ordine haud ineleganti, <note>141</note> tacitique constiterant. Post longum denique interuallum Dynastis duobus, quorum alter Barnagazius ipse erat, ad introducendum egressis, honorifice admissi, perbenigne excipiuntur. Secundum salutationis officia litteras Patriarchae Praetorisque Indiae Episcopus reddit. Caeterum ex eo primo congressu licuit intelligere Regem valde a Catholica religione alienum animum gerere. Quanquam, vt erat homo cautus, et ingenio haud ignobili, Lusitanique amicus nominis, morbum animi conabatur obtegere; neque vllum, siue tum, siue diu postea aduersus Episcopum genus praetermisit humanitatis. Scripsere Patres existimare se tota in AEthiopia Imperatore Claudio neminem inueniri posse imperio digniorem. Procul ab eo sordes, immanitatem, et barbaros mores; Regem plane, virumque optimum, si vna abesset religionis impietas: nec, quomodo se gerebat, plane desperatam eius conuersionem.
<pb id='s034' n='34'/>
Idcirco Episcopus progressu temporis, cum ex familiari consuetudine eum plus quidem nimio obfirmatum in Dioscori haeresi, verum acri praeditum mente deprehendisset, veritatem, si commode ostenderetur, agniturum sperans; rogauit, <note>142 Res ab Ouiedo in Aethiopia geste.</note> vti coacto e suis Doctorum concilio controuersas res disceptare cum ijs li ceret. Nec mora, concilium aduocatur: disputationes instituuntur, quibus ipse Claudius intererat; atque ita, vt caeteri prae eo Abassini inane dumtaxat obtinerent nomen Doctorum. Argumenta, quaevim haberent vllam, obiectabat ipse Rex; allatasque contra eorum praua dogmata rationes idem solus ad aliquam si non veri, certe ingenij speciem diluebat. Abassini magistri, vbi erant irretiti, nec expediri aliter poterant, veluti comprehensae, et obluctantes ferae, strepitu clamoribusque concilium dirimebant. Haec apud Regem dum fiunt, Turcae in Abassiae fines Zomore quodam duce irrupere, totumque eum tractum, vnde commercia inter Indos AEthiopesque iunguntur, ita reddidere infestum, vt nulli prorsus in Indiam nisi incerti nuncij, nullaecommearent literae. Qua de causa diu Patriarcha, Goanique Patres rerum AEthiopicarum statum cumsolicitudine ignorarunt: quod haud dubie multum ad impediendum successum habuit momenti. Appatuit tamen sapiens Dei elementia in eo, quod si paulo longius Andreae profectio dilata esset, omni obsepto in Abassiam aditu, quae supererant Catholicorum reliquiae, omni destitutae cultu facile in barbariem atque perfidiam omnino degenerassent: nec rerum, quae postea melius prouenere, iaci semina potuissent.</p>
<p><note>143 Patriarchae Nunnij virtus.</note> Inter haec Indiae res destinatorum AEthiopiae Patrum auxilio, Patriarchae praesertim, ingens capiebant incrementum. Domi forisque Patriarcha vtilitates afferebat ingentes. Domi consuetas subinde exhortationes habebat, Tironumque excipiebat contessiones. Sed Tirones aeque ac veteranos ad perfectae virtutis studium non doctrina erudiebat magis, quam inflammabat exemplo. Redigebat se vsquequaque in ordinem optimus Praesul; in quorumuis confessionibus ancillularum quoque audiendis, in aegris visendis, in cuncta domestica disciplina adeo intentus ac diligens, vt bis terue labori succubuerit; et tamen religioni sibi anxie tribuebat, quod ipse Professorum e numero Collegii sumptibus aleretur, paratus, si copia fieret, emendicare victum citius, quam videri contra sanctae paupertatis professionem quidquam committere. Paruit tamen Patribus vel personam, quam gereret, decere ostiatim cerni mendicantem negantibus, vel contra Societatis instituta esse Collegij vtire, qui ita Collegio inseruiret. Adduci non poterat, vt vestes quamuis obsoletas ac laceras, quas resarcire suis manibus consueuerat, melioribus vnquam mutaret. Templi praefecto in Sacri faciendi ordine ita studiose summisseque parebat, vt nemovel in seruandis designatis temporibus accuratior, vel in priuatae suae pietatis gustu ad communes rationes accommodando paratior esset. Neque his tantum rebus Indicae Ecclesiae, verum etiam Antistitis obeundis saepe muneribus adiumento fuit per id tempus, vti supra narratum est, Pastore suo carenti. Feria quinta maioris hebdomadae oleum in totiusvsum Indiae consecrauit, et multos non semel sacerdotio initiauit. At Societatis administrationem nulla ex parte attingebat: verum Prouinciali Consaluo, eiusque adiutori Francisco Rodericio modestia summa integram illibatamque permittebat. Et Consaluo quidem prouinciam perpetuis itineribus peragrante, Rodericius Coanas res sedulo <note>144 Christian??? rem Pater Franciseus Rodericius in India promouet.</note> procurauit. Non admodum multi proximis annis ad baptismum Indi???esserant. Causas eius rei inuestigans Rodericius, eam inuenit potissimam, quod per summam enimuero indignitatem, nullo apud Ethnicos Christianae res in pretio erant. Neophyti nec magni ab Europaeis fiebant; ac sine fine modoque a Brachmanis diuexabantur. Igitur hanc diaboli euertendam artem Rodericius, et Christianas res in quam maximam, vt aequum erat, adducendas existimationem ante omnia ratus; Barrettum Praetorem Bazaino reuersum conueniens, quantam Regi suo laudem parere, quantum afferre diuino cultui in crementum, et populis misere pereuntibus commodum queat, demonstrat. Is vt erat sua sponte ad pietatem ac benignitatem propensus, prolixe operam pollicetur suam: sed bellum <note>145 Praetoris Barretti pietas, et ex Idalcane victoria.</note> subito interuenit. Idalcan immisso in Canarinorum fines exercitu, crebris excursionibus terrestres ab Goa commeatus arcebat. Aduersus eas copias Praetor coactis tribus ferme millibus peditum, et paucis equitum turmis exiturus, cum, vniuerso exercitu primum ad templum sancti Pauli Societatis accessit. Ibi Patriarcha ad aram maximam in ornatu magnifico stans einixo genibus inclinatoque capite supplicanti bene precatur. Protinus inde copias educit ingentium animorum plenas ea maxime re, quod plerique militum confessione, diuinaque mensa propitiauerant Numen. Nihil enim sic ad agendum fortiter contemnen damque mortem militem incitat, vt conscientia bonat per quam et fauere superos, et quaepost mortem secutura sunt, laeta fore confidit. Iuere Barretti rogatu duo pariter e Societate sacerdotes iussi equos ascendere Ioannes Mesquita et Petrus Almeida. Expectauere praeter morem congressum Mauri, sed ne quaquam sustinuere. Ioannes Mesquita in acie prima ante equites ibat, in praecelsa hasta Christi signum in cruce fixi praeferens. Adeo Saluatoris conspectus, et Patris acres hortatus animos incendere militum, vt postea victores reuersi nihil aeque atque hunc sibi a Mesquita iniectum ardorem vulgo celebrarent. Interim Goae et trepidatio ingens, et assiduae erant preces publicaeque supplicationes: vt non immerito Saraceni dixerint fieri non posse, vr in bellis Lusitani victoria cadant, quorum milites tam fortiter in acie ferro; domique turba imbellis tam pie fusis ad Deum precibus dimicat. Fusi igitur profligatique Mauri, et Ponda arx ex Idalcane capta et incensa. Quo in excidio, dum caeteri alia tecta concremant, Pater Almeida in Mahometi fana suas exprompsit iras. Reuersus inde victor Goam Barrettus recta ad Collegij templum inter festum tympanorum tubarumque strepitum Deo gratulatum perrexit. Obuiam occurrere, qui in Collegio educabantur, pueri coronati, viridesque manibus praetendentes ramos;
<pb id='s035' n='35'/>
postque eos Collegij Patres et Patriarcha: quos laetitia cum ingenri complexus est Praetor. Paulo post iterum ad reliquias belli proficiscitur: et, quoniam Mesquita ad Diensis arcis milites excolendos cum socio discesserat, pro eo Antonium Acostam cum Petro Almeida secum duxit. Vbi debellatum tandem, paxque cum Idalcane facta, tum, vti coeperat, Rodericio <note>146 Res decretae a Praetore adreligionis profectum.</note> opportune instante, et adurgente Silueria, ad promouendam sedulo religionem animum intendit. Tria praestitit, quae vt leuarent Christiani caput, fecere; magnamque Ethnicis ingenerarunt existimationem sanctae religionis. Primum iussit in militiam adscribi indigenas Christianos: ipseque met fauens coram, et excitans ad laudem, cum recenserentur, interfuit. Deinde baptismorum omnium paulo celebriorum solenne praesentia sua cohonestauit. Postremo multa ex iis, quae dudum in Christianorum commoda Lusitani Reges statuerant, superioresque Indiae Procuratores presserant, promulgauit, publicorumque et quaestuosorum munerum administrationem a Brachmanis transferre in Christianos adortus. etiam publice quempiam Ethnicos ritus vetuit vsurpare. Hac Praetoris benignitate, sedulaque tum aliorum, tum ipsius Rodericij industria ingens ad Christianum populum facta hoc anno accessio est, laeto scilicet Rodericio, qui longe vota transscenderat sua. Nam cum primo in Indiam appulsu satis habiturum se dixisset, si Goano in Collegio diebus singulis singuli baptizarentur, vt summa demum dies aequaret anni; primo hoc anno amplius mille et octoginta sacro fonte renasci <note>147 Insigues Ethnicorum quorundam conuersiones.</note> vidit. In his multorum conuersio notabilis fuit. Brachmanum quidam cum aegrum filium nulla medicorum ope habentem melius in Beatae Virginis sacellum Diuaris insulae intulisset, eumque Mater salutis illico valetudini reddidisset; filium pater primo ad Collegium detulit, eum puerum Christi esse praedicans, eidemque ab se reddi; post paulum semetipsum et familiam totam adiunxit. Longissimae duo aetatis, annorum alter centum et triginta duorum, qui Goam in Canarinorum, dein Maurorum, postremo in Lusitanorum potestate recordabatur: alter centum ac viginti, ex aqua tandem diuino foe cundata spiritu renati sunt. Ac senior praecipue post nouum animi natalem gestire laetitia, planeque reiuuenescere visus est. Tres feminae amissis viris coniicere se in flammas decreuerant, veteri errore imbutae, si ita morerentur, in altera vita generosiorem sobolem parituras. Quod dum moliuntur, deprehensae et captae, mox ad fidem quoque traductae vitam a Christo duplicem accepere. Sed inter omnes maxime fuit insignis virginis Regiae conuersio, cui Maria inditum nomen. Homo erat Goae non sollum regia stirpe clarus, sed prudentia, doctrina et cultu suae sectae inter Mahometanos nobilis, <note>148</note> Meales nomine: quem in regnum Idalcanis, quod sibi iure debitum affirmabat, iam diu restituere Lusitani meditabantur. Duo huic filij, vna erat filia nubilis, quam sponsam potentissimis Regibus destinabat. Haec et puerorum catechismum per vias concinentium vocibus, dum cunt ad Collegium redeuntque, cui propinquae aedes Mealis erant, et lectissimae feminae Mariae Toscanae, quae Iacobo Pereriae nobili opulento que ac pio Lusitano nupta erat, adhortationibus, ac postremo celeberrimae supplicationis maiestate, qua die lancto Paschae Sanctissimum Christi Corpus Patriarcha circumtulit, baptismi amore succensa est. Sed difficillimum erat pro arcta custodia, qua Mauri feminas suas obseptas tenent, viam expedire, qua et sanctae fidei doceretur initia, et sacra lympha respergeretur. Cum vero ad Patrem Rodericium perlata res esset, auctor is fuit, vt ipsamet virgo missa in fidei pignus e suis gemma rem totam Praetori significaret. Laetus eo nuncio Praetor, quasi mutuam tesseram, adamantem ad puellam remisit: dieque sancti Laurentij quatuor cum matronis eam ab ducturus domum Mealisaccedit. Progresso ad fores Meale, dum cum eo Barrettus agit, Christianae matronae in gynaeceum euadunt: nec ita potuere, quid venissent, dissimulare, quin mater virginis Mahometanorum errorum perdite amans, continuo praesentiret. Inuadit itaque filiam vel deiectura suis manibus in impluuium, vel oppressis faucibus offocatura. Matronis opem contra ferentibus strepitus et clamor ingens cooritur: capilli sparguntur omnium: nec longe aliqua pernicies aberat, nisi tumultu immanibusque excitus clamoribus Praetor mature succurrisset. Eius auctoritate compressi motus: tum prolata gemma Praetor filiae voluntatem parentibus aperit: cumque publice ipsamet virgo attestaretur Christianam velle se esse, tandem Mariae Toscanae domum, quae inter alias aderat matronas, in lectica asportatur. Paucis diebus a Patre Francisco Rodericio eruditam die Assumptionis Deiparae celeberrimo apparatu Patriarcha sacro fonte tingit tanto populi concursu, vt Praetor ipse summouere virga multitudinem coactus sit. Qui ad caeteram dignitatem eodem die aureos prope millenos in annos singulos, quibus puella cum dignitate viueret, e vectigalibus regiis assignauit.</p>
<p><note>149 Consalui Silueriae strenua caritas.</note> Decimooctauo Kalendas Octobris Goae aeris vitium, quod Cocinum vsque permanauit, vulgatum est. Dolorpectoris, tussis, febris vulgo omnes strauit. In Collegio vnus Prouincialis Consaluus sub initium Septembris Cocino reuersus tenuit se, non quidem valetudine corporis, sed animi robore dissimulato morbo, vt iacentibus inseruiret. Decimoquinto tandem die salubrior tempestas euanescente malo affulsit. Decimosexto Kalendas Decembris magnificas Beato Ignatio tandem fine eius cognito exequias Goani Patres celebrarunt. Praetor et honestissimus quisque Lusitanorum interfuere. Patriarcha Sacrumfecit. Consaluus pro concione virtutes, et egregia Beati Patris facta, quantumque illi totus orbis terrarum, et India nominatim deberet, explicauit. Porro Cocinum Bazaino (vti supra demonstratum est) abeundi Consaluo causa fuit fama Nestoriani Episcopi, qui ex AEgypto profectus in Christianos, qui S. Thomae dicuntur, inuaserat; magnasque boni Pastoris habitu vorax lupus Catholici gregis edebat strages. Erat <note>150 Melchioris Carnerij caritas et sanctitas.</note> Cocini Melchior Carnerius designatus Episcopus, et socius Patriarchae; qui, dum Consaluus ad ciuitatis tutelam Cocini subsidet, magno cum vitae discrimine in montes Malabarum, vbi esse
<pb id='s036' n='36'/>
haereticus ferebatur, penetrauit. Locisprope desertis vagi fusique per montes nullo ferme certo oppido, ibi Christiani agitabant. Itaque edoceri nonnisi aegerrime poterant cum diebus festis ad Sacra conueniebant. Ea re Carnerius in quodam templo duobus mensibus assidue perseuerauit: diebusque sanctioribus frequentes communiter alloquens, et, siqui forte inter hebdomadam accederent, comiter excipiens ac tractans magnopere conciliauit sibi, atque in recta fide constabiliuit. Multos quoque non paruulorum modo, sed adultorum etiam Catholico ritu baptismate consignauit, voto obligatos parendi Romano Pontifici. Harum fama rerum Nestorianum ita deterruit, vt nequaquam eo, vti decreuerat, ausus accedere, rumorem tantum sparserit, se Cocini disputatione publica palam facturum, quam ipse traderet, eam Apostolicam esse fidem. Quod cum Carnerius diuino auxilio causaeque bonitate fretus vehementer expeteret; tamen Nestorianus haudquaquam praestitit, sed in regnum vicinum se fuga subduxit. Eo quoque Carnerius insistens persequi, Regi persuasit, vt satorem errorum, pacisque perturbatorem comprehendi iuberet; sed parum abfuit, quin ipse Melchior quam nocenti parabat poenam, subiret innoxius. Multi et olim ac nuper abducti, vt sensere Episcopo suo insidias strui, idque Melchioris suasu, in rabiem acti de medio tollendum ipsum viis omnibus statuerunt. Quae pericula quanquam amabat Carnerius, tamen Patriarcha vbi cognouit, ne destinatus sibi adiutor successorque praeriperetur, vtque Episcopum eum consecraret, Goam reuocauit. Quo dum redit, Cocini prope confectus est. Quippe incedenti per vrbem missa ab tergo sagitta transfixum pileum decussit e vertice, haud magis moesto sacrilego, quod proxime ab destinato, quam Carnerio, quod proxime ab martyrio ab fuisset. Sub haec schedula probris <note>151 Vnde sacra Inquisitio in Indiam introducta.</note> in Consaluum, et impiis in Christum Dominum maledictis referta in capsula, quae ad eleemosynas in primario templo prostabat, inuenitur. Ea res admonuit Patres, vt inquiri diligentius in certorum hominum fidem curarent. Ecce autem ingens deprehenditur numerus falsorum ex circumcisione fratrum, qui ex variis veteris terrae orbis regionibus in Indiae latibula fuga delati, cum Christianorum prae se speciem ferrent, iudaismum aliaque sacra impia obtinebant animo clanculum, furtimque spargebant. Igitur, si vsquam, in India maxime tribunal sanctae Inquisitionis ratinecessarium Patres, et propter licentiam, et proprer colluuionem omnium gentium et superstitionum; tum ibidem apud eos, ad quos ea pertinebat cura, tum datis in Lusitaniam et in Italisam grauibus litteris, necessitatem multis ex capitibus demonstrantes institere, vt ea arx ad incorruptam seruandam fidem (quod post paulo saeculi anno sexagesimo factum est) Goae statueretur. Haec autem dum Cocini Consaluus agit, mire suis concionibus populi pietatem incendit, et studia Societati conciliauit: cui eiusdem operâ aedes Beatae Virginis Adiutricis addita est. In ea, <note>152 Consalui Silupriae studium augendae pietatis erga diuinissimum Christi Corpus.</note> vti Tanaae ac Bazaini fecerat, diuinissimum Christi Corpus perpetuo asseruandum protinus collocauit. His videlicet Consaluus quauis arce firmioribus, et quouis nobili opere pretiosioribus, quibus adhuc siue ob tumultus bellicos, siue proprer incogitantiam caruerant, gaudebat munire et decorare oppida monumentis, longe alios Indiae thesauros, quam quos aurifero ipsa gemmiferoue sinu condit, exponens. Nec modo ad late incendendas in populo pietatis faces id Consalui valuit factum, sed etiam exemplum. Quippe multi Ecclesiarum Praesides cum cognouissent, quantus in iis oppidis Christo accessisset honos, quanta templis frequentia, quanta populis consolatio et fiducia; non passi sunt diutius infiniti iliius boni, quod immensa Christi Domini pietas adeo parabile fecit. penuriam esse.</p>
<p><note>153 Pax insigniu a Francisco Petrio conciliata inter populos.</note> Franciscus Petrius eodem tempore in ora Piscaria magni momenri conciliauit pacem. Henricus Henricius complures iam annos in ea excolenda ora pari labore effectuque desudauerat. Praeter caetera addita genti emolumenta, cum Malabaricam linguam optime didicisset, eius quamdam rationem composuerat, ex qua alij quoque minore negotio discerent: et Christianas in eam preces, ac pios quosdam libellos conuerterat. Sed quartum iam annum quidam inter se populi in graues factiones scissi, mutuisque haud paucis editis caedibus inexpiabili dissidebant odio: ac prope erat, vt mutua se ad internecionem clade conficerent. Hoc malum quo esset incurabilius, Henricum diabolus vtrique parti suspectum fecerat. Vtraque studere eum aduersae suspicabatur. Qua ipse comperta re, homo, qui nihil nisi salutem eorum spectaret populorum, cum Prouinciali Consaluo egit, vt alium mitteret, qui inueteratum malum dexteritate ac felicitate maiore, quam ipse curaret. Missus fuerat Vicarius quidam Apostolicus, sed exasperarat vlcus, non fecerat medicinam. Sacro igitur Ascensionis Christi die Cocino Petrius profectus, ampliusque septuaginta leucas, quia tunc propter hiemem, quae ibi est, nauigatio cessat, emensus pedibus, Punicali ex Henrico statum rerum, seminaque et in cremenra odiorum cognoscit. Iam factionis, quae potentiorerat, populi in vnum conuenerant, communibus vt suffragiis sibi praeficerent armorum ducem. Quaeres parti minus pollenti vitibus metum, curarumque multum creabat. Franciscus cum se ad congregatos tulisset, Deo bene iuuante, ita permulsit, vt suam quisque domum quieturos polliciti repetierint. Moxque Punicale dissidentium populorum praefecti (Patagantinos ipsi nominant) euo cati in mutuam amicitiam, Romanaeque Ecclesiae ac Regis obedientiam die sanctorum Cosmae et Damiani iurarunt. Eam celebritatem supplicatio laetissima consecuta est. Populis conciliatis in propin quis eorum, qui ex vtraque parte necati fuerant, inter se singillatim pacifi candis mensis est positus. Magna fuit hoc <note>154 Pluuia precibus impetrata.</note> anno Punicali ob siccitatem rerum inopia. Vix nummis viginti ferebatur, quod vno ante veniebat. Ethnicorum sacrificuli minime diuturnam siccitatem fore pollicebantur initio: ea tamen diutenente, verso carmine spargebant in vulgus deos iratos, quod populi nequaquam iam, vti solebant prius, gemmas ac margaritas idolis dicarent; eoque pluuiam perdiu negaturos. Quibus vocibus, et publica gentis calamitate commoti
<pb id='s037' n='37'/>
Patres, supplicationem ad eliciendas ex omnium bonorum fonte aquas, edixere. Voluitque summa bonitas, vt eodem prorsus die coepti imbres in multos deinceps dies perseuerarent: vt veneficorum manifesta fieret vanitas Ethnicoum, siue pollicerentur, siue negarent, quod nec iplorum in manu erat, nec in daemonum, quos colebant. Haec in ora infra Goam Australi gesta sunt. At supra in Boreali tum suis in stationibus caeteri sedulo ac fructuose laborarunt, tum praecipue Ioannes Mesquita, et AEgidius Barrettus Diensi Lusitanorum praesidio ingenti gaudio bonoque fuere.</p>
<p><note>155 Patres ad Molucas missi.</note> E Molucis petitum praesidium Ioannes Beira et Nicolaus Nunnius Goam hoc anno venerunt. Beira aerumnis et corpore et mente affecta retentus in India. Nicolaus statim creatus a Patriarcha sacerdos, vt qui linguas Molucensium callebat optime, remissus cum subsidio est. Franciscus cum eo Viera, qui caeteris praeesset, Antoniusque Fernandius sacerdotes, ac laicitres Fernandus Osorius, Balthasar Arausius, Simon Vera Aprilimense profecti Goa, Ternatemque Octobri appulsi, auctam nuper Baccianensis Reguli conuersione Christianam Ecclesiam summo suo gaudio reperere. <note>Conuersio Reguli Baccianensis.</note> Baccianus insula est vna e Clauariis, quas vocant, duodeuiginti leucarum interuallo ab Ternate discreta. Eius Regulus Mahometanus Ternatino Regiparebat. Iuncta erat cum imperij nexu affinitatis necessitudo. Ternatini filiam Regis filius Baccianensis habebat in matrimonio. Haecinter pariendum extincta veritus Baccianensis ne sibi, vel filio apud socerum alioqui auarum infidumque noxae ea res esset, quasi leti auctoribus, eoque in vitae regnique discrimen venirent; ad Lusitanorum sibi animos et opes adiungendas, filio vt Christianus fieret, persuasit: in eumque transtulit regnum. Altissimasunt diuinae mentis consilia. Paucis diebus mortuus est in sua impietate senex: at superstes filius serio ad religionem appulso animo constanter perseuerauit. Missus a Praefecto Lusitano (is erat Odoardus Deaea) Pater Antonius Vazius Regulum Christi gregi adiunxit, vnaque eius fratrem, tres sorores, et notham cum matre filiam, cognatos praeterea, affines, ac nobilium maximam partem. Regulus, quod octauo post sancti Ioannis Baptistae natalem renatus est die, simulque in Regis Lusitani gratiam Ioannes est nuncupatus. Annum agebat quintum circiter et vigesimum, morum et oris forma, nisi paulum color obstaret fuscior, nostratibus propior quam suis. Confestim Mahometi fanum euertit: et in adiacentes insulas vna cum Patre Antonio excurrens ipsemet omnium ordinum viros iuxta ac feminas in Dominicam coenam compellebat intrare: multoque aggregatus Ecclesiae maior foret numerus, nisi periculosus morbus Patrem ab secundissimo rerum cursu Ternatem se recipere coegisset. Haec Reguli Baccianensis ad Christum transitio Ternate cognita Lusitanis caeterisque fidelibus ingentem laetitiam peperit, quam celebri supplicatione, festoque bellicorum fragore tormentorum significarunt. At Cacili Aerio Regi Ternatino dolorem inussit acerrimum, vt qui Mahometanae sectae non solum apprime consultus ac tenax, sed propugnator maximus, et columen erat vnicum: ad quem Cacizij tanquam ad supremum Antistitem confugiebant, vt ritus Mahometicos, et reconditiora superstitionis iura ex eo discerent. Is ergo cum blanditiis promissisque Ioannis animum frustra solicitasset, postremo minas adiecit, denuncians se pro capta iam ducere Lusitanorum arcem: iamque cum Bornei Rege de Lusitanis anno insequenti venturis ad vnum trucidandis conuenisse. Proinde videret etiam atque etiam quorum in vmbra lateret. Ad quae respondisse Christiano pectore Ioannes fertur, sibi quidem, si occumben dum sit, deliberatum esse Christianum occumbere: verum, si Christianos ipse omnes de medio cogitaret tollere, oportere eum gladio iterum aciem in ducere. Haec maxime sermonibus hominum celebrabantur, cum Sociorum nouum sub sidium ab Goa Ternatem venit. <note>156 Turba domestica in Moluco.</note> Caeterum in laetitia publica quiddam haud perinde laetum inuentum est domi. Antonius Vazius, per quem Baccianensis Ecclesiae fundamenta posita dictum est, aliis, quam sibi homo sapientior, idemque acer ingenio, et officiis sedulus, nec ambitione, vt res docuit, intactus, per absentiam Rectoris Alfonsi Castrij, dum is in Maurica regione Euangelium serit; Praefecti arcis aliorumque Lusitanorum ad se versis animis, tum litteris quoque prolatis tanquam a Prouinciali Indiae scriptispraefecturam sibi arrogarat; eo procliuius, quod cum propter summam quamdam modestiam, tum maxime ob infirmam valetudinem infequentior Alfonsi cum proximis vsus opinionem vulgo crearat, minime eum idoneum ei muneri esse. Ita dum agit et administrat omnia Vazius, multa indigne perpessus Alfonsus, vt erat mansuetissimus, quo vitaret dissidia, iam amplius anno in regione Maurica sese tenebat. Huius virtutem iam tum adolescentis Viera Olissipone dudum nouerat. Quippe ipsemet, apud quem Alfonsus confitebatur, in studiis erudierat pietatis; cupientemque Christi Domini seruitio vitam mancipare, in Indiam ad Xauerium miserat: a quo receptus in Societatem, ac postremo missus in Molucas octauum prope annum per eas excurrebat insulas serens et excolens sanctam fidem, ac reliquos de Societate plerumque regens: quem ad se Viera continuo aduocauit. Inter haec Vazius litteris Prouincialis Indiae ad ipsum populum Ternatinum datis conuictus, et grauissimo morbo deterritus suam publice noxam fatetur, et populum ab errore deducit. Caeterum nihilominus ab Societate homo talia tantaque populi offensione ausus, segregandus visus est: nec post multo in Indiam reportatus, cum propter insignem poenitentiam reditum ad Tirocinium impetrasset, quem exitum habuerit nusquam proditum reperi. At Alfonsus receptis Vierae litteris Ternatem protinus aduolauit. Ac facile cuique est cogitare quo sensu, quanta cum animi laetitia conserui nunc et collegae, Pater olim in Christo ac filius post tot annos tam inter remotas gentes adeo praeter spem reuiserint sese, mutuisque eomplexibus strinxerint. Attulerat Viera Goa Iobelaeum. Per illud Alfonsus animo instaurato ad Mauricas remittitur insulas Socios deducturus, qui per plagas eas praeessent; statimque
<pb id='s038' n='38'/>
vbires composuerit, rediturus, vt primo quoque tempore transeat in Baccianum, nascentisque; eius Ecclesiae, pro eo quantum cuiusque rei initia interest recte poni, ordinet statum firmetque. Eo Ferdinandus Osorius eodem die praemissus est, qui ad neophytum Regulum viam Alfonso sterneret, <note>157 Bellum Ternatinum.</note> et meritam venerationem pararet. His digressis, bello omnia tumultuque complentur. Ad Odoardum Deaeam Ternatinae Lusitanorum arcis Praesectum iam pridem multa de perfidia occultisque Regis Molucensis consiliis delata erant. Agitasse eum de Christianis Burri, Amboini et Mauri, omnibusque circa aliis delendis, et Lusitanorum praesidiis per insidias occupandis, vt se non vnicum modo Regem efficeret, verum etiam pro Deo coli iuberet. Ad quae vbi postremo tam inso lenter Baccianensi denunciata Regulo accessere; Odoardus haud cunctandum ratus in arcem dissimulanter Regem eiusque fratrem Cizilguzaratam totius fraudis socium et administrum vocat et comprehendit. Magnae inde concitatae in populo vicinisque insulis turbae, ac Decembri ineunte ad liberandum Regem contra Lusitanos arma sumpta. Hos inter armorum strepitus, quemadmodum anno insequenti reddam, Alfonsus Castrius in religionis causa occisus est.</p>
<p><note>158 Res Iaponiae.</note> Hoctempore in Iaponia, cum Regulus Firandensis haud alienum ab religione praeferret animum, permagnique referret in eo portu radices agere Christianam fidem, quod Lusitani ad eum quippe peropportunum, totaque ex Iaponia mercatores libentissime commearent; Balthasar Gagus vna cum Odoardo Silua, et Christiano Bungensi, per quos Dei legem promulgaret. eo discessit. Cosinus Turrianus et Ioannes Fernandius, qui concionibus ad Iapones valebat plurimum, substitere Funaij in vrbe principe regni Bungensis: ibidemque Gaspar Villela ac Socij a Melchiore Nunnio recens aduecti contentione magna ediscendae linguae, et comparando ad conuersionem gentis instrumento, adiecere curam. Ferebat ad Quiuanum Bungi Regem ab Ioanne Lusitanorum Rege dona Melchior. Eius in colloquium vbi primum venit, donis oblatis rogauit. vt Bonziorum, quos vellet, designaret, cum quibus de religionis veritate disceptaretur. quod impetrari nunquam potuir. Timebat Rex ne, si nouam in Iaponia religionem veteribus spretis exciperet, occideretur a suis: regnoque turbulento nihil mouendum putabat: praeterquam quod genus sectae quam sequebatur, Epicureae persimile retardabat. Dynastae Bungenses vicissim Regis obtendebant verecundiam, ne prius illo in peregrina sacra transirent, secuturos se protinus testantes, vbi Rex praeiret. Ira sibi inuicem miseri vano fallacis respectu gratiae caeleste intercludebant regnum. Ita vtrosque crudeliter Planus ille tartareus inani ludificabatur vmbra. Attribuit tamen Rex Patribus domum e suis cedrinam opere et materia, vt iis regionibus, nobilem: quam in templum illi vertêre. Postque discessum Melchioris etiam aliquid annui reditus, et agrum Facatae ad domum templumque condendum assignauit. Praeclaram vbique Melchior de sanctitate Xauerij famam reperit, et celeberrimam nobilium <note>159 Melchior Nunnius ex Iaponia in Indiam redit.</note> factorum memoriam. Cupientem tanti viri exemplo Iaponiam penetrare intimam, morbus inuasit. Ex quo cum tres menses iacuisset, nondum satis firma valetudine, cum propter bella non multum in iis se insulis profecturum speraret, et Praefectura totius prouinciae Indicae diuturniorem absentiam non ferret, nesciens iam sibi successum, retro in Indiam cursum vertit. Initinere iam venisse Consaluum et prouinciam administrare cognoscit. Goam tamen perrexit, vt de Sinarum Iaponiaeque statu Patres coram edoceret. Inde solenni professione emissa ad extremum hunc annum Cocinum abiit, ei domicilio praefuturus.</p>
</div1>
<div1 id='SaHR.02' n='2' type='book'>
<head>HISTORIAE SOCIETATIS IESV LIBER SECVNDVS.</head>
<p><note>1 Diuturni interregni incommoda.</note> ANNVS inter haec millesimus quingentesimus quinquagesimus octatus initur. Atque in Europa curae omnes erant in conuentum generalem intentae. Quae diuturnum fert in commoda interregnum, vbique sentiebantur. Negotia multa pendebant: mittebantur nulla Collegia; quamuis in diuersas Italiae vnius ciuitates amplius triginta vocarentur. Accidebant in vita quotidiana frequentes casus, in quibus quid consentaneum institutis esset ambigebatur: earumque dubitationum plenae vndique afferebantur litterae. Nihil tamen certi respondebatur, vt res integrae concilio Patrum Praepositoque reseruarentur. Plerosque et illa solicitudo habebat, quod, vt incerta est hominum vita, metuebant ne interim veteres peritique disciplinae <note>2 Solicitudo Patrum ob congregationis cogendae difficultates.</note> domesticae Patres, rebus necdum compositis, tollerentur: ne diuturna mora sensim alienos a primo germanoque spiritu mores inferrer: ne multis in prouinciis proprij quidam ritus ita corroborarentur, et altas agerent radices, vt euelli, et ad communem totius corporis modum formari deinde peraegre possent. Has curas augebat, quod iam diu nihil ex Hispania noui accipiebatur. Ioannes Baptista Ribera ad vrgendam rem cum mandatis iam dudum remissus, qua vsus nauigatione esset, quid rerum egisset, ignorabatur.
<pb id='s039' n='39'/>
Scripserat ad Borgiam Lainius, vt, si ipsum valetudo ire prohiberet, praesentiam suam vna ex tribus rationibus compensaret; vel vnum ex designatis ab Ignatio profiteri iussum loco mitteret suo, vel quemuis alium ad professionem tamen idoneum substitueret, qui de concilij sententia Romae professus pro eo ad comitia admitteretur, vel denique cuipiam e suffragium habentibus suum quoque permitteret; ita vt is duo suffragia suum ac Borgiae ferret. Idque ipsum licere Araozij ac Turriani loco, si forte hos grauis valetudo, vel causae magni momenti, quae tamen vix possent esse hoc et generali et primo conuentu grauiores, detinerent. Ad has multasque deinceps alias super alias multiplici via datas precum obtestationumque plenas litteras responsi nihil redibat. Nam turbulentis temporibus, itineribusque bello infestis cum eadem eos, qui in Hispania erant, cura torqueret, ac sedulo litteras cumularent, eae vel nunquam, vel longo post tempore sero reddebantur. At rebus Hispanis ita incertis, certa reliquis prouinciis conueniendi dies edici nequibat. Verque interim valde adolescebat, et Pontifex diserte monuerat, Professi vt omnes, quos leges Societatis iubent, <note>3 Lainij labores.</note> aduocarentur. Ad hasce molestias Vicario corpusculi pessime affecti languor, et continentes prope dolores accedebant: nec tamen vnquam intermisit diebus quibusque festis ab meridie ecclesiasten agere, et insuper bis quaque hebdomada, tertia sextaque feria per magnum ieiunium concionari: quod amplissimorum Principum dandum votis et postulatis fuit. Tanta eos sacram illam audiendi tubam sine vlla satietate tenebat auiditas. Lainio vero diuina tantum sapientia largita facultatis erat, vt praemeditatione quamuis exigua, cum ingenti fructu motuque animorum approbationem illam, <note>4 Vnde ad vtiliter concionandum prompta vena.</note> et auiditatem mirificam excitaret. Nimirum quotidianas meditationes rite obeuntes, suoque in animo pietatis vigorem custodia mentis, et diuinae familiaritatis succo alentes, nunquam vere deficere permouendis populis efcax vena potest. His curis e Belgio laetior spe nuncius interuenit, omnes Hispanienses Patres, ipsumque in his Borgiam iter Romam capessere; simulque cognoscitur ab Galliarum Rege liberum transitum triginta e Societate hominibus impetratum. Hi nuncij et triremium Hispanarum in dies expectatio bona spe longam solicitudinem temperarunt: ancepsque inter haec animus vsque ad septimum Idus Maias fluctuauit. Eo die conspectus <note>5 Lusitani latres Romam perueniunt.</note> ex improuiso est Michael Turrianus Lusitaniae Prouincialis cum Sociis quatuor, quorum duo Ludouicus Consaluius, et Consaluus Vazius de Mello cum iure suffragij: duo reliqui Emmanuel Godinius, et Georgius Serranus, ille Lusitaniae, hic Indiarum Procuratores veniebant. Hoc maiori grarulatione sunt excepri, quod primi venere; quodque Turrianus cum maxime expeteretur, haud, magnopere expectabatur: quod, cum Reginae Catharinae percarus, et a confessionibus esset, vt supra memoratum est, iamque bis commeatu congregationis causa aegre impetrato, multorum dierum progressus itinere, re infecta rediisset, pro ea difficultate, qua Principes, feminae praesertim, confesserio solent consueto carere, haud credebatur Regina profectionem tertiam facile concessura, Quae tamen edocta non e suo sensu diuinam gloriam aestimare, neque solita vnquam proprium suum communi Societatis commodo antiquius ducere, moram nullam obiecit. Hi cum per Gallias iter habuissent, de Claromontani Episcopi caritate, deque Collegij Billomensis ab eo instituti felici progressu mira narrabant. Ex his item de Patribus Hispanis <note>6 Borgiae de congregatione curae.</note> est cognitum. Borgia nihilo quam Romani segnius in comitia intentus, cum vndique obseptas in Italiam vias cerneret, diu re secum anxie volutata, ac tandem cum Ioanne Vega perinde sapienti studiosoque Societatis viro communicata, sic statuit, vti Patres tres in partes distributi viaese darent: Lusitani, quibus id minus erat periculosum, per Gallias tenderent; quod fecere: reliqui dispertirentur in naues: et vnaquaeque harum partium suffragia reliquarum duarum scripta ferret. Quod eo consilio decreuerat, vt inter tot imminentes casus aliqua saltem pars Romam incolumis ac temperstiue contingeret: ita vt nec facile intercipi omnes possent; nec, si quos mora longior distineret, necesse esset cum rerum detrimento, famaeque iactura rursus <note>7 Constitutiones Beati Ignatijquanti apud Putres.</note> comitia prorogare. Ac praeter suffragium, quo Generalem nominabant, alterum singuli item triplicatum adiecerant, quo conditas ab Ignatio leges ratas iubebant esse: ad easque quidquid super creationem supremi magistratus tractandum foret, reuocari et exigi. Quod posterius suffragium ideo ferebatur, vt rebus nouandis intercluderetur aditus. eumque Societas spiritum, et quasi vitalem succum, quo erat genita, incotruptum et sincerum in omnibus aetatibus retineret. Haec ita constituta, ipsosque propediem Patres ex Hispania affuturos Lusitani nunciarunt.</p>
<p><note>8 Canisius Romam venit. Res ab eo in Germania gestae.</note> Haud ita multis interiectis diebus e Germania Petrus Canisius venit. Is e Vormatiensi conuentu digressus, Gaudano in Belgium ad confirmandam valetudinem profecto, Argentoratensem Episcopum, a quo saepe et, percupide accitus erat, conuenit. Ad Tabernas Alsatias procul ab Argentorato milliaribus quinque mensura gentis Episcopus agitabat. Aberat e consiliariis princeps, quicum de statuendo Collegio agendum erat. Is dum expectatur, rogante Episcopo Canisius verba ad populum facit: et in feriis Natalitiis non solum in euangelizando, sed etiam in Sacramentis administrandis subit locum Pastoris. Apud aulicos praecipuus operae fructus constitit. Hîc breuem catechismum,
<pb id='s040' n='40'/>
quem Vormatiae Louaniensium Doctorum postulatu inceperat, conformauit, et in schola pueris proposuit memoriter ediscendum: qui tum ob institutionem, tum ob auditas confessiones, et habitas ad eorum captum accommodatas exhortationes Canisium veluti parentem amabant ac verebantur; fidenterque ei ac libenter fingendas, vt vellet, teneras praebebant mentes. Concionatus et Argentorati est in templo principe frequentia auditorum haudquaquam vulgari, gaudio magno Catholicorum. <note>9 Argentoratensis ciuitatis status.</note> Argentinam, inquit ille, vere sentinam dixisses omnis generis eo confluentium vndique apostatarum. Catholici nusquam indignius tractabantur. Ibi enim non solum impij, sed et impietatis gymnasia, et magistri, lectique iuuenes facile mille; qui ita instituebantur, vr nec maiores pestes alicunde prodirent, nec quae latius per Germaniae Galliaeque prouincias spargerentur. Hacigitur in errorum officina vbi vox est audita Canisij, pusillus Catholicorum grex, cui iactatores haeretici ante insultabant, respirare ac recreari est vilus: cum vel populi confessione appareret insaniae magistros quantumuis medicata pigmentis mendacia venditarent, haud tamen parum ab serio se simplici veritatis praecone, siue agendi grauitate siue sapientiae maiestate abesse. Quaedam etiamnum reliqua erant coenobia virginum, sed vnum veluti inter spinas lilium Canisius celebrat; cui sanctitatis se constantiae palma deberetur. Adeo in tetra nocte, et in medio nationis prauae agnum quocunque iret, sequebantur. Eas quoque Canisius institit opportunis hortamentis ad constantiam et ad sanctimoniae perfectae laudem accendere. Vbi Consiliarius Episcopi rediit, de Collegio actum est. Friburgi Brisgoiae, quam in Alsatia ob opportunitatem publici profectus, et celebritatem loci, tametsi extra dioecesim Argentoratensem, praeoptata est sedes. Eo Canisius ipse confestim ad res inspiciendas missus, apprime apta omnia, pulchram et nobilem vrbem, religionem orthodoxam vigentem, probos viros doctosque instaurandae Academiae percupidos, a quibus genere omni officij susceptus est, multos reperit. Per inclytas ciuitates Sletstadium, Colmariam, Brisachum, Rubeachum transiens multis Catholicorum solatio fuit. Cuius rei praesentem quoque a, Deo mercedem foenore cum ingenti recepit, inter asperrimas viarum et hiemis iniurias non modo valetudine salua, sed et immensa diuinae suauitatis copia perfusus. Quod vir humillimus ad sui contemptum referens, sibi tanquam paruulo lac praeberi a caelesti Patre interpretabatur. Reuersus in Alsatiam cum Episcopus et Clerus Argentinensis ad Collegium Friburgi ponendum omnia se curaturos pollicerentur, conuento vt per litteras caetera conficerentur, aegre ab iis omni ratione retinentibus, abstrahi potuit. Sanctissimis <note>10 Reliquiis Sanctorum insignibus donatur Canisius.</note> reliquiis Polycarpi praecipue, et Xisti abeuntem donarunt. Magnam ad haec pecuniae summam semel iterumque obtrusere; et non acceptam Ingolstadium clanculum transmisere. Sed adscriptis, quamobrem non acciperet, causis (opinor ne nundinari Euangelium videretur) omnem Canisius reportandam curauit. Valuitque haec abstinentia ad eorum alioqui obnoxios animos arctiore vinculo obligandos. Ingolstadij nouorum petitionibus Collegiorum oneratur. Dux Bauarus duo praeter Ingolstadiense, ex quo fructus specimen capiebat, Monachij vnum, Landestrutae alterum quamprimum statuere cogitabat. Duo praeterea flagitabant Augustanus et Tridentinus Cardinales, ille Dilingae, hic Tridenti locanda; quorum spes, vt poterat, Canisius alebat. Collegia vero nimis multa tempore eodem institui non probabat, tum quod minime adessent, qui deinde in illis pro dignitate debita sustinerent munera; tum ad inuidiam declinandam, quam oriri necesse erat, si multorum attributione redituum, quibus multa Collegia ad vitae subsidium indigebant, siue iniquis, siue rerum ignaris hominibus sermonum causa praeberetur. Nec <note>11 Cardinalis Augustanus Caniste pedes abluit.</note> omitti fas duxerim insignem Cardinalis Augustani aduersus virum Dei pietatem. Ex Alsatia redeuntem exceptum Dilingae non modo omni honore ac benignitate tractauit, sed etiam voluit vel inuito manibus suis lauare pedes. Meminerat nimirum vocem Domini discipulos suos vniuersitati gentium commendantis, Qui vos recipit, me recipit. Meminerat euangelizantium pacem tantopere laudata vestigia: mercedemque optabat Prophetae in nomine Prophetae coniunctissimum sibi amicum recipiendo. Et Canisius, quoad verecundia non obstinata, sed modesta tulit, acriter reluctatus, tandem instar cognominis sui Apostolorum Principis, ne opus Domini impediret, cessit: ac vetitus deinde eam rem euulgare, ille quidem ne et se commendare videretur, obticuit. Sed tantam virtutem alij conscij obruendam silentio non putarunt. Occupatiombus eius consuetis accessit Stanislai Hosij Episcopi Varmiensis postea Cardinalis, pro Petro Soto contra Brentium opus, quod Canisius supra modum laudat, oblatum illi ab eodem <note>12 Canisius Ferdinandum Imperatorem consolatur.</note> Cardinali Augustano recognoscendum. Inter has curas Norimbergam ad Ferdinandum Caesarem tum pro officio salutandum, tum rem Catholicam Societatisque commendandi giatia raptim accurrit. Consolationem haud modicam Principi optimo accessus hic tulit. In Canisij auribus et aninio curas omnes fiducia magna deponit: angustiasque et pericula, quibus domi forisque et a prouinciis quae Deo deserto in Principis etiam humani fide nutabant, et a Turcanrum tyranno, qui armis circumtonabat, vndique premebatur, exonerat. Cui quod in manu Religiosorum est, neque illud exiguum,
<pb id='s041' n='41'/>
attulit Canisius tum praesens alloquio leuamentum, tum postea suis ac Sociorum precibus et sacrificiis auxilium. Quam rem cum Romanis quoque Patribus commendasset, decreucre illi vt multa diebus singulis ad constantiam felicemque administrationem ac defensionem Imperij Caesari impetrandam sacrificia destinarentur. Nec destituit sperantem in se Deus. Cum in eum Carolus Quintus frater ante Imperium transtulisset, hoc tempore in Francfordiensibus comitiis ab Septemuiris rite appellatus <note>13 Straubingae concionatur.</note> est Imperator. Canisius Norimberga profectus per Quadragesimam Straubingae, ipso auctore Ferdinando, Ducis Bauari flagitatu concionatus est haud poenitendo labore. Ciuitas est e principibus inferioris Bauariae, et praesentissimae egebat ope. Populus fere omnis praua opinione imbutus, ac si necesse ad salutem foret sub vtraque specie sacra Corporis et Sanguinis Domini mysteria vsurpare, pertinaciter in errore perstabat, praeter alia serpentium haeresum venena. Tamen Deo iuuaute, et concionatoris fouente conatus, explicata veritate, confuratisque fraudulentorum hominum mendaciis, in Paschalibus feriis perpauci fuere, qui non Catholico ritu diuinam synaxim obiuerint. Nec profecto sruisset hominem, siue Dux, siue ciuitas ante Pentecosten abire, nisi testatus ille esset, sibi Romam accito fas non esse moram trahere longiorem. Romam igitur attigit post Patres Lusitanos primus ad medium circiter Maium.</p>
<p>Caeterum ex Hispania cum omnes expectarentur, tres venere, non plures, Iacobus Miro ex Aragonia Professus, Baptista Barma pro Francisco Strada, pro quo etiam prouinciam gubernabar, et Ioannes Plaza Borgiae loco. Sane Borgia compositis <note>14 Borgia quare ad cengregationem vonvenerit.</note> rebus iter iam iam ingressurus ad veteres infirmitates renum dolore grauissimo, calculoque torqueri coeptus est, vsque eo vt medicis se, quorum testimonium in Vrbem misit, longisque curationibus tradere cogeretut. Itaque facta sibi a Lainio vsus optione Plazam Tironum Magistrum in Baetica egregiae virtutis virum ad solennem votorum quatuor professionem euectum vicarium <note>Quid Araozium tenuerit.</note> sibi substituit. Antonius Araozius aliquot dierum viam progressus partim morbo, partim iis tumultibus, quibus tota mox Hispania concussa est, subito enatis, se reuocatum aiebat. Tumultuum occasio ea fuit. Reditu in Hispaniam Caroli Imperatotis <note>15 Haeresis in Hispania deprehenditur et opprimitur.</note> in magno comitatu cum multi furtim errorum satores irrepsissent, sensim peste diffusa, nationis praestantissimae, quae se maxime gloriabatur Catholicam, non pauca, nec vulgaria capita corripuerant. Cuius mali vt apparuere vestigia, ingemiscere homines, foedoque attactu horrere; ac fidei Quaesitores suam promere et vigilantiam et potestatem. Portus omnes regnique fine, ne qua pateat effugium, custodibus occupant. Ab his confirmabat Araozius, quod ignotus esset, se prohibitum pergere: Borgiae tamen non penitus satisfecit, qui et maturius profectum, et paulo acrius conatum pergere voluisset. Ita tres Prouinciales Hispani Araozius, praeterque hunc Strada et Bustamantius, qui valetudinem excusarunt, desiderati sunt in conuentu. Iis opperiendis vsque ad vltimum ver dies exacti. Ac caeteris paulo serius aduentantibus fauit anni tempestas, quae toto vsque Iunio frigidis auris et imbribus clemens tolerabilius Iter et vacuum periculo in Vrbem ingressum praestitit.</p>
<p>Interim Lainius, vt ab comitiis malae omnes <note>16 Decreta Lainij ad comitiorum integritatem.</note> abessent artes, duodecim capita perscripsit, quae Patribus, vt quisque adueniebat, dabantur. Displicebat exemplum Natali, quasi iuris condendi leges vsurpati; tamen cum eo tempore de Vicarij potestate ac munere pauca essent explicata, mens bona Lainij in bonam partem accepta est. Eorum sententia capicum haec erat. Nemo sibi aliisue ambiret. Nemo cuiusquam vltro cognitionem cuiquam offerret. Nemo siue euehendi, siue praetereundi quempiam voluntatem siginficaret. Harum rerum qui quid auderet, eum nemo reciperet, sed indicaret. Antequam in destinatum comitiis locum secederent, sententiam sustinerent, nec vllo pacto apud se cui vellent suffragari, decemerent. Porro cognitio ad homines maxime idoneos peruestigandos, nec nisi stato loco ac die, et ab iis qui haberent suffragium, vel omnibus, vel quibusdam, vt cuique esset commodum, peteretur, et aurem sic vni praeberent, vt aliis alteram, et cor vacuum Deo seruarent, memores sibi iuratis, quem maxime idoneum sentirent, inter legitimos Societatis Professos deligendum esse. Interrogati vero mendacia, quin et temeritatem et amplificationes fugerent; certa, incerta, vti essent, referrent. Nec inter loquendum alterutram in partem affectus emineret, sed perinde dissererent, vti fit in rebus, quas sola tantum cogitatione speculamur. Placendi studium, displicepdi metum procul haberent. Illud cogitarent, Deo, Ecclesiae sanctae, Societati vniuersae gratissimam rem facturos, si magistratum crearent optimum: cum id praesertim aequum esset de Sociorum virtute sentire, neminem fore, cui non id summe placiturum esset, quod futurum esset gratissimum Deo. Contra vero si minus idoneo onus imponerent, ad publica Societatis et Ecclesiae damna ei imprimis, cuius gratia ducerentur, obfuturos: cui angoris, infamiae, exitij sempiterni causam offerrent. Haec capita quasi canones libenter amplexi secutique sunt et eius et secundi possea conuentus Patres.</p>
<p><note>17 Congregatio incheata.</note> Ad tertium decimum Kalendas Iulias coepti haberi coerus. Eo die nihil decretum, nisi
<pb id='s042' n='42'/>
non videri quempiam praeterea expectandum: vtque a Summo Pontifice solennis benedictio peteretur. Designati qui eius rei causa Pontificem conuenirent, Lainius et Salmeron. Hos postero die ad se adeuntes <note>18 Pontifex benigne auspiciis bene precatur.</note> perbenigne Paulus accepit. Dixit inter caetera cum sensu ingenti, Hanc benedictam Societatem ego semper iuui: tum paulatim delapsus ad laudes beatae Mariae Magdalenae, nominatim attigit, ac praedicauit, quod ad Horas canonicas in sublime diebus singulis tolleretur, psallentium nimirum designans chorum, obiterque commendans, in quo defixum semper habebat animum. Adiecit probari sibi vt comitia inchoarentur. Sua libertate Patres in iis, et rebus quibuslibet statuendis penitus vterentur. Tantum quo die creando Generali iretur in suffragium, pro se, quoniam Cardinalis Carpensis tum patronus Meldulam abiisset, Cardinalis Paciecus interesset. Ad se quandocunque opus esset, accederent: nunquam aditum patentem non fore: idque ita se velle Cardinalem Neapolitanum admonuit. Deinde hunc et Carolum Carraffam, quamdiu conuentus haberetur, subleuare Patrum inopiam iussit: quod liberaliter illi cum Pontificis praestitere nomine nutuque, tum sua benignitate. Nulla mora fit. Postridie iterum coactis in vnum Patribus exponit Vicarius, quae ad generalem conuentum spectantia a Beati Patris obitu gesta erant. Et quia exigi ad Constitutionum normam cuncta nequiuerant, quo conuentus legitimus. censeretur, vt ea rata habeant, si videtur: et, si quid praeterea commissum praetermissumue sit, vt rite suppleant, monet: quod fecerunt. <note>19 Nibil ante creationem Praepositi tractandum.</note> Tum statutum vti nulla de re antequam Praepositus crearetur, praeterquam de eo creando agerent: et in ratione comitiorum e Constitutionibus explicanda pridie referretur, de quo dilceptandum foret; ac sententiae die proximo dicerentur: nec in concilium nisi cui suffragium esset, quisquam admitteretur. Hunc in modum diebus deinceps septem coetus habiti, et omnis comitiorum ratio iis congruenter, quae Beatus Ignatius tradiderat, constituta: nec pauca in eam e duodecim Lainij capitibus relata. Porro ex hac formula, ea quam postea quartus generalis conuentus edidit, iamque Societas ratam fixamque habet, magna <note>20 Rationem comitiorum Pontifex iubet a Cardinalibus quatuor expendi.</note> ex parte confecta est; Quoniam vero significarat Pontifex, libenter se, quae futura comitiorum esset ratio, cogniturum, compendio comprehensam ad cum attulit Lainius ac recitauit: et Paulus, quantum prae se tulit, probauit. Voluit tamen a quatuor Cardinalibus Pisano, Alexandrino, Tranensi et Reumano inspici expendique: ad quos continuo de ducendum Lainium vni e sui cubiculi praefectis tradidit, iussa re commendari, vt confestim expediretur; adiectoque, vt iidem Cardinales sedulo reputarent, quod et ipse esset consideraturus, num abfentium, quos valetudo aliaue causa tenuisset, obseruari suffragia expediret. Statuerant Patres, et Pontifex placere fibi demonstrauerat, vt luce Virgini Deiparae Elisabetham inuisenti sacra creando Praeposito iretur in suffragia. Igitur quarto ante Kalendas Iulias die in sancti Petri peruigilio, quitum forte dies fuit Martis, vnde quatriduum antegrediens comitiorum diem, inchoandum erat, priorem concionem ad electores <note>21 Societatis preces pro bone comitiorum exitu.</note> pro suo munere Vicarius liabet. Iam pridem tota in Societate ad congregationis exitum, qui in maximam Dei laudem cederet, impetrandum extraordinaria pietatis munera exercebantur: ex eo tamen die, cum illi, qui laturi suffragium erant, multo ardentius in preces et Sacra facienda, in voluntaria verbera, ieiunia et alias pias corporis vexationes incubuerunt, cum interim cognoscendis hominibus, vt maxime idoneo munus demandaretur, insisterent, quo praecipue quatriduum spectat: tum reliqui Socij per Italiam, Romaeque in domo Professorum, et in Collegio eadem pia opera ardentissimis studiis vsurpabant, partitis afflictationum ac precationum certis generibus, vt in aliis alij per vices exercerentur, ac potestate cuique facta, quoad Praepositus renunciaretur, seu mente, seu voce quantum placeret, orandi. Illud inueni etiam communiter iniunctum, vt qui sacerdotes non essent, ter, et quinquies, et septies quotidie orationem Dominicam et salutationem Angelicam pronunciarent, vt a Sacrosancta Trinitate per quinque Christi Domini vulnera ad felicem Generalis, qui secundum cor Dei esset, delectum septem sancti <note>Absentium suffragin non obseruand.</note> Spiritus dona exposcerent. Die Veneris, qui supremus quatridui fuit, nunciant Cardinales absentium suffragia, ne exemplum prodatur, quod segniores quandoque ad conueniendum posteros reddat, admittenda non videri; redditaque comitiorum formula, nihil damnant, tantum abstinendum <note>22 Censuris abstinendum Cardinales censent.</note> censuris dicunt. Communi Patres consensu e Constitutionum praescripto, adambitum, et malas artes funditus extirpandas, qui vel sibialiiue ambiret, vel huiusmodi quippiam molientem si nosset, non deferret, non solum omni suffragij iure in perpetuum spoliarant, sed etiam continuo graui anathematis vinculo, cuius absolutio vni Vicario, vel creato mox Praeposito reseruaretur, irretiri voluerant. Quam seueritatem Cardinales cum laudassent, ex qua quanta res integritate ageretur, intelligebant; temperandam tamen censuerunt, vt anathematum remotis laqueis, infamiae nota, amissioque suffragij satis poenarum esset. Nec Patres ei sententiae, cum viderent in praesentia bene pieque agi, nec periculi quidquam ab ambitu esse, aclonge plus apud quemque eorum hominum virtutem posse, quam metum, repugnandum putauerunt. Illud modo testati
<pb id='s043' n='43'/>
<note>23 Cura seruandi Constitutiones.</note> sunt, hoc, et si quae alia minus consentanea Constitutionibus fierent, nolle recipi in exemplum: sed in primo illo dumtaxat conuentu vim obtinere. Postero die sub auroram Vicarius in templo praesentibus electoribus, quibus eo die Sacrum facere instituta Societatis non permittebant, solenne Spiritus sancti peragit, iisdem que Christi Domini Corpus impertit. Inde cruce praelata, campana personante, Sociis Collegij sancti Spiritus hymnum concinentibus <note>24 Conclaue vbi congregatio habita.</note> ordine bini incedentes in destinatum locum conscendunt. Is fuit illud ipsum conclaue, in quo Beatus Pater e vita decesserat, vt vel ipse eorum conspectus parietum, qui vir esset legendus, moneret; ac Deus eo loco, vnde Ignatium euocarat, ei similem redderet. Quod conclaue cum adiunctis aliquot hodieque extat, et religiosum <note>25 Patres qui interfuere.</note> est. Ordo Patrum in incessu, consessu, dicenda sententia. dando suffragio hic erat. Post Lainium Vicarium, et Polancum, qui congregationi a secretis, Paschasium, qui Assistens ad electionem creatus erat, honestissimus dabatur locus Professis, quorum Pontifices nomina, dum Societatem confirmant, diplomatibus suis inscripsere. Erant hi Salmeron, Bobadilla, Rodericius, nullo alio, quam suae dignitatis iure aduocati. Proximus succedebat Hieronymus Natalis, tanquam generalis Commissarius, nondum fine huius porestatis certa lege decreto. Tum Prouinciales Canisius Germaniae superioris, Lusitaniae Michael Turrianus, Siciliae Domeneccus, vna cum Baptista de Barma, qui vices agebat Prouincialis Aragonensis: postremo caeteri Professi, Miro ex Aragonia, Pelletarius ex Italia, Lanoius et Vsmarus e superiore Germania, Euerardus ex inferiore: Ludouicus Consaluius, et Consaluus Vazius e Lusitania: Antonius Vinckius e Sicilia. Quibus accedebat Ioannes Plaza e Baetica, sed Borgiae loco profectus. Atque in suis quique ordinibus, siue Prouincialium, seu tantum Professorum, vt professionis vetustate, ita dignitate loci praeibant. Nec plures viginti suffragiis ferendis interfuere, qua paucitate Professorum, qua causis antea demonstratis. Vbi in comitium ventum est, absoluto hymno, quo sancti Spiritus fauor inuocatur, caeteris Sociis summotis, qui starim cum Sacrosanctam Eucharistiam sumpsissent, Litanias aggrediuntur, et precationem, quam ad creatum vsque Praepositum sex in classes distributi continuarent; Cardinalis Paciecus aduenit, interestque Latinae concioni, quam secundam, <note>26 Concionem ad Patres habet Canisius.</note> vti Constitutiones monent, Canisius suffragiis Patrum demandatam habuit. Quibus in concionibus illud sedulo cauebatur, vt eorum, qui lecturi magistratum erant, sic animi ad summe idoneum legendum in citarentur, vt interim certus quispiam designari ab oratore nullo pacto videretur. Cum finem Canisius dicendi fecisset, Cardinalis tantisper sese subducit, et interest rei diuinae. Patres a Madridio in conclaui (hic enim fuerat custos appositus) includuntur. Tempus id erat, quo ex percepta ante notitia statuere quemque apud se oportebat, quem facere Praepositum vellet, nulla <note>27 Patrum tacita cuiusque secum deliberatio, qui maxime idoneus sit.</note> amplius cum quopiam mortalium communicatione adhibita. Igitur seorsim singuli abiiciunt sese in genua, coramque augustissima praepotentis Dei, et cuncta videntis maiestate per vnius horae spatium in deliberatione atque oratione persistunt. Posita sibi ante oculos Dei rerum omnium procreatoris ac Domini Iesu maiore gloria, ad quam Societas per impensum et suae et alienae salutis ac perfectionis studium curandam conflata est, quis ad eum finem illam recturus aptissime videretur, inuestigabant. Occurrebant difficillima tempora, nouae huius familiae vbique terrarum. oppugnationes, longissimis interuallis tenera illius membra inter se dissita, inclusique vltro citroque commeatus, vt aegerrime contineri, vnoque et eodem formari animarique spiritu possent. Multa esse, vt in nuua republica roboranda, multa de integro sancienda. Hunc primum fore post fun datorem Ignatium Generalem Praepositum ad quem posteri veluti ad exemplar oculos referant. Vbique magni interesse qualis princeps duxque sit, longe tamen plurimum in Societate, in qua penes vnum tanta est rerum potestas. Socios ex omnibus, oris ac prouinciis, tum Christianos omnes, ad haec ipsos misere in fraudem demersos Septemtrionis populos; Indos quoque et reliquas barbaras gentes quasi tendentes supplices manus intuebantur. Ex hac hora pendere vtrum eadem, qua genita erat, indole Societas adolesceret verum nacta parentem, an quasi alieno prodita absurdos in mores degeneraret. Huiusmodi inter cogitationes aestuantes quodam cum horrore dulcedine sancta persuli, dum Patrum inter se virtutem dotesque sedulo comparant, lacrymis tacite per ora manantibus sinum solumque vbertim rigabant: ac rursus industriae suae diffisi, ad Dominum conuersi, vt ipse, qui corda nouit omnium, quem elegisset, ostenderet, suppliciter precabantur. Hora exacta redit Cardinalis, et cum Patribus includitur. Hic primum voce submissa praeeunte Vicario sancti Spiritus hymnus, tresque orationes, prima Sacrosanctae Trinitatis, altera sancti Spiritus, tertia Beatae Virginis eius diei propria recitantur: tum omnes ad sua quisque loca sessum abeunt, et Cardinalis verba facere exorditur Pontificis nomine. <note>28 Verba Cardinalis ad Patres congregatos Pontificis nomine.</note> Placere eius Beatitudini Patres in creando Praeposito libertate sua in omnes partes vti: legerent modo virum probitate atque doctrina quem oporteret. Quamdiu esset continuandus magistratus, integrum Societati relinquere: in eam
<pb id='s044' n='44'/>
tamen partem Pontificem inclinare, vt Generalis non certi temporis, sed perpetuus esset: nec alibi, quam Romae stabilem haberet sedem. Quod vtrumque Patres Societatis legibus consentan eum affirmantes, actis gratiis libentissime excepere. Adiecit Cardinalis velle Sanctissimum Dominum congregationi vniuersae notum ac certum esse, ipsum Societatis proprio quodam ac praecipuo modo patrocinium suscipere: neque ab ea pro communi tantum omnium parente, sed pro singulari ac proprio velle haberi: ad quem fine cunctatione verecun diaeque vlla retardatione quidquid vnquam foret opus, referret. Siquidem plane sibi cognitum esse cunctis ex oris quantum siue inter Christianos populos, fiue alienos, ac praesertim inter haereticos Societatis operâ vteretur Deus; quanta per eam vbiuis gentium commoda crearentur. Haec aliaque plura cum dixisser, quantum ad iusta comitia necesse esset, ituros in suffragium auctoritate Pontificis a cuiusuis censurae impedimentis absolui; et, si quae incidissent, quoeunque modo incidissent, vitia irrita facit, amolitur et corrigit. <note>29 Suffragandi ratio.</note> Posthaec, vti erant admoniti Patres, nomen Praepositi scribunt. Schedulam quisque suam ad conficien dum suffragium praeparatam gerebat hunc in modum. Ex altera facie adscripta iurisiurandi formula erat, ex altera verba suffragij communia, relicto dumtaxat spatio, in quod nomen insereretur Praepositi. Nomen ad haec suffragantis in ima schedula obsignatum latebat, nullo modo nisi de totius concilij sententia, si grauissima incideret causa, relignandum. Nihil itaque nisi nomen eius, qui Praepositus diceretur, deerat: quod tum quisque consuetam sibi notarum figurationem immutans, ne chirographo auctor proderetur, adscripsit. His actis Lainius, Polancus, Paschasius surgunt, iurantque se bona fide suo functuros munere, suffragia accepturos, promulgaturos. Ac protinus Vicarius ad aram ibi positam accedens ante Christi Dominie cruce pendentis imaginem genibus flexis, crucis se figura manu signans, sanctissimaque Patris, Filij ac sancti Spiritus appellans nomina, iurisiurandi formulam in altera sui suffragij, vt dictum est, facie scriptam sublata voce, manu pectori admota pronunciat in haec verba, <q>Ego Iacobus Lainez testem inuoco Iesum Christum, qui est Sapientia aeterna, quod eum eligo et nomino in Praepositum Generalem Societatis Iesu, quem sentio ad hoc onus ferendum aptissimum.</q> Tum suffragium complicans, et ad mensam ante Cardinalem constitutam accedens in vrnam hunc paratam in vsum sanctissimo vndique Iesu pictam nomine, palam demittit. Polancus caeterique omnes eadem veneratione, in eademque iurantes verba ordine subsequuntur. Quae vbi rite peracta, Secretarius Polancus vrna commota, singula educere aggreditur: atque, vt quodque extraxit, Cardinali porrigit. Is posteaquam Vicario Sociisque duobus tradit inspiciendum, singulari caritate Secretarij munus obiens clara voce renunciat. Paschasius, <note>30 Lainiur Praepositur renunciatur.</note> Lanoius, Borgia tulere singula, Natalis quatuor. reliqua tredecim Lainius. Quare Paschasius, cum is esset antiquiissimus Professorum, quod alioqui, nisi ipse fieret Generalis, ad Vicarium pertinebat, electionis decretum concipit in haec verba, <q>Cum in plena et legitima congregatione collato numero omnium suffragiorum plusquam media pars omnium (hic enim erat legitimus numerus suffragiorum) R. P. Iacobum Lainem nominauerit et elegerit; Ego Paschasius Broettus auctoritate Sedis Apostolicae, et vniuersae Societatis eligo praedictum R. P. Iacobum Lainem in Praepositum Generalem Societatis Iesu, in nomine Patris, et Filij, et Spiritus sancti, Romae in aedibus Societatis Iesu ipso die Visitatationis Beatissimae Virginis, anno Domini millesimo quingentesino quinquagesimooctauo, assistente et praesidente Illustrissimo et Reuerendissimo D. Cardinali Pacecco Episcopo Albanensi ex parte S. D. N. Pauli Papae Quarti.</q> His scripto exceptis idem Paschasius nomine omnium suum subscripsit nomen: postque ipsum Secretarius item suum, qui et decretum sigillo Societatis rite obsignauit: statimque is et Paschasius, moxque caeteri ordine ad venerandum progressi vtroque genu posito manum Praepositi osculantur. Illi neque magistratum, neque hanc venerationem defugere fas erat. Citius horae spatio ab reditu Cardinalis absoluta comitia; qui continuo comburi suffragia eodem loco iussit. Obsidebat fores: domum viamque compleuerat ingens et domesticorum multitudo et extrariorum, exitum rei opperiens. <note>31 Gratulatie ex Lainij creatione.</note> Haec, vt vulgata creatio est, gratulatione eam plausuque miro excepit. Patres electores pronunciato ibidem priuatim hymno, <hi rend='italic'>Te Deum laudamus,</hi> procedunt ordine in templum praeeuntibus cum cruce Collegij alumnis, et inter eundum canticum Zachariae canentibus. Vt ventum in templum est, idem solennis sancti Ambrosij Augustinique hymnus concinitur, et orationes tres, de Sanctissima Trinitate prima, in gratiarum actionem altera, tertia de Beatissima Virgine, cui sacra lux erat, adiiciuntur. Hîc vero tanta se diuina benignitas largitate effudit, vt plerique testati sint, nunquam antea, complures licet annos in diuino obsequio posuissent, caelesti dulcedine vsque eo affluenter ac solide recreatos. Ardebat insolitus feruor in vultu, laetitia toto ex oris habitu emicabat, praesertim ex oculis, ex quibus beatae lacrymae perenni manabant riuo. In vno Lainio, in quem oculi omnium erant intenti, nulla cernebantur laetitiae signa, sed animus potius erectus et fortis, et alta cogitatione defixus, diuinaque fiducia plenus. Antequam egrederentur e templo nemini fas fuit ad exosculandas Praepositi manus accedere. At vbi domum secessit, filiorum se vndique venerabunda
<pb id='s045' n='45'/>
obtulit cohors. Et Cardinalis Paciecus cum Patribus conuiuium apparasset, ne praesentia sua gratulationem distraheret, domum suam cum summa, vt profitebatur, terum gestarum approbatione, gaudioque exultans recessit, Pontifici mox Summo comitiorum <note>32 Praeuisa Lainij electio.</note> exitum nunciaturus. Nec praeter vota, nec praeter opinionem hominum haec creatio euenit. Auctor est Ribadeneira praedixisse Beatum Ignatium ipsi Lainio sibi illum in eo munere successurum. Sebastianus Romaeus vir sanctus, Collegij Romani Rector referebat, nocte Iunij postrema sibi in quiete, siue diuinum id fuerit indicium, siue ex opinione praecepta somnium, diserte nunciatum Lainium Praepositum fore: eumdemque a se visum tanquam Beatum Ignatium sinu gestantem. Et quidem quanta esset in existimatione Patrum Lainius id documento est, quod quamuis inter omnes vulgatum esset genus eum quanquam nobile, non tamen e peruetustis Christianis ducere; id quidquid est, ita virtute aliisque praestantibus ornamentis oppressit, non modo vt eorum, qui praesentes inte fuerant consensu tanto, quantum retuli, primus post Ignatium Praepositus declaratus sit; sed absentes etiam, quorum habita ratio non est, eumdem nominarent. Cardinales, quorum postero die gratulatum quinque accurrerunt, nonnihil inter gratulationem doloris significabant, quod posthac auocante alio curas magistratu, publica eius doctrina sacrisque concionibus carituri essent. <note>33 Repetit publicas conciones.</note> Verum ille, vt singularem a Deo facultatem illam optime dicendi acceperat, nec dum Societas in hanc, quam cernimus, excreuerat molem, talentum nequaquam abscondit. haud ita multo post summe expetitus suggesto se reddidit. Interim de sententia Patrum ad varios seribit Principum, quibus de munere ad se delato nuncians Societatem commendat. Ad Carpensem patronum has litteras dedit:</p>
<p><note>34 Epistola Lainij ad Cardinalem Carpensem.</note> <hi rend='italic'>Gratia et pax Domini nostri Christi lesu in Amplitudinis vestrae anima cum assiduo spiritualium donorum incremento sit.</hi></p>
<p>Antequam Societatis nostrae Praepositus crearetur, Amplitudinem vestram admonui, existimare nos die Visitationis Deiparae creatum iri, vti creatus quidem est, sed maiore aliorum voluntate, quam mea. Cum enim eum ego diem vehementer expeterem, vt Vicarij, quod sustinebam, onere liberarer, ducemque haberemus, sub cuius obedientia ego, et cuncta Societas requiesceret, visum his Patribus est meos imbecilles humeros ipsa Praepositi sarcina onerare. Quae sane res valde mihi acerbam faceret vitam, nisi intelligerem ita Dei consilio factum, eumque sperarem pariter cum pondere vires ad ferendum nouas additurum: multumque in patrocinio paternoque studio, et prouidentia Amplitudinis vestrae reponerem, cui cum tota Societate me trado: precorque tanquam penitus suos (vti re vera in Christo Domino sumus) habeat commendatos.</p>
<p><note>35 Litteraria gratulatio in Praepositi creatione.</note> Ad caeteram gratulationem, qua Praepositi creatio celebrata est, pro ludis inanibus salubria ingenij atque doctrinae spectacula praebita. Locum his, quoniam Societas satis idoneum non habebat, ipse Pontifex destinauit abunde capacem, et pro tempestate frigidam aedem, quam ab figura vulgus, Rotundam; Ethnici, quod cunctis dicarant diis, Pantheon nuncupabant. Initium factum postridie comitiorum, postquam Fuluius Cardulus (orator is bonus erat) eleganti oratione praeluserat, Lamberto Auero, et Benedicto Pereria doctis ingeniosisque iuuenibus de rebus Theologicis positiones tuentibus. Praeerant Emmanuel Sa, et Iacobus Ledesina. Generalis, ac reliqui Patres, Praesulum ingens corona, Cardinales octo cohonestabant. Continuatae disputationes in diem octauum, cum diebus singulis multa pro templi foribus carmina proponerentur; quae cupide spectabantur, et describebantur a multis. Coetum quotidie puer e Collegij scholas adeuntibus ingenioso quopiam ac venusto dimittens carmine, in diem proximum inuitabat. Orationum ingens parata vis erat, tamen, cum animaduersum esset non perinde iis, vt disputantium certaminibus coronam teneri, magnam partem omissae sunt: tamen postremo die Latine, Graece, Hebraice declamatum: datoque dramate, quod plausum maximum tulit, cuncta celebritas clausa. Magna per eos dies Societati accessio facta est ad famara doctrinae atque virtutis disputantium pariter, ac disputationes regentium quasi in theatro spectata cum excellenti scientia, tum modestia singulati. Eodem quo Praepositus creatus est die, Salmeron ad Pontificem missus, fine comitiorum nomine Societatis exposito, diem rogauit, quo adire illum, eique se coram tradere vniuersi <note>36</note> possent. Pridie Nonas Iulij admissi sunt numero quinque et viginti, ad suffragij latotes Procuratoribus quoque prouinciarum, qui quinque erant, adiunctis. Sanctissimus Pater vbi eam familiam vidit exhilaratus, perque amanter excipiens, aliis cedere procul iussis, ad praecipuae clementiae significationem ad sese proxime aduocauit. Tum vn dique flexis genibus circumfusam, vt eloquens ac fortassis praemeditarus erat, benigna perinde et accurata oratione latine est allocutus. Tria praecipue pertractauit: commen dauit successum comitiorum: laudauit, et adhortatus est Societatem: eamdem postremo, electumque Praepositum, suam prolixe operam pollicitus, coprobauit. Excepere cum cura et fide orationem
<pb id='s046' n='46'/>
cunctaque acta Canisius et alij Patrum, quibus et memoria excellens et prudentia praesto erat. Et quemadmodum omnes <note>37 Verba Pontificis ad Patres congregationis.</note> in oras ad caeteram eo ipsi tempore Societatem transmisere, sic ego posteris prope ad litteram prodo. Laeri, inquit, summo et immortali Deo gratias agimus, qui vobis singulare hoc beneficium his diebus est elargitus, vt, quemadmodum ex fida relatione comperimus, Praepositi Generalis creatio pia vobis, canonica et sancta contigerit. Non enim obscure intelligimus electionem adeo consentientem atque concordem <note>38 Laudat comitiorum exitum.</note> amore Spiritus sancti esse peractam: eaque res nobis confirmat vos in vnitate spiritus ambulare, vnum et idem sapere, vestramque beatam Societatem supra firmam petram, in ipso angulari lapide, qui est Christus, fundatam esse. Et magni profecto referebat hunc actum primum ita feliciter cedere, et talibus conditionibus fieri; qui, vti est primus, ita aliorum quasi norma futurus sit. Quare magnam spem in Domino concipimus, nobisque pollicemur fore, vt diuina bonitas, quae in vobis tam praeclare coepit, eadem prosequatur; et vos conseruet, et augeat sua benedictione, idque in gloriam aeternae maiestatis suae, et vtilitatem Ecclesiae sanctae. Hîc conuersus ad Lainium, In te, inquit, dilectissime fili, haec sors cecidit. Praepositus <note>Laudat Societatem.</note> et caput es huius benedictae Societatis, quae quanquam ab exiguis et infirmis est orta principiis (vt nos memores sumus, qui vobis ab initio fauorem et amorem nostrum declarauimus, neque hactenus intermittimus, neque intermittere volumus) non parum multa pertulit, atque interea tot incrementa accepit, atque tam vberes fructus Dei Ecclesiae in vniuerso orbe terrarum attulit. Multorum enim restimonio cognoscimus, quanta per vos commoda Deus mundo pariat, et quam felices conatus vestri, Deo cooperante, passim proueniant. Verum <note>39 Adhortatur ad laboram constantiam.</note> ipsi cogitate, filij carissimi, vos non ad quietem et delicias, sed ad laborem et crucem vocatos esse. Proponite vobis Dominum et Saluatorem nostrum Christum Iesum, cuius exempla et verba animaduertite. Non est, inquit, seruus maior domino suo, neque discipulus supra magistrum, et cum qui mittit illum. Veniat vobis in mentem Praecursor Domini, quem diuina voce sanctissimum esse accepimus: considerate beatissimum Apostolum Gentium, et Apostolorum Principem Petrum, qui sicut in diligendo Christo fuit caeteris ardentior, sic etiam in eodem imitando factus est similior. Quare iam moriturus humiliauit sese non solum vsque ad mortem crucis, sed etiam vsque eo, vt ne dignum quidem se arbitraretur crucis perferre supplicium ad eum modum, quo Dominus et magister subiisset. Inuerso enim capite, siue, vt Graeci dicunt, <gap desc='Greek words'/>
, voluit crucifigi. Quod supplicij genus multi Romae post eum sunt secuti et imitati. Perpendite denique Sanctorum exempla omnium cum veteris, tum noui testamenti, qui persummos labores, et pericula maxima caelestem hereditatem adierunt. Ne putetis vos melioris esse conditionis, quam legis vtriusque sanctos Dei legatos, de quibus sanctus Stephanus ait, Quem Prophetarum non sunt persecuti patres vestri? et Dominus: Mensuram implete patrum vestrorum. Quod vtique tum fecerunt, cum Christum Dominum occiderunt. Similiter vobis continget. Multi enim non recipient vos, nec doctrinam vestram, sed persequentur vos et interficient, obsequium se praestare Deo arbitrantes. Perturbatissimum enim saeculum hoc est, quo Dominus vocauit istam beatam Societatem. Ecclesiam Dei diris modis vexari, et vbique fere oppugnari videmus. Oppugnant Christi sponsam non tantum a fide alieni, Barbari, et qui nouis in insulis Christianum nomen hostiliter insectantur; sed etiam illi, qui communi nobiscum Christianorum nomine gloriantur, qui eodem baptismatis fonte renati sunt, et eorumdem Sacramentorum communicatione nobiscum vtuntur; quos tamen omnium maxime sanguinem nostrum sitire certum est. Proinde vos aduigilare oportet, minimeque segnes esse. Abiicite timorem quemuis, et hominum respectum, libero atque imperterrito anlmo nomen Domini confitentes, perque vniuersum mundum portantes, vt a duersus formidanda constantes, ita contra blandientia incorrupti. Nulla vos gratia, nulli fauores impediant, quo minus vos veros et perfectos Dei seruos exhibeatis. Totos vos pro Ecclesia sancta impendite, vt sitis demum sacrificium Deo in odorem suauitatis in finem vsque perseuerantes, vt iucundam illam et caelestem vocem audire mereamini, <note>40 Confirmat creationem Praepositi, et ipsam Societatem.</note> Venite benedicti Patris mei. Caeterum, quod ad creationem Generalis pertinet, eam nos libenter confirmamus, et non solum eam, sed et hanc beatam Societatem, et omnia beneficia tam spiritualia, quam temporalia, et priuilegia, quae vel superiores Pontifices, vel nos ipsi concessimus, adprobamus et confirmamus, prompti et ad alia vobis concedenda, quae ad Dei gloriam vobis necessaria erunt. Et auctoritate Domini nostri Iesu Christi nobis concessa, et Apostolorum Petri et Pauli, et nostra benedicimus vobis in, nomine Patris, et Filij, et Spiritus sancti. Et benedictionem hanc nostram volumus non solum ad vos, filij dilectissimi, qui praesentes adestis, pertinere, sed etiam ad absentes fratres vestros transmitti vbicunque terrarum sint: ac precamur Dominum, vt ipse in caelo ratam nabeat, sicut nos in terris eius locum gerentes impertimus; et offerimus vos ante conspectum Domini nostri Iesu Christi: eumque precamur, vt vos et numero, et merito dignetur augere, vt nomen ipsius vniuersum per orbem portare valeatis; taudemque beatitudinem
<pb id='s047' n='47'/>
illam consequamini, quam nec oculus vidit, nec, auris audiuit, nec in cor hominis ascendit: vtque, audire mereamini non eam vocem, Vt quid enim terram occupat? succidite illam; sed eam, Eugeserue bone et fidelis, quia in pauca fuisti fidelis, supra multa te constituam, intra in gaudium, Domini tui, iuuante eo dem Domino nostro Iesu, Christo, qui cum Patre et Spiritu sancto viuit et regnat per infinita saecula saeculorum. Amen. Posthaec Cardinalis Tranensis (hic enim et Alexandrinus intererant) accedit ad summum Pontificem, ac vestem summouet, vt paterent osculo pedes: ac Patres ordine progressi os culantur: quibus vt accedebant, seorsim Paulus dextera crucem figurans benedicebat, intentis in vnumquemque paterna quadam clementia et hilaritate <note>41 Verba Lainij ad Pontificem.</note> oculis, quorum non paucis prae interioris copia dulcedinis lacrymae cadebant. Vbi haec veneratio finita paucis Lainius fatur, creationem quidem pacate riteque confectam esse, eam tamen vti cunctam Societatem eius Sanctiratis pedibus ac Sedi Apostolicae humiliter submittere. Pro fauore ac beneficiis sibi totique Societati concessis non posse gratiarum satis agere: id certum haberet, pro felici statu eius Sanctitaris preces ab se assidue porrigi; et hoc decus, hanc esse coronam Societatis, quod talem haberet Pontificem, in ciusque; patrocinio ita esset. Rogare interim, vt cum eius bene dictione, dum coacti adessent Patres, liceret coetus habere, et quae ad Societatem stabiliendam perficiendamque pertinerent, <note>42 Benignitas summa i'ontisicis erga Patres.</note> communiter pertractare Volumus, inquit, concedimus, indulgemus vobis vt tractare libere et statuere possitis, quae necessaria videbuntur ad stabiliendam et augendam vestram Societatem. Siquid autem inciderit, in quo consilio putetis nostro vtendum, adite, accurrite cum fiducia tanquam filij ad patrem. Nam quamuis magnis, peneque in finitis occupationibus detineamur, quae nos profecto exercent, et vtinam pro Dei obse quio et gloria, volumus tamen semper vobis aditum patere. Habetis hîc hos Reuerendissimos Cardinales duos Tranensem atque Alexandrinum, quibus res vestras curae esse sentietis; et quibuscum conferre omnia poteritis, vt nos deinde vestro nomine allo quantur. Habetis et Cardinalem Neapolitanum nepotem nostrum, qui iuuandis vobis operam dabit, sicut illi demonstrauimus. Tandem saepius bene precans, et interdum brachia super pectus veluti amplexurus componens dimisit. Haec omnia quo ardore, quo sensu animi, quam grauiter ac diserte gesta a Pontifice sint, difficile dictu est: nec facile exequar quantum laetitiae paterna haec eius indulgetia et oratio Patribus Societatis attulerit, quantum animi addiderit ad subeundos labores, inuadenda pericula, perpetiendas pro re Christiana calamitates. Videbantursibi Dei vocem ex eius Vicarij et interpretis ore audisse. Et quoniam siquid aduersi cueniret. paratum sibi in eius tutela perfugium videbant, ad alacrius quiduis pro religione <note>43 Principum benignitas famulis Lei quam vtilis.</note> adeundum excitabantu. Nam profecto ita res habet; tametsi Deo nitendum praecipue est, tamen vbi voluntas Principum obsecundat, tum promptius attentantur ardua, tum vero plus longe proficitur. Ergo alacres ac velut instauratis viribus Pastoris summi clementia Patres, ordinare illico statum Societatis ex orsi, ante omnia e Constitutionum praescripto, qui Praepositum iuuent Assistentes <note>44 Admonitor in Societate quis sit.</note> atque Admonitorem legunt. Admonitorem voluit Ignatius esse virum prudentem ac pium, qui Praepositum, si quid in eo malus ad obsequium et gloriam Dei requiri, vel sentiret ipse, vel Assistentes iudicarent, siue priuato in officio suo, siue in publici functione muneris; re cum Deo in precibus pertractata, libertare modesta, fidelique humilitate admoneret. Sanctissimis quippe etiam viris caeci interdum naeui adhaerent, quos alienis necesse est oculis videant: quoque altiore quisque in gradu locatur, hoc magis fideli admonitore indiget. quia rarus alioqui ad hos censor accedit, vulgo quidem, quod vitia sua pauci libenter audiunt: eoque vere dictum est, nullius rei maioribus Potestatibus, quam vera dicentium inopiam esse: in Religiolis vero familiis, quod in feriores (si suas bene agunt partes) intenti sibi Moderatorum facta vereri, quam reuo <note>45 Assistentits munus.</note> care ad trutinam malunt. Assistentium vero munus est assidue Praeposito adesse, consilio illum, labore, diligentia subleuare: videre quae eius necessaria corpori et rebus externis: per Admonitorem si quid in priuato eius pub licoue officio desiderent, indicare. His denique veluti fidelibus excubitoribus Societas demandat suas partes sacramento adactis, si quid vllo vnquam tempore Praepositus (quodspes est fore nunquam) quo sit loco mouendus committat, Societatem ipsam <note>46 Perpetuitati disciplinae quantum consuluerit B. Ignatius.</note> admonituros. Magna enim illa, et sane diuinitus collustrata mente Ignatius, cum intelligeret nunquam tempus eiusmodi fore, quo non boni aliquot viri idoneique ad religiosum tenendum clauum in familia essent, quorum si quis cum, potestate summa praeesset, vniuersa ferme recte procederent; ab vno suspendit omnia. Tum eam comitiorum descripsit formam, vt propemo dum fieri non possit, quin magistratus ad idoneum deferatur: dein eos illi adiutores et custdes apposuit, vt magno cum boni publici damno nequaquam diu possit errare. Creati tum Assistentes non omnino ex formula, quam postea quartus generalis conuentus edidit, sed ad plura suffragia ex nationibus iis, quarum copia fuit, Hieronymus Natalis, Ludouicus Consaluius, Ioannes Polancus, Christophorus Madridius, nec dum solennia vota professus. His deinde cunctam Societatem in partes quatuor distributam tuendam curan damque Lainius demandauit. Madridio Italia cum Sicilia: Natali Germania vtraque superior et inferior, itemque Gallia: Consaluio Lusitania, Brasilia, AEthiopia, India: Polanco Castella, Aragonia, Baetica commissa est. Idemque Polancus a Lamio Secretarius, a caeteris <note>47 Polanci occupationes.</note> Patribus Admonitor lectus est: qui super tot grauia munera diu Procuratoris quoque Generalis locum expleuit. Haec ab iis tantum gesta, qui Praepositum declararant. Ad caeterarum consultationes <note>Procuratores prouinciarum quinque</note> rerum aduocati cum iure suffragij prouinciarum quoque Procuratores Emmanuel Godinius Lusitaniae, Georgius Serranus Indiae, Antonius Cordesius Aragoniae, Iacobus Gusmanus Italiae, Iacobus Auellaneda Baeticae. Quae praecipue in iis conuentibus acta, edita typis extant.
<pb id='s048' n='48'/>
<note>48 Decreta post creatum Generalem.</note> Inter alia Vicarij auctoritatem non ad cogendum modo conuentum, sed ad Societatem quoque administrandam spectare declaraue runt. Apud eum Assistentes, qui Praeposito adfuerint, manere eosdem, et suffragij ius in comitiis habere. Prouincialium caeterorumque magistratuum Praepositi morte haud tolli potestatem; atque eos, ne a nouo quidem Praeposito ante congregationis finem, inconsulta ea moueri loco posse. Commissariorum vero munus nequaquam ordinarium esse debere, sed prout Generali Praeposito visum e re fuerit: perque eius excessum eam quoque potestatem finiri: neque eos gesti iure muneris suffragium in comitiis habituros; nisi forte in conuentu prouinciali eius, in qua versabutur, prouinciae, ad quem ipsi conuentum vocandi erunt, inter mittendos ad comitia lecti fuerint. Visum est per legitimum quoque seribam ac testes rite declaran dum, quod B. Ignatius decrerat, posteaque Pius Quintus edito diplomate comprobauit, penes Generalem Praepositum ius esse quosuis ineundi contractus (modo ne domus Collegiaue iam constituta alienentur aut soluantur) atque potestatem ab eo huiu smodi omnem ita permanare in eos de Societate quos nominarit, vt neque ad contractus, neque ad Procuratorum lectionem totius cuiusquam familiae, cogi haberiue conuentum <note>49 Constitutionibus quomodo summa manus imposita.</note> necesse sit. Illud maxime laboratum suprema vt Constitutionibus manus imponeretur. Ante omnia eas sum mopere venerati Patres firmas ratasque habedas esse sanxerunt, prout Ignatij autographo editae essent; ex quo exscriptum diligenter exemplum, perque delectos accurate recognitum collarumque omnium nomine sub scripsit Polancus, et obsignauit. Nec vero solum in vniuersum, sed ne singillatim quidem agi placuit, et in controuersiam vocari, quae ad instituti substantiam pertinerent: de caeteris vero agi posse, verum sine experimento, vel ratione clarissima nihil mutari fas esse. Atque adeo cum post decretum frequentis congregationis cuiuis semel intercedendi, hoc est, libere contradicendi ius detur; in abrogatione tamen veteris constitutionis, vel nouae institutione fas esse iusserunt bis intercedi. Adeo prmorum tenacem morum voluerunt esse posteritatem. Super haec quidquid declaratione aut expolitione, siue in sententia, fiue in verbis egere videretur, animaduersum summa cura tractatumque est sic, vt quidquid vel minutissimo in apice immutaretur, fide liter referrent <note>50 Latina Constitutionum versio edita a Polanco probatur.</note> in acta. Ad extremum earum Latina versio a Polanco elaborata per designatos recognita, cumque exemplari collata Hispano, tandem comprobata est: sancitumque vt nulla praeterea nisi de totius Societatis auctoritate versio fieret; eaque primo quoque tempore chalcographicis man daretur typisi; quod continuo in Collegio Romano fieri est coeptum. Praefrixa est breuis praefatio, quam (quia deinde, ne quid Constitutionibus adderetur, quod non edidisset Ignatius, sublata est, neque cognitu videtur indigna) his, <note>51 Epistola Constitu tionibus praefixa.</note> visum est monumentis illigare: Homines mundo crucifixos, et quibus mundus ipse sit crucifixus, vitae nostrae ratio nos esse postulat: homines, inquam, nouos, qui suis se affectibus exuerint, vt Christum induerent; sibi mortuos, vt iu stitiae viuerent. Qui, vt diuus Paulus ait, in laboribus, in vigiliis, ieiuniis, in castitate, in scientia, in longanimitate, in suauitate, in Spiritu sancto, in caritate non ficta, in verbo veritatis se Dei ministros exhibeant: et perarma iustitiae, a dextris et a sistris, per gloriam, et ignobilitatem; per infamiam, et bonam famam; per prospera denique et aduersa magnis itineribus ad caelestem patriam et ipsi contendant, et alios etiam quacunque possunt ope studio que compellaut: maximam Dei gloriam semper intuentes. Haec est summa, hic scopus nostrarum Constitutionum.</p>
<p>Incommodus itineri aestus non incommodum ad plura componenda praebebat otium: tamen <note>52 Canisius et Theodoricus Amsterodamensis in Polonium mittuntur.</note> Ioannes Pelletarius, cum Collegijres Ferrariensis per eins absentiam haud mediocriter laborarent, tertio Nonas Augusti discessit; et post paulo Petrus Canisius. Quippe cum conuentus in Polonia, quem maxime ad religionis res spectare fama erat, appararetur; eamque ob rem Pontifex Maximus Nuncium Satriani Episcopum Camillum Mentuatum ad Poloniae Regem mitteret, duos ei de Societate Theologos, et Canisium nominatim adiunxit. Profectus est igitur vna cum Theodorico Gerardi Amsterodamensi florentis aeui sacerdote, nuperque in Romano Collegio Theologici Doctoris rude donato. Is lectissimae eius Collegij iuuentutis haud dubie princeps habebatur. Nemo in pari expectatione erat: nemo cunctis, siue diuinis, siue humanis vsque eo in structus atque perfectus donis. Cumque ornamenta caetera singularis cumularet pietas, ac modestia decoraret, vnus deliciae omnium et amor erat.</p>
<p><note>53 Simplicia vota Professorum addita solennibus.</note> Decrerat Beatus Pater, vt qui solennia quatuor vota nuncuparent, simplicia quaedam iis adiicerent, et formulam condiderat. De ea formula cum relatum esset ad conuentum, non modo probata est, sed etiam dicto die, qui sancto Bartholomaeo sacer fuit, omnes ex eadem (non enim omnes ante, nec codem conceperant modo) iis se votis obligauerunt. Euangelicae paupertatis integritas ea religione prareipue communitur, aditus ambitioni omnes vndique obstruuntur.</p>
<p>Quippe nulla aeque vitia Religiosos coetus vel penitus, vel maximam partem corrumpunt, quam ambitio et auaritia, per quas caeterarum pestium turba omnis nullo negotio inuadit: et iis exclusis facile alia ab toto corpore arcentur. Itaque sunt ea vota ad aeternitatem disciplinae, et Ordinis firmissima munimenta. Ac, si cui cognoscere curae est, formula ipsa ad verbum est talis: Ego N. Professus Societatis Iesu promitto Deo omnipotenti, coram eius virgine matre, et tota curia caelesti, et coram R. P. Praeposito Generali, vel coram N. locum Generalis Praepositi tenente, nunquam me acturum quacunque ratione, vel consensurum, vt quae ordinata sunt circa pau pertatem in Constitutionibus Societatis, immunutentur, nisi quando ex causi iusta rerum exigentium videretur, paupertas restringenda magis. Praeterea promitro nunquam me acturum, vel praetensurum, ne indirecte quidem, vt in aliquam praelationem, vel dignitatem in Societate eligar, vel promouear.</p>
<p>Tum si quem sciam id curare vel praetendere,
<pb id='s049' n='49'/>
promitto illum, remque totam me manifestaturum Societati vel Praeposito eius.</p>
<p>Promitto praeterea nunquam me curaturum, praetensurumue extra Societatem praelationem, aliquam, vel dignitatem: nec consensurum in mei, electionem, quantum in me fuerit, nisi coactum, obedientia eius, qui mihi praecipere potest sub, poena peccati.</p>
<p>Insuper promitto, si quando acciderit, vt hac, ratione in Praesidem alicuius Ecclesiae promo, uear, pro cura, quam de animae meae salute, ac recta muneris mihi impositi administratione gerere debeo; me eo loco ac numero habiturum, Praepositum Societatis Generalem, vt nunquam, consilium audire detrectem, quod vel ipse per, se, vel quiuis alius de Societate, quem ad id ip se sibi sub stitucrit, dare mihi dignabitur. Consiliis, vero huiusmodi ita me pariturum semper esse, promitto, si ea meliora esse, quam quae mihi in, mentem venerint, iudicabo: onmia intelligendo, iuxta Societatis Iesu Constitutiones et declarationes. In tali loco, tali die, mense et anno, et c. <note>54 De turbis anni superioris quid actum.</note> Expectabant multi, vt grauius aliquid in superioris anni turbarum concitatores statueretur. Et quide Pontius Asisio cum venisset, petiissetque copiam in conuentu dicendi, vt satisfaceret, ita remise frigideque egerat, vt resipuisse non crederetur. Dato negotio Salmeroni atque Paschasio curandi hominis, nihil proficiebant. Qua re animaduersa Natalis acrius agendum ratus vehementer vrger obiurgatque, ac tandem, Deo iuuante, permouit. Rursus itaque a Patribus potestate dicendi facta, eo sensu animi, eaque submissione peccatum professus, satisfactionem offerens verba fecit, vt dignus plane venia visus sit. Nulla praeterea de tota illa tempestate mentio. Quin et Viola, qui ad extremum lulium, excusans ad se litteras, quibus vocabatur, minime perlatas, Romam venerat, ad consultationes confestim receptus suo loco suffragium dedit.</p>
<p><note>55 De choro et triennio Generalatus Pontificis iussu deliberatur.</note> Pulcherrime omnia procedebant, et iam finem plerique meditabantur, cum Cardinalis Tranensis nunciat duobus in capitibus instituti Societatis aliquid adhuc dubij Paulo Pontifici residere. Primum, num expediret, veluti caeterae solent Religiosae familiae, Societatem ad Horas canonicas vti choro. Dein de, num consultius foret Generalis Praepositi munus non perpetuum, sed in triennium esse. His super capitibus amplius vt deliberent, placere Pontifici, ad seque referant quod censuerint. Non timor solum Patres, qui iam se rebantur in portu, sed ingens simul admiratio cepit, quî venisset in mentem Beatissimo Patri res adeo in Societatis ratione fixas et claras; quas et Paulus et Iulius Tertius summi sacrorum Antistites aperte confectis diplomatibus, necnon tacite Cardinales illi, qui priore anno cuncta expenderant, cum re nulla damnata Constitutiones reddiderant; ac modo ipsemet Paulus vna cum declarato recens Praeposito tam prompre ac liberaliter ratas habuisset comprobassetque, vocari in controuersiam velle, ac retractari. Obedienter tamen ac diligenter post multas ad <note>56 Nihil videtur mutantium.</note> Deum fusas preces, semel atque iterum decimo Kalen das Septembris, posteroque die de iis rebus disputatum. Nemine omnino discrepante suffragiis omnibus decretum est, nihil mutandun videri. Lainio demandatum, qua responden dum Pontifici ratione esset. Praecipue tamen de Generalis perpetuitate vt significaretur totius Societatis iudicium, conscripta haec epistola; et omnes, praeterquam ipse Praepositus, quem minus <note>57 Patrum epistola ad Pontificem de Generalatu perpetuo.</note> decebat, sua ei nomina sub scripsere: Beatissime Pater, cum Reueren dissimus Cardinalis Paceccus electioni nostri Praepositi iussu vestrae Sanctitatis interfuit, antequam ea fieret, vestrae Beatitudinis mentem de qualitate personae, quam eligere deberemus, et animi propensione, vt electus perpetuus esset, potius quam ad certum ac de finitum tempus, nobis sigificauit: quanquam vestra Sanctitas pro sua benignitate id nostrae congregationi integrum relinquebat. Nos omnes laetissimis animis significationem hanc voluntatis vestrae Beatitudinis tanquam a Deo profectam accepimus, qui vt et nos etiam idem sentiremus et optaremus faciebat. Postea vbi vestra Sanctitas ad pedum oscula nos admittere et tanta caritate ad diuinum obsequium excitare et inflammare dignata est, praeter caetera, eaque singularia, quae nobis in Domino liberalissime est elargita, electionem Prepositi, quem perpetuum elegeramus, libentissime confirmauit. Qua de re quantas possumus diuinae clementiae, et vestrae Beatitudini gratias agimus. Caeterum his diebus Reueren dissimus Cardinalis Tranensis nobis significauit vestram Sancticatem etiam nunc de perpetuitate Praepositi aliquid dubij habere: proinde vt ea de re cogitaremus edixit. Quod et fecimus praemissis ad Deum orationibus: et cum in congregatione semel atque iterum id esset propositum, omnes summo cosensu nemine discrepante iudicauimus multo conuenientius esse nostrae Societati, vt noster Praepositus quam diu vixerit, non mutetur. Quamuis tamen haecita sint, obedientiae silij sumus, et quidem paratissimi ad ea omnia praestanda, quae vestra Sanctitas imperabit. Quia vero fieri potest, vt de nostro iudicio certior fieri vestra Beatitudo fortasse velit, illud hic infra sub scripsimus, humiliter qualecunque id est, iudicio vestrae Beatitudinis subiicientes. Tertio Kalen das Septembris, salutis anno millesimo quingentesimo quin quagesimooctauo.</p>
<p>Rebus ita comparatis vna cum Salmerone Lainiu ad Pontificem, quo conuenerat die, commissam sibi familiam, et benefieia Pontificum, quantum pietas ac modestia paterentur, tueri <note>58 Pauli Pontificis animus erga Societatem immutatus.</note> paratus adit, eamque epistolam defert. Sed quae causa bonum Pontificem immutasset, non liquet, nisi quod vehementiae ingenia, vt quidque animum noua specie impulit, auide arripiunt, et ad virtuteni collata eo procliuius nunc in hanc partem, nunc in diuersam toto feruntur pondere, quod vtrobique conscientia rectae mentis constar. Demente quidem optima Pauli nemini vnquam dubitare fas fuit. Caeterum ita immutatus erat, vt prorsus alter ab eo, quem se paulo ante praebuerat, videretur. Simul primum in conspectum Patres venere, graui cum supercilio tristis ac minax cum quaedam submurmurasset, venisse sibi in mentem ait melius fore, si Praepositus non perpe uus, nec vero solum in singulos aut binos annos, sed in triennium foret. Id Benedictinis
<pb id='s050' n='50'/>
Monachis sanctae Iustinae, et Hispaniensibus bene cessisse: posse tamenin triennium alterum refici. Sed pertinere ad Apostolicam Sedem exacto triennio, vel confirmare veterem, velnouum praeficere. Tum longe commotior ac vo calior orationem ad chorum vertit: contumaces appellans, quod eum detrectassent: in eaque re pro haereticis facerent: vererique se, ne quae olim hinc pestis prodiret. Deliberatum sibinon amplius deformitatem huiusmodi tolerare: malumque illis, nisi parerent. Breui inde digressus ad in crepandum, quod in Societatem ex natione quauis tam multam iuuentutem reciperent, redit ad chorum. Denunciat velle eum omnino haberi, cum modo tamen, ita vt Praepositus, et similiter occupati exciperentur: nec ad cantum adigi velle, sed satis habiturum, si quemadmodum sui Clerici pronunciarent. Ac ne forte studiorum occupationes excusarentur, occurrit execrans studium, per quod officium diuinum omitteretur. Se quidem quamuis occupationibus tam multis obrueretur, nunquam tamen id praetermittere, in quo comitem Neapolitanum Cardinalem haberet. Hic praesens huic toti actioni interfuit. Vbi Pontifex siluit, submisse postulata dicendi venia impetrataque <note>59 Oratio qua Pontificis increpationi satisfacit Lainius.</note> Lainius, Patrum episto lam nequaquam reddendam ratus, Quod, inquit, ad Generalatum pertinet, Beatissime Pater, eum equidem nullo modo venatus sum, necoptaui: et, quantum ad me proprie spectat, non modo vt triennio finiatur, nihil repugno; sed sum etiam in beneficio, positurus, si hoc ipso die vestra Sanctitas eo me, munere liberet, ad quod geren dum nec faculta, tem in me, nec voluntatem agnosco. Caeterum, vestra Beatitudo norit creationem ita a Patribus, institutam, vt Praepositum a se perpetuum creari, intenderent ex mente Sanctitatis vestrae. Cardinalis enim Paciecus nobis duo denun ciauit, primum Sanctitati vestrae placere, vt Praepositus Romae sedem haberet: deinde eamdem inclinare, vt perpetuus idem esset; quam etiam in partem consensu Patres inclinauerunt. Atque creatione in hunc modum peracta Sanctitare vestram adiuimus, quae eam probauit confirmauitque. Verum iam nihil morae erit: parebo, vt dixi, perlibenter. Vbi interfatus Pontifex, Nolo, inquit, munus deponas: nam declinatio ea et fuga laboris esset: quin etiam post triennium prorogari licebit. Tum Lainius, Quod vero ad chorum spectat, Sanctitas vestra meminerit, hoc primum die suam nobis voluntatem declarasse: et vnde praeceptum absit, ibi contumaciam esse non posse. Quam, vero non pro haereticis nos, sed contra eos faciamus, satis facta loquuntur nostra: tum quia, tametsi extra chorum, tamen diuinum officium exequimur, et nulla causa praetermittimus: tum quia etiam in choro vespertinam psalmodiam peragimus: tum demum, quia contraria iis omnino docemus et praedicamus. Qua de causa odio nos habent et insectantur, vt Papistas. Eoque Sanctitas vestra nos complecti deberet, et paterna nobis explicare visceta, et meliorem habere spem Deum nobis propitium fore. Porro in aggregandis ad Societatem cura et vigilantia adhibetur, multoque maxima in admouendis ad professionem. Testimonio esse potest, quod editum ab Sanctitate vestra contra coenobiorum desertores diploma in nullum omnino ex nostra Societate incidit. Haec Lainius, et alia tam apte subiecit, <note>60 Pontifex Placatur.</note> vt mitigatus Pontifex animum faceret etiam ad quaedam petenda: quae cum dedisset, etiam precatorias coronas bono numero Indulgentiis donauit, et cereos agnos praebuit distribuendos Patribus in prouin cias abituris; et ad vltimum Neapolitano Cardinali negotium dedit, vt quae de Generalatu choroque egerat ad conuentum Patrum referret ipsius nomine, consulens Lainio, ne id negoti, ipse assumerer. Sexto Idus Septembris Cardinalis adfuit, denun ciauitque Patribus <note>61 Iubet tame Generalatum triennalem esse, et chorum haberi.</note> in conuentu, iubere Sanctissimum Dominum Praepositi potestatem haud vltra tres annos esse: et sacerdotalem psalmodiam in choro institui: sic tamen, vt post triennium eumdem refici Praepositum liceret: et chorus quemadmodum et quatenus habendus esset, integrum Generali permitteretur. Iubere Pontifi cem haec duo capita Constitutionibus addi. Paucis ad haec nomine omnium Lainius, Societatem obedituram. Edictum <note>62 Modestia Laiuij.</note> dein ad calcem Constitutionum impressum. Animaduersa est hoc maxime tempore modestia robusta Lainij, quantumque Vicario Christi Domini obseruantiae et venerationis deferret. Tametsi enim ea praescribe bantur, quibus disciplina Societatis magnam partem euerteretur, inauditisque Patribus pro imperio et potestate praescribebantur; nun quam tamen vox maiestate illa sancta Pontificis Summi minus digna ex ore Lainij excidit. <note>63 Quanta veneratio debeatur Praesulibus, maximeque Pontificibus Summis.</note> Quin etiam cum in priuata consuetudine paulo quidam commotius conquereretur, Lainius ex instituto laudare Pontificem aggressus, et enumerare quam multa, quantique momenti ad Ecclesiae restituen dos mores sanctissime institueret; eo id sensu animi fecit, vt pudore querulus ille in praesens suffun deretur, ac caeterorum nemo postea auderet, vel coram, vel absente Praeposito, verbum super ea re inconsideratius fundere. Atque ita prorsus decer. Si iuste dissentis, resque ad te pertinet, consulto precibus Deo acriter quidem ac strenue pro Dei maiore gloria, vt superiorem potestatem edoceas vigila, stude, connitere: sique nihil obtineas, tum fretus vidente omnia et regente Numine, in eius prouidentia acquiesce: salua tamen semper verecundia sit: salua Religiosa submissio. Parce ori. Silentium ac spes, vt Isaias iubet, sit fortitudo tua. Quae cum Praesidum sint partes, multo intolerabilius sit, si inferiores, ad quos nihil praeterquam simplex obsequium spectat, petulanter linguas audeant in Sanctos Domini soluere, quorum et a iudicandis factis debuerant abstinere. Quod ad Praepositorum triennium pertinebat, tametsi grauis plaga censebatur; tamen in praesens haud multum creabat curae, quod multae possent ante elapsum triennium conuersiones rerum euenire. Chorus qua in stituen dus ratione esset, continuo coeptum est agitari. Nam quanquam consociatio vocum ad laudes diuinas, et cantus plena religionis occupatio est, et sanctissime ab coetibus Religiosis assumitur; tamen ea res tam grauis ac tanta est, vt recte et ordine administrari non possir, nisi is, qui primo totam disciplinae formam, et quasi oeconomiam mente comprehendit et ordinat,
<pb id='s051' n='51'/>
res ita dispenset ac moderetur, vt in omnibus chorum respiciat; eiusque ferme vbique praecipuam rasionem habeat. Itaque in Societate, vt alio tota versa est, et ad procurationem animarum facta, suisque partibus perfecta et absoluta est nullo respectu chori; quem quamquam de caetero amabat, studio tamen maioris diuinae gloriae <note>64 Quas difficultates habeat chorus in Socistate.</note> compensandum aliis muneribus Beatus Fundator putauit, difficultates se vndique inexpugnabiles offerebant. In Collegiis statim apparuit choro locum non esse. In his enim aliis docendi, aliis discendicura distractis, nullus fiebat reliquus, qui cantaret. Decretum igitur vt in Collegiis Dominicis festisque aliis diebus Missa tantum, precesque Vespertinae canerentur: chorus autem ad omnes Horas in Professorum domibus haberetur. Eaetantum duae cuncta in Societate tum erant, Romana et Olissiponensis. Sed in his etiam, quo rem propius ventum erat, difficilia plura inueniebantur. In primis cum omne diurnum nocturnumque spatium in suas partes distributum certis esset actionibus occupatum, tota vitae quotidianae ratio ac disciplina perturbanda erat, cunctaque suo loco mouenda: non pauca satis vtiliter instituta posthabenda, vt choro spatium, quod non modicum occupat, quaereretur. Hoc vero et mutatione vitae graue, et rerum coeptarum iactura noxium erat. Deinde, cum chorus certa fixaque requirat tempora, pro instituto Societatis certas horas, quibus ad canendum adessent, praestituere non licebat. His ad confessiones aegrorum, illis ad iuuandos moribundos digressis: quibusdam ad custodias, vel adnosocomia; nonnullis ad oppida pagosque erudiendae inopi turbae dimissis: aliis in prouincias longinquas, quo Pontifex iubeat, vel Christiana res poscat, legatis, quis resideret in choro? Quid sacris diebus, quid pridie fieret? cum iis diebus confessarij, quamuis a prima luce sellam insiderent, haudquaquam sufficerent. Ac rem altius inspicientes ille commouebat metus, ne hac vnare in speciem salutari institutum Societatis, et Religiosae iategritas disciplinae, et vitae communis aequalitas olim funditus interiret. Videbant enim in caeteris quoque Religiosis Ordinibus, quoniam pauci quidam necessario eximendi ab frequentandi chori sunt onere, aliis eamdem immunitatem sine causa appetentibus non pauca turbari. Quid igitur fieret in Socictate, in qua causa curabesset, nulli posset vnquam deesse? Nihil aeque noxium institutis ac legibus, quam tales esse, quae eludantur impune. Nihil adeo exitiale coenobiis, quam aequalitatem non seruari, et onera assumi, quae nequeant bene diuque perferri. His, quia siue ante, siue post meridiem concionantur, licebit ab choro abesse: illi volent idemsibi licere, quod superiori nocte ad moribundum excubarint. Erit qui, quod laborio sissimum diem egerit audiendis confessionibus, vel pueris rusticisque erudiendis, necessariam sibi dicat quietem noctis. Et quia non raro verae causae erunt, aditus non veris aperietur. Non deerunt, qui aucupentur negotia et munera, quibus gerendis idonei non sint, vt sint immunes a choro. At vbi in communi vita exceptiones vulgantur, et singulare quidquam irrepit, communitas illico perit. querimoniae, dissidia, malae artes inuadunt. Quid? quod ad quaerendarum labores animarum non paucos ipse segniores effecturus haud dubie chorus esset? Vidisse Ignatium, cum aerumnosam hanc militiam institueret, quae aut remorari, aut auocare alio possent, longe omnia remouenda. Idcirco cum, si vellet suo indulgere sensui, chorum esset instituturus, abstinuisse, non modo vt remoueret impedimenta, sed vt omnes intelligerent, nisi hanc professi militiam in animarum tutelam incumberent, frustra esse: eaque se cogitatione ipsi acuerentiac stimularent. Iam vero introducto choro, satis eo praestitum ab se multos existimaturos. Ita refrixura animorum studia: ita paulatim operosam hanc vitam ad quietam et vmbratilem, neutra satis parte bene gesta, lapsuram cum maximo et priuatae virtutis, et boni publici detrimento. Haec omnia multoque his plura solicitudinem Patribus grauem iniiciebant. Vrgebat tamen summi imperium Principis: nec repugnare, nec saltem exonerare in eius auribus licebat curas. Qui praeter haec postea etiam significarat nescio quid superesse moliendum; quanquam nihil vltra mouit. Caeterum aliquid <note>65 Cardinalis Puteus censet decretum pontificis de habendo chore habere vim solum mandati simplicis.</note> consolationis Cardinalis Iacobus Puteus attulit. Erat is ad caeteram auctoritatem ex dignitate amplissima, eximiaque virtute collectam, Pontificij Ciuilisque Iuris prudentia clarus in paucis: qui vbi cognouit hoc in edicto nullam diplomatum, quibus instituta Societatis superiores Pontifices comprobauerant, factam esse mentionem; pro certo confirmauit, quoniam Tertij Pauli Iuliique Tertij acta sublata non essent, Pauli Quarti decretum vim dumtaxat mandati simplicis obtinere; nec diutius, quam quamdiu mandans viueret, valiturum.</p>
<p>Hoc rerum in statu congregatio soluta est IV. Idus Septembris. Agitatum erat, num prouinciarum modus finiendus esset, vt nullae conderentur in posterum cum suffragij iure ad Praepositum declarandum; ac decretum, vt potestas condendi nouas prouincias penes Generalem esset; quasque condidisset, eae suffragio quam quae iure optimo <note>66 Nouae prouinciae a Lainio institutae, veteres ordinata.</note> potirentur. Ergo Lainius ante omnia ordinandis prouinciis animum adiicit. In Italia pro vna, quae ad id loci fuerat, designatae tres, Neapolis, Longobardia et Hetruria. Neapolitanae Praefectus Salmeron: reliquae duae in praesens Generali reseruatae. Superior Germania prorogata Canisio: inferiori Praepositus Euerardus Mercurianus, qui ad Tornacensis Collegij, quod ciuitas votis omnibus expetebat, excitandas reliquias, duobus secum in subsidium adductis, profectusest. Duos quoque remissus in Galliam Paschasius duxit Violam et Pontium, misso huius in locum, quod spem ingressi Collegij Asisinates flagitarant, Stephano Baroelio sacerdote impigro ac pio. Domenecco Sicilia, Turriano Lusitania, Bustamantio Baetica prorogata. Data Araozio optione Aragoniae, seu Castellae, in Castella permansit; et Aragoniae administrationem Barma suscepit, Francisco Strada, quo concionibus totus vacaret, ea cura exempto. Designati simul adhibito Assistentium consilio, qui Professi, quique formati Coadiutores creandi. Designatus nemo, qui non e Constitutionum norma vsque quaque
<pb id='s052' n='52'/>
idoneus censeretur. Tum deducendis per Italiam, supplendisque Collegiis cura impensa. Vt posset idonea et prudens distributio fieri, iussi Rectores suorum quisque numerum, aetatem, facultates ingenij doctrinaeque perscribere: et quanquam multi se Societati adiunxerant, plerique tamen spei potius bonae, quam praesentis auxilijerant. Inter caeteros Ludouicus Massellus <note>67 Vincentius Brunus in Societatem admissus,</note> et Vincentius Brunus accesserant. Hic medicus, et ab adolescentia prima vitae seuerioris cupidus, quam voto quoque in Franciscanorum Obseruantium Ordine, quem vnum eo tempore nouerat, se obstrinxerat secuturum: sed cognita dein Societate, pro ingenij et modicae suae valetudinis ratione interpretans in ea gratius diuinae maiestati seruiturum, ad eam se priore voto rite solutus <note>68 et Ludouicus Massellus.</note> recepit. Ludouicus vero Massellus haud suo fidens iudicio ac sensui, virum bonum doctumque e Benedictinis Tironum Magistrum de ineunda Societate, ad quam animo incitabatur, consuluit. Laurentijm, parui tum fratris, qui deinde in Societatem Ludouicum secutus est, praecipue tenebat cura. Benedictinus Magister ad Ioannem Marionum Neapoli fama sanctitatis celebrem e primis Theatinae familiae viris mittit. Ioannes audita oratione, post aliquantum silentij alto cum gemitu <note>Ioan. 4.</note> verba illa Christi Domini profert, <hi rend='italic'>Si scires donum Dei, et quis est qui loquitur tecum.</hi> Tum iterum silens cum quasi admirans aeternae illius maiestatis benignitatem, qua hominum corda tacitis alloquitur motibus, ad seque trahit, aliquamdiu haesisset, Abito, inquit, sili, ipsos consule Societatis Patres: rectius me illi norunt quid optimum factusit: quod suadent, exequere. Tertio Kalendas Maij in Collegium Neapolitanum admissus est. His igitur aliuque Societas aucta, instructior in futurum; quam in praesens erat. Atque interim egregios operarios amiserat.</p>
<p><note>69 P. Andreas Galuanellus eximius operarius moritur:</note> Andreas Galuanellus ceciderat Collegij Perusini lumen ac robur, qui verbis de Deo faciendis, et confitentibus expiandis cunctam ciuitatem rapiebat. Aduocabatur singulis prope diebus ad Sodalitates: bisque ac ter in die non raro dicebat. Omnibus omni tempore operam promptam habebat, eam virtutis nactus opinionem, vt in viis tanquam Sanctum omnes venerarentur. Simul vero decubuit, ingens assidue multitudo accurrit medicamenta solicite conquirens, et vbi non proderant, insolabiliter plorans. Pridie Nonas Martias tandem pleuritis extinxit. <note>70 et P. Philippus Faber ex caritate morbo concepto.</note> At Mutinense Collegium Philippo Fabro Rectore subducto penitus prope corruerat. Saeuientibus Mutinae morbis Philippus veluti sui oblitus ad iuuandos ciues curam laboresque conuertit. Adhortabantur amici (quod contagij suspicio erat) vt ab aegrorum consuetudine abstineret. Sed ego (inquit dum Lainio rem nunciat) non video quî fieri possit, siue cum pace conscientiaemeae, qui tam grauem necessitatem intueor, siue absque eorum offensione, qui die ac nocte summis obtestationibus ad aegrorum confessiones cateruatim vocant, si pusillum hoc auxilij, quod maiestas in nobis diuina reposuit, negem. Equidem certus sum, si Deo cordi fuerit valetudinem nobis ad suum obsequium conseruare, conseruaturum; sin potius suum calicem nobis porrigat, id veluti sapientissimum medicum, quod animarum nostrarum saluti magis expediat, facturum esse. Satisque noui nil esse magnum paululum quid perpeti; atque adeo vitam eius causa, a quo millies accepimus, semel tradere. His cogitationibus ad labores mortemque paratus contagione afficitur, et IV. Kalendas Martias moritur. Magnus amator crucis, suique contemptor. Quod in sacello Societatis locus non erat, in presbyterorum sepulcro templi maximi, funus omni Clero perhonorifice, et cuncta ciuitate cum suspiriis et praedicatione mira demortui prosequente, est conditus. Belga is erat e dioecesi Leodiensi, octauum Societatis, quartum circiter supratrigesimum aetatis agebat annum. Italus erat Galuanellus ex oppido Codignola dioeceseos Fauentinae, aetate vtraque et humanae vitae et religiosae prouectior.</p>
<p><note>71 Patauini Collegij magna incrementa.</note> Ergo in horum supplementum Perusiam ac Mutinam subsidium missum. Multi quoque Patauium ad in crementa Collegij. Primum id Italorum Collegium erat, sed ad hanc diem tenue et obscurum iacuerat. Anno saeculi euntis tertio supra quinquagesimum vulgari coeperat tribus in auditoriis institutio puerilis; sed partim quod a frequentia Collegium procul aberat, partim quod Magistrorum minime eminebat facultas, praesertim in ciuitate, quae in omni genere praestantibus abundabat, solitudo in classibus erat. Caeterum cum priore anno Benedictus Palmius ab Vrbe missus, vtriusque Collegij Patauini Venetique Praeses venisset, eius viri singularis facundia, et pietatis ardor simul publicum bonum, simul rem Societatis mire prouexit. Aliquoties in Collegij aedicula, tum in templo vrbis principe, postremo in sanctae Luciae longo tempore verba fecit, ordinum omnium eo concursu atque certamine, vt longe plures templi excluderentur angustiis, quam amplitudo reciperet. Et parerat audiendi studio obediendi alacritas. Ergo non solum vulgo correcti mores, sed, cum in vrbe et Academia aduenarum genere omni celebri corruptae opiniones de religione grassarentur, ac nominatim Occolampadij diuinorum Sacramentorum hostis secta glisceret; ita eos priuatim ac publice sanctorum etiam Patrum codicibus in suggestum delatis redarguit, vt impiorum voluminum magna vis vltro ab hominibus prolata tradita flammis sit; et ad casta dogmata ipsi homines reuocati complures. Quo vero pudicitiae consuleretur, nobiles matronae non modo ab nugis munditiarum, luxuque immodico <note>I. Pet. 3.</note> ad ornandum eum, qui absconditus est cordis homo, traductae; sed conducta insuper domo, duabusque de suo numero impositis, ac necessaria vitae subministrantes emergere lustrorum e coeno volentibus tutum perfugium compararunt, dum coenobij septis, velalia conditione honesta illigarentur. Appendicula haec maioris operis fuit, Sodalitatis, cui nomen a Pietate factum. Ea Palmij conflata vocibus, deuincta legibus, corroborata curis in haec vsque tempora mire ciuitati salubris stetit. Quotidie mane Sodales horae dimidium meditationi, vesperi trientem exacto diei recognoscendo dabant: frequenter ac pie diuina obibant mysteria: ad eadem pari pietate
<pb id='s053' n='53'/>
obeunda caeteros inflammabant. Conueniebant Dominico quoque die ad communes preces, et ad consultandum, qua maxime via occurrendum inopiae calamitosorum esset, quadripartita ciuitate, ac Praesidibus quatuor constitutis, quorum singuli singulas curarent partes. Omnibus praesto erant, et palam egentibus, et maxime, quorum verecundia aggrauaret difficultates, et morbo afflictis: nec modo pecuniae solatiis, sed etiam verborum alloquiis adhortantes ad patientiam, ad peccatorum odium et fugam, ad curandos animos Sacramentis Nec pudebat ipsosmet Sodales pigebatue emendicare ostiatim per vrbem, vnde miseris subsidio venirent. Quam ad nouam speciem ciuitas in admirationem rapiebatur, nec finem faciebant Deo benedicendi, qui per famulum suum re vera Benedictum eam Patauij nouam lucem excitasset. Simul amari colique Societas, nec quidquam vehementius expeti, quam vt praeclara ea coepta idoneos in futurum administros nanciscerentur. Ratique plurimum ex vsu ad id fore, si Collegium ab solitudine intra ciuitatis frequentiam transferretur, domum aedi sanctae Luciae propinquam, vnde in aedem ipsam pateret aditus, notarunt, datisque ad Lainium litteris institere, vt vellet in ea litterarum aperiri ludum, et in ipsa sanctae Luciae aede Sacramentorum ministeria exerceri, pollicentes quidquid hamanus postularet vsus, vltro se collaturos. In <note>73 Collegij pars maxima ad adem S. Lucia transfertur.</note> hanc sententiam nobiles sapientesque viri Gabriel Fagnanus, Scipio Buzacarinus, Paulus Candius et Alexander Genua ad Lainium scripserunt. Fauebant egregie, tum rerum diuinarum, tum humanarum Praesides Franciscus Pisanus Episcopus, Bernardus Georgius, et Ludouicus Grittus Potestas et Capitaneus (sic vocant vrbanae administrationi, reique militari praefectos) et plerique Academicorum, et ipsi sanctae Luciae rectores. Ergo cum visum esset piis ciuium votis obsecundandum, Paulus Candius domum sua impensa conduxit, in eaquetres Magistri docere per autumnum aggressi misso Edmundo Augerio, qui Rhetoris sustineret cum dignitate partes. Inde non modice et scholarum amplificata dignitas, et discentium numerus auctus. Quae postea etiam celebritas mansit, cum biennio post domino conductam domum repetente, et scilicet quia perincommodum erat domos duas incolere, in pristinam ad sanctae Magdalenae sedem <note>74 Palmius multa Venetiis optimegerit.</note> totum Collegium remigrauit. Interim Palmius Venetias accitus apud Incurabiles primo, mox adsancti Apostoli diuinas vibrare institit faces, nec successu, nec approbatione minori, quam modo Patauij fecerat: ex quibus et frequentia addita Sacramentis, et morum ingens commutatio facta, et multa saluberrime instituta, et super omnia receptaculum puellis; quarum pudicitiae tum paupe tas, tum hominum improbitas insidiari periculose solet. Quod contubernium hac etiam tempestate viget, et insigne Venetiis est, vt ad centum et quadraginta virgines numerentur, quae legibus moribusque a Palmio descriptis sub honestarum feminarum cura, lectorumque aliorum, et quatuor e nobilitate virorum tutela sanctissime educantur, donec vel ad matrimonij sancti nexum, vel ad beatiores cum sponso caelesti nuptias, vt maluerint, transferantur.</p>
<p>Noua Collegia ex plurimis, quae per Italiam petebantur, duo concessa, Nolanis vnum, Foroliuien sibus alterum. Iam diu Foroliuienses Collegium <note>75 Foroliuiense Collegium instituitur,</note> expetebant: atque Petrus Griffus Episcopus certam pecuniam ad extruendas in vsum illius aedes assignauerat. Eo vita perfuncto, Ioannes Petrus Aleottus successor rem strenue perficiendam suscipit, instatque, vt Socij quamprimum mittantur. Antequam Generalis crearetur, non visum est mittendos: verumtamen ad studia populi ac Pastoris fouenda, quidque paratum esset inspiciendum, missus est Laureto Raphael Riera cum Iosepho et Hieronymo Cortesonis germanis fratribus, et Episcopi sororis filijs: qui quanquam nondum immigrarant in Societatem, recepti tamen in eam erant. Raphael mira de Episcopi benignitate ac sedulitate nunciat: exaedificationem bis diebus singulis ire visum, iamque tecta ad Sociorum duodecim habitationem extructa loco percelebri et intimo vrbis, vbi templum opportunum, et horti. Eumdem quoad ipse viueret, assignasse dimidium sui cuiusdam sacerdotij, vnde duodenis alendis rerum satis rediret. Supellectilem domesticam sacramque comparasse ex aliqua parte: quod deesset, tum ipsum, tum viros quosdam nobiles addituros. Quarto Nonas Octobris coepit Collegium habitari. Socij ex Collegiis vicinis, Rector Ferraria vocatus Guidus Roilettus. Initio docendi facto, cum qui Venetiis expectabatur indies, infimae pueros classis instituturus, morbo substitisset, ipsemet Rector in ea classe prima litterarum tradidit rudimenta, non sine ingenti labore domestico idem muneri classique ac templo satisfaciens. Sed ardor animi, diuinaeque opis copia in angustiis largior omnia sustinebat. Nouorum aduentu Religiosorum cuncta primo ciuitas, quaeiam diu famam eorum nunc praeclaram, nunc dubiam acceperat, et quosdam ex ea spectarat viros, eoque magis in expectationem erecta erat; ad tam multorum conspectum, et certa in sede impigre caeli thesauros per Sacramenta erogantium, concionantium, Christiana dogmata explicantium, ad necessitates quorumuis tota vrbe accurrentium, sui copiam benignissime quocunque tempore summis et infimis facientium, excitata vehementer et exhilarata est. Deinde sancta aemulatio aliorum etiam Ordinum Religiosos homines impulit, vt idem tentarent. Itaque breui est factum, vt sacra tribunalia diuinaeque arae feruerent: et, cum ante perraro vnus aliquis suggestum ascenderet, iam quatuor aut quinque praecipua templa per dies sanctiores Euangelicis interpretibus personarent.</p>
<p><note>76 et Nolanam.</note> Nolanum Collegium Maria Sancta Seuerina, vrbis olim Nolanae Comes (quippe nupta olim fuerat cum Henrico Vrsino, qui vltimus Comitum eam ditionem possedit) pietate non minus, quam generis claritate nobilis matroni condidit Vnde susceperit eam mentem, ex litteris, quas <note>77 Epistola fundatricis Collegij Nolans.</note> ad Lainium Vicarium sua exaratas manu superiore anno dederat, non ingratum erit cognoscere. Nolanam, inquit, ciuitatem, apud quam maximam et optimam vitae meae partem exegi,
<pb id='s054' n='54'/>
quamdiu in ditione habui, multum amaui, quod semper erga me obseruantissimam experta sum. Nunc vero, posteaquam mea esse in potestate desiit, amo etiam magis. Cum enim nihilo me, quam ante, obseruet minus: et quicunque casus incidat, nihilo secus quam si domina essem, tractet; haec mihi officia eo sunt gratiora prioribus, quod illa videri necessaria poterant, haec plane sunt voluntaria. Agitanti autem mihi assidue quemadmodum tantorum meritorum gratiam queam referre, in mentem venit, si curarem vt ciuitas libera, suique iuris esset, ac multarum praeterea dominatu vrbium potiretur, beneficium multo leuius fore, quam si ei Collegium e vestris Patribus impetrare conarer; daremque operam, vt Dei famulos adeo communi Domino caros, ita proximorum saluti addictos, ad eamque curandam solertes acvigiles intra sua moenia haberet. His adiicit vrbem esse opulentam, incolis refertam nobilibus, morum facillimorum, multisque perdoctis. Quoad certa domus compararetur, media in vrbe ccleberrimo loco in promptu esse viri nobilis aedes (is erat Hieronymus Mastrillius, qui deinde filios etiam duos Gregorium et Carolum, de quibus suus erit dicendi locus, Societati dedit) quas gratis traderet incolendas; aureosque hoc initio reditus annui ducenos se polliceri, praeter ea, quae collatura in dies ciuium pietas foret. His litteris acceptis Lainius gratiis actis, reque in Praepositum, qui erat creandus, reiecta, Hieronymo Vigne Societatis homini amantissimo, vt qui ei se ipsum deuouerat, et Rectori Collegij Neapolitani Christophoro Mendozae mandat negotium eam rem propius cognoscendi. Vix inierat dein Lainius magistratum, cum secundum gratulationem instat pia ac vigil Comes, aureis centum ad viaticum, et aliquid ve stium comparandum missis, vt Collegium extemplo mittatur. Profectus estigitor Roma Ioannes Montoia Rector cum Sociis vndecim: quatuor in his sacerdotes ad Sacramenta ministranda, Deique verbum serendum: tres Magistri Latinas litteras tradituri: duo domestici ministerij adiutores, et quos vsque ad numerum quaterdenum, Neapolitanum Collegium suppleturum erat ad subsidium aegrotantium, vel morientium Magistrorum, interim futuri discipuli. <note>78 Magnagratulatione excepti Nola Patres.</note> Hi omnes excepti sunt perhonorifice ac perhumaniter, multisprimorum partim in equis, partim pedibus longe obuiam egressis: quorum comitatu stipati, festo interim etiam nolarum sonitu publicam celebrante laetitiam vrbem Dominica sacri Aduentus quarta iniere. Ea ipsa nocte <note>79 Nocte proxima manna e corpore S. Felicis manat.</note> e sancti Felicis Nolanorum patroni corpore latex, qui sacer ac saluber habetur, (manna id genus liquoribus vulgus fecit nomen) manauit. Quod quanquam non plane praeter solitum cuenit; tamen quia persuasum est ciuibus, vbi manat, felicitatem portendere, obseruata res est, et tanquam vetus patronus nouos hospites laetus ac fauens exciperet, cumulauit gratulationem, et spes omnium confirmauit. Anno insequenti Comes maiorem in dies fructum ex instituto Collegio capiens, magnificas ei ac peramplas, quae Comitum Nolanorum fuerant, pretio comparatas aedes cum hortis attribuit; et in eas subinde migratum ab domo Mastrilliana. Quam ipsam tanta ex eo tempore prosecuta in omni genere felicitas est, vt Hieronymus in exemplis felicium hominum numeretur, et quidam dicerent quemadmodum ingresse suo Dominus in domum Zacchaei salutem importauit, ita receptam Societatem domui Mastrillae faustitatem attulisse. Porro ad conficiendum annuum vectigal <note>80 Nolanorum benignitas in Collegiam.</note> complures ciurum certam singulis annis, hi denûm, alij senûm, quidam binûm aureorum stipem, et consimilem alij spoponderunt, tanquam omnes vellent in sancti operis partem venire. Sed et ad vectigal, et ad templum quoque aedificandum ipsa plurimum Comes Nolana contulit, vt merito parens habeatur. Quo in templo suum condi corpus, quod postea factum est, iussit. Haec e multis, quae flagitabantur, instituta Collegia. et in caeteris, qui aduocabant, populis ratio habita necessitatis: vt vbi praesentiore opus remedio esset, eo prius accurreretur.</p>
<p><note>81 Bobadilla missus in Vallem Tellinam.</note> Vallis Tellina praeferenda multis est visa. Iacet haec Vallis inter Alpina iuga in Rhetis Comensi Episcopo diuinis in rebus, eadem in humanis Grisonum (hos olim Rhetos fuisse aiunt) ditioni subiecta. Inter eius oppida, nec infrequens, nec ignobile est, quod Pontem appellant. <note>82 Vbi Antonius Quadrius Collegium meditatur.</note> Hinc genus ducebat Antonius Quadrius Eques, vir apprime pius, et in arte, quam tractabat, excellens. Chirurgum apud Ferdinandum Regem Romanorum agebat. Is perspecto quam vtilia Germaniae terrae Societatis studia essent, opportuna suae quoque patriae ratus fore, iam dudum aliquot impetrandis instabat, censum (vt in ea locorum tenuitate) ad fundandum Collegium satis luculentum destinans. Cum Petro Canisio plurimum egit. Patres tot circa populorum calamitates ac pericula reputantes animo, dignamque prorsus auxilio caritatem Quadrij, Bobadillam ei pridem in Germania notum carumque, haud ignarum prouinciam quam laboriosam subiret, mittunt. Ex eo, vbi Pontem venit, <note>83 Status rerum in Valle Tellina.</note> certius status rerum est cognitus. In illud Italiae Germaniaeque confinium, tum ex regionibus citra montes faecem confluere hominum, tum e locis trans montes corruptos, corruptoresque descendere. Desertorum siue Ordinum Religiosorum, liue Catholicae fidei receptaculum ibi atque asylum esse. Res administrari ferme per Lutheranos, quippe a Grisonibus impositos. Potestatem alloquendi populum Catholicis magistris fieri, si pecunia redimant: id circo aegre biduum principio ipsi Bobadillae precario concessum. Bonam indigenarum partem aduenarum peste vitiatam: praeterea conuentum eo tempore a Grisonibus celebrari, in quo magnus erat timor, ne et sacrosanctum Missae sacrificium; et coenobium, quod vnum supererat Religiosorum S. Dominici tolleretur; nedum spes esset Societatis domicilio locum aperiendi. Super has animorum difficultates narrabat Bobadilla benignam sibi tolerantiae materiam ab loci natura esse. Inter horridas rupes, et sepulta niuibus iuga montium hiemandum, nec vestitu suppetente, neque victu insuetis ad vitam nisi aegerrime sustinendam. Quippe incolas castaneis plurimum, milioque interdum, paucos triticeo pane, eoque peratro
<pb id='s055' n='55'/>
victitate: apud quos tam rara pecunia sit, vt duodecim nummos aureos, quos vna cum socio toto in itinere ipse absumpsisset, pro immenfo pondere mirarentur: neque aes, vnde ii redderentur, nisi motu ingenti, et longa circuitione multis ex partibus corradi posset: tamen sibi Christi gratia nixo, et animum ad plurima toleranda, et ad efficiendum aliquid spem adesse.</p>
<p><note>84 Chorus Roma coeptus.</note> Inter haec Romae quae ad chorum necessaria erant, paratis, III. Kalendas Octobris luce S. Michaeli sacra initium fit cantandi. Dum disputabatur, quo modorum genere vtendum esset, ipsemet Pontifex, quod ante innuerat, fore sibi gratum significauit, si absque varietate vocum musicoque concentu, pie distincteque pronunciantibus, quam canentibus propiores, similiter ac Theatini simplicem et aptum ad intelligentiam ac motum populi cantum inirent; talisque est initus. Nunquam alias tam Romae populo Principibusque grata Societas. Fama erat, modo templum caperet, neminem fere Praesulum fore, <note>85 Aa Lainij conciones concursus.</note> neminem e primoribus ciuium, qui Lainij concionibus non adesset: quin etiam et Religiosis, et liberis sacerdotibus ad excolendam pro virili Domini vineam excitatis, alia Romae ac superioribus annis erat facies. Multi in suggestis concionatores, multi ad subsellia confessarij, multi ad sacram mensam caelestes epulas frequenti populo porrigentes. Templorum cultus nitidior, et maior ornatus, habendae sacrosanctae Eucharistiae dignior sedes. Quae qui cum praeteriti negligentia temporis conferebant, non poterant non dulcedine magna repleri, et quasi renascente mundo Deum de tanto beneficio non infinitis <note>86 Sodalitas sanctorum Apostolorum a Lainio instituta.</note> laudibus cumulare. Praeter auxilia et custodiis et nosocomiis allata, cum difficillima esser annona, Lainij operâ instituta Sodalitas e nobilibus viris templum Societatis frequentantibus ad inopes subleuandos, praesertim qui prae pudore grauius laborabant, quorum non exiguus numeruserat Quae hodieque Sodalitas sanctorum Apostolorum nomine optime de ciuitate merita perseuerat. In Romano Collegio studia litterarum florentissima: et quanquam multi non per Italiam modo, sed etiam in Germaniam, Boemiam, Belgium et Gallias dimissi erant, tamen Socij extremo anno numerabantur centum ac tredecim. Quippe tam multos Deus quotidie submittebat, vt per autumnum amplius quadraginta recepti essent. Inter quos et eos, qui <note>87 Discrimen eorum qui in Italia, et qui in Hispania Sosietati se adiungelant.</note> in Hispania recipiebantur, hoc intererat: quod pauci Romae accedebant ab scientia parati ad continuo res agendas; Iuris ciuilis artisque medicae haud rari Doctores, at Philosophiae Theologiaeque, vel omnino, vel ita expertes, vt docendi iterum essent: cum in Hispania contra plerique se adiungerent humanarum diuinarumque rerum scientia clari, et concionandi animatumque negotia tractandi periti. Quod sane admirabili modo sua Deus suauissima prouidentia faciebat, vt tantum opus, quod eius in laudem Sociotas erat ingressa, tueri posset, et praesentes ei operarios mittens, et his perpetim successuros. Inde autem factum est, vt pleraque munerum grauiorum per omnes fere prouincias Hispani Patres ea tempestate tractarint.</p>
<p><note>88 Indicta gratiarum actio pro incremento Societatis:</note> Extremo anno Lainius commissae sibi familiae statum, quaeque ad eam vel tuendam, vel prouehendam valere possent vbique terrarum attente circumspiciens, impense per litteras quaedam rerum capita commendauit. Primum, vt, quoniam Deus illam tam breui spatio vsque eo amplificarat, siue genus personarum et numerus, quibus auxerat; siue prouinciae, ad quas dilatauerat; siue in commune hominum adiumentum, quo cuncta ipsa Sodalitas et eius amplificatio tendit, feliciter gesta spectarentur; singuli de tot beneficiis eius benignissimae maiestati praecipuo studio gratias agerent, tum id sane officio postulante, tum vt haec pia sedulitas caelestis Patris beneficentiam ad conseruanda concessa dona, et vberiora in dies pro eius maiore gloria, sanctaeque Ecclesiae emolumento largienda inuitaret. Quippe vulgo etiam constat, nulla aequere, quam grato ingratoue animo beneficentiae fontem, vel exuberare, vel exarescere. <note>89 et precatio pro defunctis, quae Societati proprie conuenit.</note> Deinde summe commendauit, vt quotidie, quamque frequentissome animarum, quae in purgatorio igne cruciantur, studiose meminissent. Nam quandoquidem Societas tantum exhaurit laborum, occupationibusque tam multis, siue litterariis, siue spiritualibus implicatur eo dumtaxat, secundum Dei gloriam, consilio, vt homines ad aeternam felicitatem consequendam iuuet, quem ad finem creati, pretioque tam grandi redempti sunt; consentaneum profecto esse, vt eumdem persequens caritatis spiritum, etiam ex hac vita digressis ad cursum conficiendum opituletur, ne iusta sit illis causa Societatis caritatem quasi imperfectam et mancam accusandi; et merito liceat conqueri, se medio in itinere, eoque loco destitutos, vbi nullam omnino sibi ipsi opem queant afferre. Vtrumque hoc caput vehementer commendatum singulis Borgia quoque cupiebat: et in caeteris, quae ratus animaduersione digna per litteras ad congregationem retulit, adnotauit. <note>90 Bonum magis commune praeferendum minus late patenti.</note> Ad haec qui praeerant, omnes admoniti, vt, quoniam non eius tantum partis cui praefectus quisque est, sed magis totius spectare Ecclesiae Dei, ac Societatis commune bonum debet; si quem forte ex cellenti aliqua facultate praesertim guberuandi, docendi, concionandi praeditum haberent, quem spes foret alibi, quam vbi esset, vtilius operam nauaturum, id candide Generalem <note>91 Perpetui Grammatica Magistri quarendi.</note> Praepositum admonerent. Postremo, cum in infimis Grammaticae classibus latissimus offeratur campus diuinae gloriae seruiendi, optimeque de Christiana merendi republica, siue quod auditorum in iis classibus maior est numerus, siue quod tenerior ac simplicior aetas aptior est ad pietatis recipiendam ac retinendam formam (cum ferme, quae prima insederunt animo, difficillime abojeantur; et, vt vitae posita initia sunt, ita reliquum consequatur) res tanti ponderis vt quam aptissime tractaretur, quoniam in quibus diutius quis versatur, ea fere melius agit; viderent num homines idonei essent qui sanctissimo vtilissimoque huic muneri aetatem suam omnem vltro deuouerent:
<pb id='s056' n='56'/>
<note>92 Qui missienem Indicam cupiunt, debent Generalem admonere.</note> ac similiter obseruarent, si qui libenter ad Indos ac Barbaros ituros se demonstrarent. Tam enim difficilem prouinciam iis praecipue videri demandandam, qui ad eam praeter Moderatorum iussa suopte quoque nutu ferantur. Quae vbi denunciata Sociis Praepositi voluntas, cum ante multi Indicam ambirent expeditionem, multo inde plures eam sibi aliis super alias litteris precari institere. Nam qui nutum ante obedientiae taciti expectabant, cum ipsa iam obedientia iuberet loqui, non modo nihil contra perfecti obsequij rationem committere se certum habebant suis in ea re studiis declarandis; sed potius nisi indicarent, et obedientiae, et ipsis Indorum animis, ad quos seruandos fortasse missi fuissent, si paratos se ad iter significassent, fraudifore.</p>
<p><note>93 Vita et obitus P. Danielis Paeibruck.</note> Natali Christi die aeternae, vt certa sunt argumenta, ortus est vitae Daniel Paeibruck Collegij Montis regalis in Sicilia Rector. Cum ageret animam, rogauit ad solennem professionem, ad quam fuerat a Beato Patre designatus, quo tanto cum Societate coniunctior migraret, admitti: quod ei Domeneccus voluntatem Lainij interpretans, et quid de Daniele Ignatius sensisset memor, concedendum putauit. Multis antequam obiret diebus Rectori Panormitani Collegij Paulo Achilli, et ipsi Prouinciali Domenecco, qui haec ipsa scripsit, apparuisse sibi iuuenem vna cum duobus comitibus confirmauit, ac denunciasse die Natali Domini migraturum e vita post prandium. Eo malum, cum haec narrauit, excesserat, vt Patres de viso ambigerent. Nemo enim omnium erat, qui ad eam vsque diem extracturum animam crederet. Vbi vero praestitutus dies adfuit, cum perinde ac superioribus diebus, nihilo deterius haberet, multo magis de visi fide ambigebatur, cum causa mortis noua non appareret. Verum vti praedixerat, ita prorsus euenit. Post meridiem summa cum animi orisque alacritate Panormi, vbi aegrotabat, edito tantum singultu, vinculis solutus est corporis. Habitum est inter caetera eius aeternae felicitatis indicia Collegij Montis regalis res continuo post eius obitum facta melior. Nam migraturo Patres salutationes ac mandata ad Socios beatos nominatim ac generatim dederant, resque prouinciae commendarant; quae vt alacer acceperat, ita fide liter executus, sui potissimum Collegij memor haud dubie credebatur. Hic est Daniel a Denderamonda (Teneramondam alij vocant) qui anno saeculi huius XLIV. in Societatem Louanij receptus a Fabro, missusque cum aliis in Lusitaniam, et inde remissus in Belgium, ac mox euocatus in Italiam Patauij Theologiae studijs operam <note>94</note> dedit. Inde anno quadragesimoseptimo, rursus in Belgium missus, breuique reuocatus, res in Sicilia praeclaras gessit Panormi, Catanae, aliisque locis, et praecipue in oppido Itala, vbi et populum ipsum, et Abbatiam Monachorum sancti Basilij ad egregiam Christianorum morum formam excoluit. Aliquot ibi consedit annos, nunc in monasterij oppidique templis concionem sanctioribus diebus, ex sexta quaque feria catechesim habens, nunc detergendis coscientiis affixus, ne tum quidem cum morbo ipse langueret, vacatione vtens imbecillitatis humanae. Inimicitias extinxit, superstitiones sustulit, notitiam Christianae disciplinae vulgauit, ipsis quoque Monachorum ritibus Graecis, quos per imprudentiam despicere populus videbatur, publice explicatis, auctoritatem et venerationem quam merentur, quaesiuit. Interdum quoque per dioecesim prope omnem Mamertinam excurrit Apostolico ritu, ad Dei regnum voce omnes manuque inuitans; oppidatim et pagatim catechisticas scholas inducens. Quibus in excursionibus, non labores modo viarum, sed et non raro famem ac sitim, et rerum, quas natura desiderat, inopiam tolerabat. Sed ita omnes molestias et penuriam temperabat Dominus, vt profiteretur expertum interea se centuplo maiorem consolationem, et animi corroborationem, et perceptionem supernae lucis. Nam cum et librorum copia, et otium ad commentandum deesset, aderat tamen tanta ad dicendum vbertas, tantaad quaestiones de officio, quamlibet impeditas diiudicandas perspicacia et solertia, absque omni angore, vt praesens Dei fauoroculis prope ac manibus teneretur. Nimirum vere humilis obedientisque seruuli operosam caritatem respiciebat bonus ille Dominus, ac fouebat, qui humilibus dat gratiam, et laudem ex ore infantium perficit. Ille vero quoa dministrum se boni publici commodiorem redderet, non modo aliis disciplinis imbuerat diligenter animum, sed etiam Graecam linguam et Hebraeam bene didicerat; et quidquid ab animarum vacabat opere, mira temporis parsimonia in sacra monumenta idiomatis iis legenda conferens, tum suam, tum alienam pietatem rigabat viuis fontibus et alebat. Iamque ita munitus et instructus id agebat, vt ad Palaestinae sacra loca ab impietatis, si consequi posset, tyrannide vindicanda destinaretur, quod ea Beato quoque Patri fuisset cura, et Iudaeorum conuersionis, erga quos ob Christi originem benigne afficiebatur, post illatum iam vltimis Indiarum gentibus Euangelium, appropinquasse tempus existimaret. Caeterum sileri non debet, sub mortem, cum rerum color ex sublucente iam futurae vitae radio cernitur, morsu non caruisse, ne forte quid studij contulisset in peregrinas linguas, quod animis potuisset impendi.</p>
<p><note>95 Syracusani Collegij seruor.</note> Inter haec Collegia Sicula magnis proficiebant incrementis. Haud alibi magis quam Syracusis ipsa sibi paulatim collegarum virtus et nauitas ad notitiam et caritatem ciuitatis praeluxit, cum primo non solum obscuri, sed vulgo etiam inuisi accessissent. Nouem haud amplius erant, pari numero tripertiti, sacerdotes, scholastici, familiarium operum administri. Nemo non ministerium implebat suum; verum sacerdotes duo Ioannes Philippus Casinus, et Michael Laetauallis louge supra caeteros eminebant. Ille praeter Collegij praefecturam quidquid mente sacerdos, vel ore, demum aure manuque potest, in publicas ita conferebat rationes, vt laboriosa caritas cum <note>96 Michaelis Laetauallij sanctitas.</note> simplicitate modestiaque certaret. Hunc natu grandem iucundum erat inter paruulorum innocentium gregem, dilectam Christo aetatem, videre pro Christo repuerascentem. Senas ea tempestate quotidie ludus in Sicilia tenebat horas. Illum nec magnitudo frangebat laboris, nec longinquitas
<pb id='s057' n='57'/>
delassabat temporis, nec pueriles quidquam inepriae commouebant. Superque ea totus in sacerdotalia ita se dabat munera, vt desideria naturae non sentiret. Itaque hoc ipso datae anno litterae talia de eo nunciant. Is, qui sacerdos et Praeceptorest, adeo in omnibus est mirus, vt fidem res excedat. In proximorum salute ita occupatus videtur, vt de nulla re alia cogitare eum putes. Quoties ad vespertinas vsque horas non pransum, et post bonam noctis exactam partem non coenatum confessiones audire illum videmus? Sancti huius animarum zeli eui dentius signum illud sit. Forte nobiscum bonus iste Pater pransus non fuerat. Postautem aliquot horas ad prandium accersitus, Quid, inquit, num ego adhuc pransus non sum? neganti, Equidem, respondit, come disse me existimabam. Neque mirum: proximos enim adiuuare, et in rectum iter adducere, eius est cibus: cui si concederetur, non raro dubio procul et prandij et coenae hac ipsa de causa obliuione caperetur. Hic idem praeter scholae sibi impositum onus facile sexcentorum confessiones ordinarias audit, inter quos ex huius vrbis primariis quidam sunt. Nunquam huuc moestum, nunquam piis non inuigilantem operibus cernimus. Quid plura? Apud Syracusanos iam fere proprio nomine appellari desiit. Bona siquidem ciuium pars Sanctum illum Patrem nuncupat. Haec virtus, haec fama Michaelis erat hoc tempore, quam perpetuis deinceps auctibus, multis quoque et illustribus edendis miraculis consequens aetas vsque ad vltimum cumulauit. Caeterum pestiferae per aestatem Syracusis grassataefebres, quae multos mortalium rapuere, caritatem Patrum nudarunt, dum promiscue ad summos et imos laborantium accurrunt, et agentibus animam totos interdum dies et noctes adsunt. <note>97 Opus iuuandi moribundos maximum.</note> Quod opus miram ab ciuibus gratiam iniuit, et Episcopus Hieronymus de Bononia ita commendabat, vt, quoniam summa rerum in morte agitur, nullum diceret conferri posse cum eo.</p>
<p><note>98 Petri Venusti Martyris egregij labores.</note> Bibonense Collegium Petri Venusti postea Martyris auctoritas et industria sustinebat, gratia et fauore Ducum Petri Lunae, eiusque coniugis Isabellae Vegae, quorum regebat animas, subnixa. Dumque his adest, vna populis, apud quos illi pervarias anni tempestates degebant, nunc Bibonae, nunc Calatabellottae, nunc Saccae commoditates plurimas afferebat. Dicebat assidue in summis templis studio magno, facultate non exigua. Catechismum rudibus, quaestiones conscientiae Clericis exponebat: expiabat poenitentia sontes: simultates tollebat: virginum coenobia ad seueritatem disciplinae pristinam reuocabat: colligebat ex opulentis luculentam stipem, et miserias inopum ostiatim leuabat: complures ob aes alienum vinctos persolutis nominibus liberabat: aderat aegris ac moribundis: aliisque, quas ministrabat caritas, mille viis omnibus omnium inseruiebat temporibus. Quaedum maxime vrget <note>99 Isabellae Vegae obitus et virtus.</note> Saccae, Dux Isabella octauo a partu die III. Nonas Ianuarias funere sane acerbo rapitur. Digna immortalitate femina, digna parentibus atque germanis: cui Christianorum decorum nullum deesset; non sanctitas morum, non aduersus diuina studium, non ars et cura regendae domus, non denique siue in subiectos clementia, siue benignitas in calamitosos: nostri vero nominis studiosa in paucis. Bibonensis Collegij parens fuit, quod meditabatur quam optime constitutis adaequare. In eius templo condi se iussit, cui perficiendo pecuniam legauit: et ingentem pridem thesaurum donarat praeclaras Sanctorum reliquias olim Romae a parente sua (dum Ioannes Vega Caroli V. orator esset) conquisitione magna collectas. Inter acerrimos dolores hortante Patre Venusto quietis vt aliquantum caperet, (nam etiam tum piis animum curis fatigabat) Pater, inquit, non id tempus est, cuius debeat fieri iactura. Flentibus circase cunctis, sola laeta erat, tota in immortalitatem versa, omnia habens solatia, omnes delicias in colloquiis, quae cum Christo Domino crucifixo perpetua habebat. Adfuit morienti, laudauit demortuam pro concione Pater Venustus, et deinde ad Praepositum Lainium scribens sperare se confirmat, quamuis rarum illud virtutum omnium (sic enim loquitur) exemplum amissum esset, ac tantum Bibonensi primum Collegio, tum aliis omnibus praesidium decessisset; tamen patrocinaturam eam e caelo, opemque Duci impetraturam, vt coepta perficeret. <note>100 Calatabellota sedes inchoata.</note> Quod non temere speratum subinde appatere coepit, nouo Calatabellottae domicilio, vbi aestate Dux agitabat, inchoato. Quod visum est Patribus concedendum non publici modo boni, sed etiam priuati respectu. Biennio ante cum primum adita Bibona est, e collegis duodecim exiguo interuallo quinque mors eripuerat. Proximo anno, tametsi vnus tantum ceciderat iuuenis Perusinus, obedientia, simplicitate, suique contemptu singulari, et caeterarum exemplar virtutum, Hercules nomine; reliqui tamen vno alteroue excepto, decubuerant periculose omnes, haud facile euasuri, nisi e Collegij tectis migrassent. Quo tempore cum oppidanorum in eos vniuerse omnium, tum priuatim Carmelitarum Religiosorum manifesta pietas facta est. Quippe receptis ad se non domicilium modo hospitaliter, sed omne dies ac noctes obsequium, vultusque et animos plane fraternos exhibuere. Ergo cum in huiusmodi casus non alienum videretur Calatabellottensis sedes perfugium praebitura, et Duces pollicerentur alimenta, et se quoque aliquid collaturos oppidani ostenderent, et Vicarius Agrigentinus sanctae Margaritae dicatam cessisset aedem; Venustus Panormo primos incolas anni huius aestate duxit. Quatuor ii fuere, quorum Praefectus Angelus Policinus breui extinguitur ingenti damno prouinciae. eam virtutis et ad agendum de superiore loco apud quemlibet coetum facultatis eximiae expectationem concitauerat. <note>101</note> Petrus ei Mercatus successit, is, qui postea expeditionem Indicam impetrauit, haud veteranus ex milite profano sacerdos. Caeterum subinde Dux in Hispaniam cum abiisset, populares, quos ad recipiendum Collegium nulla ma gis causa perpulerat, quam vt oculis domini seruirent; vbi e conspectu ille euanuit, adeo se difficiles infensosque praebuere, vt deserenda statio videretur. Duratum est tamen, et, vt assolet, constantia vicit. Per autumnum vno aperto ludo,
<pb id='s058' n='58'/>
moxque duobus adiectis, vbi suos quisque suorumue liberos caritate viderunt ac benignitate paterna, religiosaque patientia gratuito edoceri: simulque quos modo licenter vagos in puerilibus dolebant nugis ac vitiis adolescere, iam pietatis viderant atque humanitatis disciplinae deditos; domi morigeros, foris modestos; excussas ex ore contumelias, e manu iniurias, lusorias e sinu pagellas; dispicere coeperunt, quid ad se boni <note>102 Publicae vtilitates ex noua sede.</note> haud cogitantes venisset. Vbi vero Iosephus Blondus e schola in templum saepe digressus ipsum pro concione populum edocere instituit; nec secius in poenitentiae sella munere sacerdotes suo, itemque per oppidum apud aegros et moribundos funguntur; quin et Magistri per vacuos operum dies circum vicos sparsi, vt in globos incidêre feriatorum, manipulatim noxas indicatum ad sacerdotes adducunt; denique conquisitis ostiatim ex horreis et loculis ditiorum solatijs tenuiorum penuriam leuant; ac tota sensim facies oppidi immutatur; tum scilicet mutatis aninis, amore cum Patribus et veneratione certabant. Merces operae vel prima fuit coercita linguarum intemperantia. Ipse Sociorum conspectus atque occursus iniiciebat fraenos, et faciebat cautiores, tum veneratione, tum quod incastigatos se norant non abituros. Nec facile dictu est quantum coetibus sacris iuxta virorum ac feminarum cum sermonibus et familiari vsu, tum exemplis ad sanctiorem vitam allatum sit incitamenti aclucis.</p>
<p><note>103 Catanenses scholae.</note> Hoc eodem anno Catanae, quod inchoatum biennio ante erat Collegium, ad iustam prouehi molem coeptum, duabus in eo discentium scholis institutis, quibus tertia mox et quarta adiectae. Omnes Catanensium ordines perpetuo semper tenore beneuolentiae singularis, et incrementis fauere Collegij, et Patrum laboribus vsi sunt. Sancius hîc Ochioa Nauarrus per Antonij Vinckij absentiam, postque eius decessionem Rector curauit. Aduersus quem aliquanto post, cum deplorata valetudine iaceret, tanta omnium caritas apparuit, ita vota votis accumulata, et continuara ieiunia, et nudis pedibus circa templa cursatum, vt creditum sit plane vi precationum fugientem e corpore animam retentam.</p>
<p><note>104 Panormitani Collegii columna.</note> Mamertinum quoque et Panormitanum Collegia inclarescebant in dies magis. Huiusce profectus tum curae, tum praecipue sanctitati Rectoris tribuebatur Pauli Achillis. Acris quoque mirum in modum iuuabat Ioannis Baptistae Carminatae facundia, qui necdum sacerdos in suggestum productus, moxque beneficio legis ante legitimam aetatem sacerdos creatus, conuersiones animorum (vt ipse testatur Paulus Achilles) <note>105 Messana res praclarae Ottelli.</note> mirabiles plane efficiebat. Messanae non modo spectabilis, sed prorsus vltra vires humanas habebatur Hieronymi Ottelli operosa solertia. Feriatis quibusque diebus in Collegij templo concionem matutino docebat; a meridie in basilica vrbis primaria, quae Deiparae sacra est, S. Pauli Epistolas exponebat. Inde sub vesperam in coenobio deuotarum Deo virginum, quas ad conferendas res in medium, vitaeque communitatem hortatibus suis compulerat, verba velut recens et integer faciebat. Quo triplici labore ita die fractus non est; vt quartum post paulo accumularit. Cum enim reuersus ab Vrbe Domeneccus in Collegio Neapolitano conspectam sibi Sodalitatem narrasset, in quaper familiarem catechismi expositionem ad insignemvittutem homines formarentur; arripuit statim Ottellus industriam, emolumento sane praeclaro. Inde enim efficaci prodiere virtute viri, qui non modo in suas, sed late tota Messana vicinorum in domos Christianae formam innocentiae operâ et exemplis introduxere. Haec Ottelli cum essent feriatis diebus nunquam intermissa munera, operosis illa erant. Intra domesticos parietes quotidie scholas de officiorum momentis habebat: superque ea sexta quaque feria libros Salomonis explanabat in templo: et priuatim domesticis Constitutiones Societatis declarabat. Denique et super mensam non raro reficientium cibo mortali corpora, nutriebat animas immortali pabulo verbi Dei. Ad haec superat prope fidem, quam vnus multorum confessiones quotidie exciperet, quam multis agentibus animam praesto esset, quanta consultorum turba assdue vallaretur. Neque tanta haec grauissimorum munerum varietas, siue solida fruge, siue approbatione communi destituebatur. Fuit cum in verba Christi Domini, Pater ignosce illis, de condonandis iniuriis tanto egit motu, vt digressi e concione mortales velut attoniti alij ad aliorum genua, vt sibiper vicos occurrissent viri ac feminae nobiles prouoluerentur, et inuicem veniam offensiouum rogarent. Homines dissoluti, et ab rebus diuinis plane auersi, vt primum concionatorem sancti Nicolai (ita nominabant) siue curiositate pellecti, siue necessariorum adducti precibus audiebant, mutatis abibant animis, ac ferme ipsi setotos Ottello ducendos fingendosque praebebant. Quam vero cupide audiretur, tametsi confertissima concio, et in occupandis locis concertatio, et amplificatum collatione auditorum voluntaria templum satis ostendit, tamen illud documenti loco ponatur. Cum iam diu pomeridianas disputationes in templo principe haberet, Messanam venit doctus et eloquens coenobita: qui, siue vltro eum locum, siue ab quopiam (quocunque tandem studio) incitatus appetierit, adit Ottellum Canonicus e primis, communique Collegij nomine rogat, vt parcere paulisper sibi, et diuidere laborem cum viro praestanti, quem nominabat, velit. Dubitatio nulla fuit Ottello, quin nobilem illam palaestram athletae nobili non modo libenter, sed cum gratiarum quoque actione cederet: simulque, ne quid laborum ipse remitteret, inchoatas disputationes in domestico persequi templo instituit. Auditores in Ecclesiam matricem ad nouum oratorem affixis per vrbem libellis inuitantur. Caeterum vix in suggestum Ottellus processerat, ac dicere templo auditorum refertissimo exorsus erat, cum Canonicorum fere omne Collegium, praecipui ciuium, et aliquot e Magistratu, qua data via in concionem ingressi dicentem magnis vocibus interpellant; factam sibi dolent iniuriam, alium se praeter eum nolle doctorem; descendat continuo, et ipsos sequatur. Nihil ille praeferendum ratus obedientiae continuo descendit.
<pb id='s059' n='59'/>
Tum vero velut humeris, et inter manus cum summa gratulatione rapitur, et concione vniuersa sequente, ad templum princeps transfertur. Ibi solennem tractatum habet, sed, vt erat nihilo magis voce, quam re nuncius pacis ac praedicator modestiae; ne quid dolerent, qui alterum euehebant, et aliquid factionis cooriretur, efficiendum ipsemet cum Canonicis sumpsit et effecit, cum bona gratia eorum dicere vt sibi in sancti Nicolai liceret; et vacuum oratori, quem <note>106 Confessariorum feruor Messanae.</note> vellent suggestum princeps reliquit. Huic tantae tamque multiplici concionatoris industriae etiam confessariorum respondebant Messanae pro virili conatus. Voto se quidam eorum Paschales circa ferias obstrinxere non destituros quoad tricenos minimum quisque audisset ex iis, qui confessionem ab annis quinque aut amplius omisissent. Et impigre ad sanctam quasi venationem egressi, sagacique caritate viris tanquam venaticis catulis inter milites, inter agrestes, inter nauticam turbam, et alia negligentiora pietatis genera dimissis, voto vel in triplum satis fecere, inuentis praeter caetera desperata capita hominibus tribus, qui nunquam omnino conscientiam sacerdoti (et prouectiorerat aetas) aperuerant, vix lauacro tenus et nomine Christianis. <note>107 Prouinciae Sicilia florentissimus status.</note> Hoc autem aestu animorum dum suam quisque non tantum Messanae, sed vbique per insulam certatim administrant partem, nec gymnasiorum minus, quam templorum studia feruent, interque sepulchro certamine litterarum magistri, criminum cognitores, diuini verbi praecones contendunt, atque vicissim alteri alteris porrigunt in loco manus, et mutua succurrunt ope; florebat sane tota Sicilia, inque dies mirum in modum augescebat Societas cum publicarum effectu rerum, tum Collegiorum firmamentis et celebritate nominis, et nouorum domiciliorum apparatu, denique et numerosae sobolis accessu. Ludouicui Vngria vt se ex morbo reficeret, Messana in Montem fortem abierat. Inde reuertit non modo validus, sed quatuor auctus Sodalibus, interquos indolis rarae Stephanus Tuccius fuit. Ob eamdem valetudinis reparandae causam in oppidum Veneticum Angelus Sibilla adolescens missus, inde sacerdotem gentilem, atque cognominem suum rarae hominem bonitatis, seniorem <note>108 Totae domus Societatem expetunt.</note> Angelum Sibillam ad Tirocinium duxit. Quin haud alibi plures Societatem inire domus totae cupierunt. Exiguo interuallo germani tres fratres Regij cum patruele et consobrino accesserunt. Ad haec paria aliquot patrum ac filiorum: tum Oliuerij tres vna cum parente: mox item cum parente Sardi fratres quatuor.</p>
<p>Rebus hoc secundo cursu euntibus non deerant casuum aduersorum incursus; ne videlicet Satan pro domito se planeque subacto profiteri videretur, vel filiorum nota famulos suos, et charactere iustorum priuari Deus pateretur, ac demum negligentia, vel superbia, insidiosae comites <note>109 Presbyteri Ioannelli foeda sacrilegia.</note> prosperitatis, obreperent. Hoc ipso anno longe lateque iniusta laborarunt infamia. Extra aedem Collegij, cui sanctus Nicolaus patronus datnomen, altera erat eodem nomine Messanae, quam Sanctus Nicolaus de Monte appellabant. In hac diuina curabat sacerdos opinione sanctitatis non vulgari: presbyter Ioannellus ei vocabulum erat. Is ibi totum per annum negotiosis diebus quotidie semel, feriatis vero bis ad concionem dicebat. Ibidem administrabat homologeseos et synaxeos Sacramenta non paucis: et praecipua cura feminas quasdam excoluerat. Has ferebat fama quinas senasque horas abalienatas ab sensibus permanere, et longissimum tempus sine vlla cibi fultura sustinere vitam. Paucis ante Pascha diebus rumor accidit primo ipsum presbyterum Ioannellum horas sex in ecstasi, et aliquot dies ieiunum pertitisse: deinde vulgatur mentis impotem factum. Agebant, opinor, hominem in insaniam conscientiae foedae labes, iamque vltrix Numinis ira proferre in apertum occultata diu scelera maturum ducebat. Demum primo Paschae die inter alia pro concione effudit quatuor alumnarum suarum sanctas esse; vnaque nominatim appellata, Adorate eam, inquit, sancta est. A meridie vero rursus ad concionem reuersus de alia dixit, Altera est Virgo Maria in terris: adorate eam, adoraturi aeternum in caelo. et protinus auditores ingenua ad adorandum procubuere praeter vnum Collegij sectatorem; quem presbyter Ioannellus, cum semel iterumque, Et tu bellua quid cessas? intonuisset, haud satis intelligentem compellare de nomine, et increpare non dubitauit. Secundum concionem discipularum quaedam redditurae vicem magistro, sanctum eum praedicare aggrediuntur: idque se, quidquid Cardinales, quidquid Pontifex contra sentiret, testaturas dato iugulo profitentur. Demum presbyter datur in vincula, postque fugam reprehensus ducitur ad sacros Quaesitores Panormum. Hîc foeda et impia dictu confessus exuritur. Non discrepabat a nostris sacerdotij gradus <note>110 Ex Ioannello in Societatem infamia.</note> et cultus. Propositum et munera videbantur eadem vtrorumque: sedulitas in speciem haud dispar: Sancti Nicolai titulus idem. Accessit iniquitas temporum, quod subinde non pauci religionis corruptae rei facti. Ergo per errorem vulgus, per maleuolentiam iniqui infamiam innos vertunt tanta cum apud imperitos inuidia, vt satis mirari non possent, quod iam spirandi nobis, nedum atringendi sacra, agendique cum populo potestas relin queretur. Quae opinio cum publice noxia esset, faciendum sibi ciuitates principes putauere, vt eam diplomatis suis abolerent. Et <note>111 Testimonium pro Societate Panormitanorum.</note> Panormitanus quidem Praetor ac Iuratorum Magistratus haec inter alia prodidere: Scimus et in trepide fatemur sanctissimis horum Patrum institutis, doctrina et pietate plurimos apud nos quotidie, et in scientiis et in spiritu proficere, nec vnquam ab extructo eorum Collegio aliquam vel minimam criminis suspicionem subortam fuisse; quin plurima eorum operâ huic ciuitati emolumenta accessisse; vt nulli dubium sit eos vere in Societatem Iesu esse adscitos; vnde et hoc nomine meriro in hac vita nuncupantur. Quae omnia cum ita se habeant, nostra omnium auctoritate ac fide publice testamur, hos Patres nunquam his, quae sibi vulgo adscribuntur, criminibus fuisse adstrictos. Et, si qui sint, qui hanc conceperint opinionem, posthac deponant, aut sibi certo religioni vertant, quod tantorum Patrum nomini tam facile detrahant: nec illum sacerdotem
<pb id='s060' n='60'/>
<note>112 Testimonium Mamertinorum.</note> in illorum vnquam Societatem admissum fuisse existiment. Mamertini vero, postquam fidem fecerunt, Ioannello nihil cum Societate commercij fuisse, et Patres non modo a culpa, sed etiam ab omni suspicione omnino abesse, subiiciunt. Quin etiam vere affirmare possumus, atque apud omnes libere testificari ab extructo Collegio nunquam quidquam de illorum vita, moribus et doctrina auditum apud nos esse, quod non ad omnipotentis Dei laudem, et nostratium hominum aedificationem maxime pertineret. Scimus eos habendis concionibus, confessionibus audiendis, iuuentute litteris et moribus instruenda, sacris Litteris publice interpretandis, docenda Christiana disciplina, aegrotis ac vinctis inuisendis, aliisque id genus operibus, nec id modico ciuitatis fructu et gaudio assidue occupari. Vitam vero ita castam et incorruptam ab illis agi, vt exemplo non minus, quam eruditione et institutione prosint. Quo factum est, vt magnam probitatis ac doctrinae famam et obtinuerint hactenus apud nostrates homines, et nunc quoque retineant. Quae cum ita sint oramus siqui sunt, qui falso illi rumori fidem adhibuerint, eam opinionem longe abuciant, et quam de huius Societatis Iesu Patribus existimationem bene conceperant, eam libere ac tuto conseruent. Huiusmodi testimoniis aliisque non leuioribus, quae ipsa constanti tenore Sociorum edebant facta paulatim extincta infamia est.</p>
<p><note>113 Canisius de Exercitiis Beati Patris quid sentiret.</note> Haec dum per Italiam fiunt, Petrus Canisius in Poloniam cum Satriani Episcopo Pontificio Nuncio tendens, vbi Germaniam atrigit, omnia Ingolstadij secunda reperit. Egregie, quod caput et fons caeterarum est rerum, pietas domi proce debat; cuius instaurandae gratia et multi ante eius aduentum, et post multo plures aliquamdiu ad spiritualia Beati Patris Exercitia recessere. Hoc optabat agebatque Canisius, vt semper aliqui domi essent e Sociis, qui in illa se salutari palaestra exercerent: cum diceret, sicut Beatus Pater per eas meditationes propriam illam quasi indolem sanctitatis ac formam hauserat, ita fore vt eius filiis, si accurate conquirerent, per eadem sub sidia spiritus idem impertiretur. Ergo Viennae quoque ac Pragae idem curauit. Viennam tristis praeiuerat (seu forte ibidem extiterat) rumor Canisium haud Tridento procul dira caede mactatum. Quo amicus perculsus nuncio ad Collegium cursu delatus, Patres tam acerbo in casu, tantaque iactura per consolandi studium solicitudine ac moerore complebat, cum ipse extemplo sanus ac saluus apparet Canisius. Ergo fit mira conuesio. Ruitur in amplexus, tanto dulcius, quanto vehementius repentina animum feriunt, quantoque acrior a contrariis contrariorum est sensus. Et cumulauit laetitiam Pater, vbi creationem Praepositi, felicem Societatis progressionem, et praecipuam Dei in Romanas res indulgentiam, et <note>114 Patrum Viennensium de ereatione Praepositi Generalis gratulatio.</note> alia id genus exposuit. Iam primum illi declorati nuncium Praepositi tanta voluptate exceperant, vt octo continuis diebus communiter Deo gratularentur hymno Ambrosij et Augustini, cantico Zachariae, et aliquot precatiunculis quotidie pronunciatis. At vbi res eas Canisius sancta plenaque grauitatis ac suauitatis oratione sub aspectum ponit, et apposite hortatus et aculeos intermiscet, omnium pectora nouus ardor vigorque ad strenue coepta vrgenda subire visus. Caeterum vni maxime Sociorum non gaudium modo, sed et praesentem opem, atque adeo salutem <note>115 Canisius periclitanti anime vnius Sociorum succurrit.</note> viri Dei aduentus tulit. Plus biennium miser ficte se in Religione simulateque versatum professus, demum obstinauerat animum prorsus sacra claustra deserere, seque ad reuisendos parentes cognatosque proripere. Quae diaboli ludibria inter Sodales vulgata hoc grauiorem omnibus curam et dolorem incusserant, quod semper ille, quamuis simulasse diceret, bona obedientis religiosique hominis pignora et exempla praebuerat. At vbi ad retiuendum pro se quisque connititur, non blandimentis, non precibus, non intentatis ab vindice Numinis ira minis, non fusis publice priuatimque ad Deum precibus, non susceptis vltro suppliciis, cum totam pro se domum in squallore et angore cerneret, demoueri ab laeua mente potuerat. Sed cordi fuit Deo, vt tempestiue Canisius adueniret. Is pereuntem filium amanter complexus hortatur, vt aliquid sibi ipse infligat poenae, et flexis genibus extensisque manibus caelestem Patrem precetur, vt ab ea se daemonis fallacia eximat. Qui cum paruisset, postridie ad Canisium prorsus alter redit, fatetur errorem, expiat generali confessione multis cum lacrymis animum, postulat publicam poenam, quo domesticis satisfaciat: exercitationes quoque Beati Patris, quas ante respuerat, vltro petit, ingentique cum ardore obit. Denique sancte vota instaurat, veroque animo diuinum ex integro capessit obsequium, laetis Sociis, necmirantibus minus, quam si reddita vita moribundo esset. <note>116 Gymnasiorum vtilitas in Germania.</note> Res in commune bonum, quoad fas erat in obrutis haereticorum colluuione vrbibus, haud male gerebantur. Maximum ab puerorum institutione solatium accedebat. Numerus nequaquam ingens discentium erat: sed illi in Catholica religione constantes vsque eo, vt, ne veritis diebus carnes attingerent, cum vigerent deprauati parentes, nunc morbum simularent, munc causas declinandae mensae comminiscerentur, nunc etiam simulantes in os inferre, furtim alio proiicerent, nunc aliis atque aliis artibus oppugnationem eluderent. Permulti Canisium adiere rogitantes, vt iis certaminibus ereptos aliquo amandaret, sed ante omnia in Societatem adscisceret, quocunque innueret perrecturos; quidquid muneris aut laboris quantumuis duri infimique imponeret, exhausturos. Bono animo Prouincialis esse iussit: aliquot etiam in Seminarium <note>117 Viennae primum Collegium pauperum instituitur.</note> Germanicum Romam misit. Adhaec Rector Viennensis Ioannes Victoria strenuus, et magni animi operarius Hispanorum ope ad pauperes adolescentes, quorum materia probaretur, alendos et imbuendos litteris contubernium instituerat, sapientissimis quibusque viris maxime inceptum probantibus. Quod non praestantia solum ingenia, quae alioqui iacuissent in tenebris, et in sordidis opificus consenuissent, per hanc opem excitarentur, et euocarentur in lucem: verum etiam sacerdotum inopiae, qua perniciosius prope nihil Germanium fatigaret, aliqua <note>118</note> ex parte consuleretur. Ferdinandus vero Imperator
<pb id='s061' n='61'/>
<note>Ferdinandi Imperatoris in Societatem benignitas.</note> paulo ante decretum ediderat, quo potestatem Societati faciebat vbique locorum suae ditionis libere omnino docendi, concionandi, suique instituti munia caetera obeundi. Cupiebat optimus Princeps rueritem in exitium Germaniam sustinere, sed angstiis vndique maximis vrgebatur. Canisium inuisentem excepit humanissime, terque cum eo familiariter, deque arcanis conscientiae suae prolixe egit. Et quia praecipuum ad religionem tuendam repositum in hac pusilla Iesu cohorte sibi rebatur praesidium; inde scilicet fiebat, vt quae ad firmandam eam ornandamque pertinerent. procliuius quam quisquam peteret, largiretur, inuitams vltro, et extimulans ad petendum quidquid ex vsu foret. In Viennensi Academia plerique erant Doctorum dubiae fidei, idcirco Societatis Doctores auctoritate Caesarea confimiauit. eorum que duos in Academia diuinas tradere disciplinas voluit.</p>
<p><note>119 Vita praeclara et mors Theodorici Amsterodamij.</note> Inter haec satis laeta Socio Canisius, magno Germania ipsa subsidio spoliatur. Theodoricus Gerardi Amsterodamius iam diu fama notus Viennae, et expectatus, quanta cum gratulatione veniens exceptus fuerat, tanto cum moerore omnium postridie quam venerat, morbo correptus Kalendis Octobris occubuit. Theodoricus Canisius Petri germanus ex patre frater, et plane sanctitate germanus paucis ante mensibus Bononiae vna cum Paulo Hoffaeo Theologiae creatus Doctor in Gennaniam missus, qui Amstero damium Theodoricum et iam pridem adolescentem Louanij familiariter norat, et quicum in Romano Collegio arctissime vixerat, haec de eo litteris tradit: Bono genere et consulari satum: inde a puero eximiam prae se submissionem et pietatem tulisse: ingenio vero praestanti fuisse, et inter condiscipulos Lonanij primam omnium consensu iudicum Philosophiae lauream adeptum. Inde cum ad Iuris prudentiam adigeretur a parentibus, nonnullam ei disciplinae, ne contumax videretur, simulque Theologiae, ad quam toto ipse animi pondere ferebatur, dedisse operam, quoad cognita et adamata Societate, ad eam se parentibus insalutatis Romam transtulit. Hîc vero ita probatum, vt ipse quidem Theodoricus Canisius nullius aeque exemplis profecerit: Martinus vero Olauius, qui Collegio praeerat: et Amstero damij praeceptor in diuina scientia fuerat, vir in perspiciendis inferiorum dotibus maxime oculatus, et in probandis virtutibus integer ac prope fastidiosus, dicere esset solitus in magna et eximia iuuentute, quae in Romano Collegio ad totius Societatis seminarium educabatur, cum multa in multis excellerent, fere in quo nihil desideraret, praeter Theodoricum Amsterodamium se quidem reperire neminem. Quippe moribus facillimis, modestiae erga Socios singularis fuisse, ob seruantiae aduersus moderatores et obedientiae exquisitae, ardore ac dexteritate adiuandi proximos insatiabili ac felici, vitae suae custodem vigilantissimum; tanta vero diligentia, vt e confessarij ac moderatorum ore nullum, vnde posset proficere, quin adnotaret, et in libellum referrer, excidere verbum pateretur. Idem quidquid memoria dignum in Romanis Societatis domiciliis fieret, interioris quoque sui hominis vicissitudines, consolationes, molestias; et, vt quidque iuuisset remedioque fuisset, singulis diebus perscriberet. Capita, ectiam omnium, quas siue Natalis, siue alij Patrum ad Socios cohortationes habuerant, tum totas, quas biennio ad populum sacras habuerat scholas Lainius, scriptis mandasse: nihil quotidianorum munerum intermittentem. Quin adeo super haec, cum Philosophiam in Romano gymriasio doceret, Dominicis festisque aliis diebus modo carcerem adire solitum, modo confessionibus audiendis, modo tradendis rudi turbae religionis initiis laborem impendere. Postremo et Collegio Germanico praefuisse Rectorem, pariaque benignitaris et prudentiae edidisse documenta. Nec vero discrepasse a vitae sanctitate mortem. Sed pridie quam moreretur, cum vna Theodoricus ipse Canisius familiariter cum eo ageret, repente erectum ingeminasse, Concentum audio angelicum, carissunc Canisi. comitare me concentum angelicum audio. Vbi vero sacra est oleo perunctus, postingentes de eo munere diuinae bonitati gratias actas, de laudibus Societatis et vocationis excellentia dicere exorsum: ac circumfusis fratribus, qui pro eo non sine lacrymis prostrati in genua precabantur, postremum hoc verbum <note>120 Constantia in Religiosa vita quomode tenenda.</note> veluti sui monumentum reliquisse. Quemadmodum in sanctae fidei rebus dubitare ac deliberare nefas est, ita in vocatione nullum dubitandi, nullum deliberandi esse locum relictum. Si quid igitur vnquam aduersus eam diabolus cogitationi obiiciat, illico, vt fit in rebus fidei, absgendum.</p>
<p>Hoc orbatuis adiutore Petrus Canisius cum bona Ferdinandi gratia, qui et ad Regem Pololniae, eiusque vxorem Reginam ipsius Ferdinandi filiam litteras in rei Catholicae, et Societatis commendationemvltru promisit, et pariter denunciauit ipsius operâ Canisij in conuentu, quem insequentis anni exortu erat habiturus Augustae, vti velle; vna cum Apostolico Nuncio, et ipso Theodorici desiderium grauiter ferente, persequitur <note>121 Regni Polonici status.</note> in Poloniam iter. Praeter labores immensos ex ea peregrinatione haud multum relatum est. Non multis ante annis errorum pestis nobile regnum inuaserat: sed siue Regis, siue Episcoporum incuria ignauiaque (nam vicissim accusabant) in pessimum iam redegerat locum. Constans erat opinio indulgentiam Regis obesse quam plurimum. De seuere impiis puniendis, scalpelloque coercenda serpenti peste sermonem respuebat omnem. Ea impunitate nequissimi homines ad licentiam abutebantur. Episcopi vero plerique senes, simulque doctrina, et doctorum hominum destituti consiliis, iam vt desperata in re id potissimum studebant, si mutandum solum esset (quod malo dominante futurum haud dubie videbatur) vt haberent quo suum et suorum exilium tolerarent: eo fiebat, vt auaritiae nomine male ad vulgus audirent. Princeps haereticorum celebrabatur Palatinus Vilnensis Nicolaus Radiuillus Dux Olicae et Niesuisij, Georgij Radiuilli viri postea optimi et Cardinalis pater. Is primus apud Regem gratia ferebatur, idemque Catholicae religionis funditus exterminandae percupidus. Is Petricouiam, quo indictus conuentus erat, mille equitum superbo comitatu gloriosus
<pb id='s062' n='62'/>
et minax aduenit, nec magnifico minus non modo Procerum aliorum, sed Catholicorum quoque Episcoporum exceptus occursu est. Ea perturbatio rerum erat. Idem, quoniam Rex valetudine identidem incommoda tentabatur, omnia administrabat miscebatque. Tractanda in conuentu potissimum erant tria, primum de Polonicarum, vt aiebant, executione legum: mox de subsidiis ad regni defensionem parandis: in postremum locum reiecta dicebatur causa religionis. In primo capite annus exactus tam superuacua interim Nuncij Pontificij mora, eaque ludificatione. vt videretur diuinitus aegrotasse Cardinalis Pisanus, qui ad eam legationem destinatus initio fuerat, ne inter haereticos, quos impietatis comes barbaries efferauerat, amplissima illa <note>122 Res a Canisio in Polonia gesta.</note> dignitas obsolesceret. Nihil tamen animum inter has difficultates despondit Canisius: sed vigil, et vbique in omnes religionis tuendae occasiones intentus Cracouiae in consessu Doctorum ex Clero et academicis verba Latine fecit, quae prima nostri Ordinis publica vox in eo regno audita est. Tum Louitium ad Archiepiscopum Gnesnensem regni Primatem decrepita aetate senem digressus, multa cum eo item de religione contulit, multa eo breui mortuo cum successore: et eorum vterque Societatis in Poloniam aduocandae propensam voluntatem significauit. Caeterum ad iuuandum conuentum, atque amolienda incommoda omnibus incubuit machinis, et librorum tempori opportunorum copia suggerenda, et precibus ante omnia sacrificiisque cum suis et Societatis vmuersae, tum sacerdotum, qui iam Petricouiam vndique confluxerat; quos viritim conueniens excitabat edocebatque. Raro enim alius in exposcenda pace et ope Numinis per seque ac per alios solertior ac studiosior Canisio fuit.</p>
<p><note>123 Sermones de Societate in Hispania.</note> Verum enimuero dum haereticorum facibus ardet Septentrio, coepere diri incendij haud modica fumare semina in ipsis Hispaniae regnis, vbi religionis incorruptae ad id locorum gloria, si vsquam, viguerat. Et apud omnes prope Christianos Principes constanti sermone vulgatur, inter haereticos, qui alij atque alij quotidie docti plerique, nec infimae sortis auctoritatisque prodebantur in lucem, multos ex Ordme hoc, in iisque Franciscum Borgiam in custodiam datos, quosdam crematos, quosdam se fuga proripuisse. Nota erat cunctae Societati sanctimonia Borgiae, tamen vt in tumultu, aptoque ad calumnias tempore nonnihil solicitos habebat rumor. Qui rumor in Hispania ipsa non vnius generis erat. Alij eos errores proseminatos, alij eas turbas excitatas spargebant ab Theatinis (ita Societatis homines vocabant) Luthero ipso deterioribus: qui abalienare vulgi auimos, et a Principibus, et ab aliis Religiosis familiis conarentur eo consilio, vt, cum ad se omnia traxissent, tum demum vnico impetu in praeceps darent, Ecclesiamque Dei a fundamentis euerterent. Quae aliaque multacum mendacij parens diabolus, dolens esse qui se conatius <note>124 Testimonium maximi Quaesitoris de innocentia Societatis.</note> suis opponerent, passim dissiparet; Ferdinandus Valdesius Archiepiscopus Hispalensis per Hispaniae regna Philippi Regis sacrarum quaestionum Praeses, auctoritate publica diluendam infamiam ratus, egiegium de pietate Socictatis testimonium edidit. Id e falsis rumoribus Deo lucrifaciente, vt familiae huius innocentia ad abolendas et praesentis et praeteriti suspiciones temporis seuerissimi illius iudicij testificatione tum maxime palam fieret, cum in iis quoque, a quibus longissime antehac suspsiciones abfuerant, errorum labes deprehendebatur. Et sane Patres, quibus venire ad comitia Romam non licuit, visa est diuina manus in Hispania tenuisse. Nam ad pestem illam, siue eruendam in lucem, siue opprimendam studio et momento operis maximo laborarunt. Borgia inprimis, cuius operâ et consilio sacri Quaesitores assidue vtebantur, vt ob eam rem nec Pintia digredi paterentur, nec facile cuiquam praeter eum et homines de Societate, conciones permitterent. <note>125 Ab hareticisvexatur.</note> Quae res adeo male habebat impiorum dogmatum auctores, vt inde quoque exosam vulgo facere Societatem conarentur. Itaque Hispali loco celebri, quem Gradus vocant, libellus inuentus est ea sententia, Qui doctrinam Quaesitorum nosse cuperet, Theatinos adiret. Quod carmen, cum, si recte existimetur, ad commen dationem Societatis pertineret; tamen ad eam pariter, et Quaesitores (viri egregij erant Carpius et Gasca) perstringendos impij proposuerant, quod plurimum illi consuetudine Patrum ad familiarem vsque frequentemque conuictum <note>126</note> vterentur. Caeterum Ioannes Vega mirabatur non modo in Societate, sed nec in quopiam, qui ex eius institutione penderet, compertum quidquam vitij fuisse: sic enim in Siciliam ad Domeneccum Iulio extremo scripsit: Non desunt quidam praesertim e Religiosis vehementer perturbationibus exagitati, Societatemque, et quidquid ab ea recte fit, exagitantes, quos videtur. Deus punisse. Namque morbus ac postilentia Lutherana, quae his diebus comprehensa est, ex istis profecta est. Ac Societas non modo in Religiosis alumnisque suis contaminata non est, sed etiam per eam ista venerum in lucem mala: vniuersique qui apud Religiosos ex ea confessi sunt, integri perseuerarunt, et ab ista intacti lue, beneficio plane singulari Dei: cui gratiae debentur infinitae, ita regenti et illuminanti qui confidint in illum. Haec de qua Vega loquitur, diuina erga Societatem clementia, per temporis huius discrimen clarissime comperta est Hispali. Hîc gratia et auctoritate <note>127</note> florebat Constantinus Canonicus, qui Carolum Quintum concionator secutus, in Germaniam paulatim voluptatum deprauatus illecebris, post corruptam vitam tandem et mente vitiata pestem, indem Hispaniam reportarat. Rara erat facundia, doctrina non vulgaris, actionis mira venustas; quibus quasi oblita delinimentis cum argumenta per sese vendibilia et speciosa de misericordia Dei, de immensis Christi meritis, de fidei summa vi, et id genus pertractaret, et vitae sordes profunda simulatione occuleret, nimirum improuidam hami multitudinis cupiditatem facillime inescabat. Sed virorum animos sapientium tanta illa, tamque perennis dulcedo et illecebra suauiloquentiae cum aduertisset, et latentis sub melle veneni suspicionem mouisset; diuersam nostri Patres, aliique vigilantes Dei administri insistendam sibi viam rati, contritionis inculcare laudes, et perfectae confessionis, satisfactionis, tum recte factorum necessitatem depraedicare
<pb id='s063' n='63'/>
instituunt. Non fefellit haereticos per eam solertiam cuniculos opponi cuniculis suis. Ergo quorum prohibere actiones nequibant, vt auctoritatem eliderent, nullis in Societatem, vt magis ob nouitatem calumniis oportunam, parcere probris ac maledictis, clam, palam in circulis, in concionibus, vt etiam concionator e suggestu in eam foedissime debacchari sine omni dissimulatione non erubuerit. Quae vbi frustra conantur, et (quae vis erumpentis sensim est veritatis) in dies magis suspiciones aduersus eos inualescunt, Constantinovenit in mentem Sociorum <note>128 Constantinus haereticus in Societatem tentat ingressum.</note> mores interius explorare. Quod, opinor, voluit i Deus, vt testimonuim inno centiae ab ipsomet inimico exprimeret. Namque submissi exploratores postquam intentis auribus oculisque obseruauerant omnia, cum referrent deprehendisse se homines proximorum salutis cupidos, modestos, orationi deditos, procul a feminarum commercio; ihterfatus hîc Constantinus, Hactenus, inquit, sat est. Si dediti orationi sunt, et a mulieribus cauent, perseueraturos ne dubita. Sub haec homini astuto ac perfido ea frons fuit, vt in ipsam se Societatem recipi postularet. Incompertum qua maxime causa, an vt illuderet, an vt venenum inferret, an demum, quod aliquanto plus latebrarum speraret, vt praeter modum stolidae absurdaeque sunt male consciorum spes. Nondum hominis ad liquidum manfesta erat, tamen clarius iam sublucebat impietas. Inde Patres sumpto ad deliberandum spatio, cum talia consilia lento coquenda respondissent, Quaesitorem Carpium consulunt. Is quoque trahendam rem censuit. Cum ecce Constantinus datur in vincula: alij super alios conscij ducuntur: pestilens vlcus per haud pauca, nec ignobilia serpens capita nudatur. Miraturattonita ciuitastam se periculum prope fuisse: et, quod modo imminens propter imprudentiam non pauebat, iam perfuncta licet, propter grauitatem exhorret. Denique iam velut retecta scena, sub latisque personis veros intuens vulrus, vt hiante praedae detestatur lupos, ita custo diae intentos pastores amat. Quo rerum successu non modo suam Deus Societatem intaminatam ab haeretici hominis admixtione seruauit, sed etiam per ipsa inimicorum probra et odia clariorem simul et cariorem fecit: cum iam nihil ad vulgus fauorabile esset magis, quam haereticorum inimicitias <note>129 Hispalensis Collegij incrementa.</note> et odia meruisse. Itaque hoc ipso anno Collegium, quod adhuc in domicilio habitabat conducto, ruinosam quidem, sed capaci satis opportunoque sitam loco piorum stipe domum coemit. Vbi concinnata aedicula, postridie quam dedicata est, eam Quaesitores adiere, et alter Sacro facto diuinissimum ibi Sacramentum perpetuo asseruandum reposuit.</p>
<p><note>130 Vexatio Societatis tanquam confessiones retegeret.</note> Molestior interim, vt agebatur inter Catholicos j late per Hispaniam, et in Belgium vsque profecta in aula Regis Philippi gliscebat infamia, Iesuitas haeresim nouam inuehere, fas esse docentes arcanum violare sacrae confessionis; nempe, vt ab saluberrimo mysterio populum auocarent, et in vltimum exitium traherent. Infamiae origo haec fuit. Audiebat Granatae magni ieiunij tempore sacerdos noster confessionem feminae. Graui in scelere dubitatio pupugit animum iusne fasque esset ab soluere, nisi particeps eius sceleris ad necessarium remedium proderetur. Consultus Archiepiscopus Petrus Guerrerius vir et morum optimorum, et sapientiae singularis, cum omnino absoluendam negasset: et de sententia eius necessitas imposita feminae esset, prodirus reus est. Hinc lacrymae. ille doloris impotens tumultum excitauit. Protinus alij, partim (vt Archiepiscopus interpretabatur) amore licentiae, partim (quod malim) bono studio; quod controuersia propter ea, quae adnectuntur et cohaerent, grauis ac perplexa est, ita censentes excepere, et ventilauere succensam facem. Nihil fere in Archiepiscopum, neque in vnum quemdam Sociorum, sed omnia in vniuersum Ordinem exasperata verbis coniiciebantur, Societatem confessiones sacras euulgare. Quae cum intoleranda, pub liceque exitialis infamia esset, Ioannes Ramirius noster verbi diuini inclytus praeco deducendum ab errore populum censuit: quaeque dicturus erat diligenter praemeditatus, et cum eodem Archiepiscopo, itemque Magistro Ioanne Auila communicatis, accedente eorum sententia, apud Incurabiles coram Quaesitoribus, quae maxime vera ac bonis <note>131</note> moribus consentanea iudicauit, exposuit: Fas quidem, tota quamuis vniuersitas rerum esset interitura, nunquam esse signum sacrosanctum confessionis resignare. Posse tamen incidere tempora, quibus sacerdos iure a confitente exigat, vt quempiam, siu socium et participem secleris, siue quem haereticum aut alia pestilenti labe corruptum norit, si remedij nulla praeterea relicta via sit, ipsimet confessario, vel inter confessionem facta potestate ea notitia vtendi, si correctio fraterna futura sit; vel, quod fere praestat, et ad iudicialem denunciationem necessarium est, extra confessionem indicet. Quod si abnuat facere, ab solui non debeat, quemadmodum absolui non licet, qui vel reus furti, restituere alienam rem, vel quae debeat alia, praestare non sit paratus. Talia ad restinguendum incendium dicta cum essent, vehementius inflammarunt. Continno concionatores tres in suggestum progressi, nulla eiusmodi vnquam posse incidere damnant tempora, quod re vera notitia illa ortum e Sacramento habeat: et iniuria semper in Sacramentum recidat; prodi mysteriorum fidem: absterren a remediis salutaribus populum: nouum, noxium, impium dogma, aut verius monstrum proferri. Consulitur in tam ancipiti caecaque causa rursus a bonis viris Archiepiscopus. Is, quae docuerat Ramirius, diserte affirmat. Tum sponte sua Praesides omnes sacrorum Ordinum, ac doctissimum quemque tota ex vrbe conuocat: in eoque concilio doctrina eadem approbatur. Quanquam fuere qui in praesens assensi, deinde ad conconem reuersi pro pristina sua opinione pugnarent. Quidam aiebant, quae fingebantur tempora, ea solum cogitatione depingi, re tamen ipsa nunquam cadere in humanos mores posse. Quare lubricam licentiam stirpitus excidendam: nec committendum, vtdogma spargeretur, quo in procliui esset abuti, nec nisi saprentia et prudentia rara viri commode vti possent. Tum Archiepiscopus cum pro causa popugnas, tum de Societatis laborans infamia, consultis etiam per epistolam doctis aliarum vrbium vris; ipsemet in concionem progressus quid ten???ndum esset pronunciare constituit, silentio posthaec
<pb id='s064' n='64'/>
de ea re cunctis indicto. Quod praeclara cum Societatis commendatione, grauiterque inustam ei iniquissime notam deplorans cum fecisset, tranquillitas redire visa Granatae. Magis tamen in speciem obducta cicatrix, quam persanata intus bona fide plaga est. Subinde enim consecutis postea temporibus refricata est in templis atque gymnasiis magnos strepitu adscriptis etiam Societatis per eas oras opinionibus: a quibus ea, cum re vera perabsurdae sint, quam longissime abest. Archiepiscopus disputationem accuratam de tota controursia scripsit, misitque Romam. Nec tacuerim ex hac maxime occasione factum vt causae eorum, qui sacrilego incestare ore Poenitentiae Sacramentum, et vitae fontibus immiscere venenum, pudicitiam confitentium solicitantes audent, iuris <note>132 Quaesitoribus sacris probatur Societatis ratio in confessionibus.</note> fierent sacrorum Quaesitorum. Caeterum adeo foeda maxime per Hispaniam ex tota illa actione fama in Societatem percrebuit, vt Borgia profiteretur haud saeuiores alias in eam procellas extitise. Ille quidem tam diuersis pulsatus sermonibus Vallisolti Quaesitores conuenit, rogauitque, edicerent ipsi orthodoxae doctrinae custodes quid tenendum in eo genere videretur. Quippe Societatem, neque huic, neque diuersae affixam sententiae, id modo cupere recta ire via; proque tenuitate sua fideliter et sapienter Deo Domino, salutique hominum deseruire. Cui responsum est, Qua ratione in confessionibus audiendis Societas vteretur, eam sancti officij Collegio vehementer placere: solicitudinem omitterent, suoque ritu coeptis instarent: ipsos aduersis rumoribus occursuros. <note>133 Epistola Nuncij Apostolici probantis et consolantis Societatem.</note> Valuit ad quietem repraesentandam opera quoque Apostolici Nuncij. Is erat Leonardus Marinus tum Episcopus Albae, dein Archiepiscopus Lanciani e sacro Praedicatorum Ordine, qui et consolandos sibi Socios dara ad Borgiam epistola oppido sapienti duxit, quam huc afferri nonihil historiae interest. Multum, inquit, doloris attulit mihi res Granatensis, non confessarij Societatis causa. Is enim quod Deo debebat, praestit; vt remedium tot sacrilegiis afferretur: neque aliter agere poterat, cum ea sit Dei ipsius regula, quae nequaquam, vt aduersarij calumniantur, auocat homines a confessione, sed ad eam aduocat. Non enim recta est via aduocand??? ad Sacramenta, si patiaris ac dissimules, vt peccata et sacrilegia per ipsa Sacramenta committantur; sed si coneris, vt per administrationem rerum adeo sanctarum a peccatis Christiani liberentur, et iustitiam, sanctitatem, gratiam Dei consequantur. Quod mihi dolorem attulit inconsiderantia fuit concionatorum, qui, quod laudare ac fouere debuerant, id deformare et opprimere maluerunt. Caeterum, Pater, memineris nunquam daemonem in Ecclesia non seminasse zizania, vt inter seipsos Christi sectatores committeret, idque non per manifestan impietatem conatum, sed zeli obtentu, et simu latione pietatis: quemadmodum in praesentia zel specie moueri videntur Christiani quidam, Religiosique professi ad Societatis tranquillitatem turbandam. Quod mea quidem sententia nihil est aliud, quam opponere se praesidiis, quae in haec tam periculosa tempora comparauit Deus Ecclesiae suae. Iste vero aduersantium zelus haud quaquam zelus est Domini, sed admodum carnals: cui quantumuis peisonam spiritus velint imponere, re vera zelus est contentionis, non quaerens, quae Dei sunt, sed quae per Societatis existimatio, nem detrahi putant sibi. Itaque et hîc locum habet, <note>1. Cor. 3.</note> quod dixit Apostolus, <hi rend='italic'>Cum sit inter vos zelus et contentio nonnecarnales estis? et secundum hominem ambulatis? Nunquid diuisus est Christus?</hi> Quid est Paulus, quid Apollo? quid Dominicus sanctus, quid sanctus Franciscus? Nonne ministri Dei sunt, cuius et ipsa Societas est? Proinde absistant dissidium facere inter societates sodalitatesque vnius et eiusdem Domini. Recordentur quod dixit Dominus Apostolis, qui prohibebant <note>Marc. 9. Philip. 1.</note> alios daemonia eiicere in nomine Iesu, <hi rend='italic'>Qui non est, aduersum vos, pro vobis est.</hi> Et illud Apostoli, <hi rend='italic'>Siue per, occasionem, siue per bonam voluntatem Christus annuncietur, et in hoc gaudeo, sed et gaudebo.</hi> Subeat et inconsulta Iosuae aemulatio pro Moyse, cum monuit eum, vt duos illos prophetare in castris prohiberet. <note>Num. II.</note> Cui Moyses dixit, <hi rend='italic'>Quid aemularis pro me? Quis tribuat vt omnis populus prophetet, et det eis Dominus spiritum suum?</hi> Si bene sanctorum in schola horum magistrorum didicissent. scirent profecto Societatem foueri debere: eique fauendo obsequium praestari Deo. Caeterum nolo haec viros Societatis commoueant: nolo quidquam eorum intepescat ardor. Sustinuit semper Ecclesia electique eius hoc bellum, non a Tyrannis modo, et confessis Christianae religionis hostibus, sed ab iisquoque, qui sanctitatem profitebantur. Proinde teneant locum suum: neque haec exagitatio, quamuis ab hominibus Religiosis orta videatur, perturbet. Plura dicerem, si per otium liceret. Quan quam scio a Deo exercitatis hominibus nihil esse opus exhortationemea. Dominus noster in gratia sua te conseruet. Oliuarij v. Kalendas Iunij, anno Domini millesimo quingentesimo quinquagesimooctauo. Seruus R. V. et filius Episcopus Marinus Nuncius.</p>
<p><note>134 Borgiam inter procuratores testamonti sui Carolus V. designat.</note> Ad Borgiae auctoritatem augendam pertinuit Caroli quoque Imperatoris suprema voluntas, qui eum in testamenti sui procuratoribus scripsit. Quam rem pro magna commendatione fama celebrauit. Mortuus est Carolus XI. Kalendas Octobris, ad testamentum, quod ante fecerat. adiecto sub vltimum spiritum codicillo, quo seuere in haereticos animaduerti iubebat. In eius exequiis rogatus Borgia, vt verba faecret, iis Prophetae verbis <note>Psal. 54.</note> exorsus, <hi rend='italic'>Ecce elongaui fugiens, et mansi in solitudine,</hi> egit de animi excelsitate, miroque consilio, quo vir ille magnus mortalibus rebus priusquam ipse desereretur, desertis; post tot ex hostibus reportatos triumphos, sui praestantissimus victor, Imperij insignia, regnorumque tam multorum coronas ad Christi crucifixi pedes abiecit, cura omni ad caeleste regnum, ac beatam aeternitatem sibi deinceps parandam conuersa. In caeteris eius virtutibus ab ipsomet audiuisse memorauit, a primo ac vigesimo aetatis anno diebus singulis bonum spatium in oratione, quae mente fit, posuisse. Pro eius anima quod Collegio Panormitano Abbatiam tradiderat, cuncta in Societate preces pro Collegiorum fundatoribus solennes factae. Animaduersum est insigne documentum mortalitatis humanae tres potentissimos germanos sex mensibus, Carolum, eiusque sorares Eleonoram et Mariam extinctos:
<pb id='s065' n='65'/>
simul et Philippi Regis coniux Maria Anglorum Regina sub Nouembris finem sublata inaestimabili religionis damno. Quo eodem die, vt plane videretur Britanniae Deus iratus, quod vnum ei aduersus exitialia dogmata subsidium erat reliquum, Reginaldus Polus Cardinalis est mortuus. Caeterum Borgia demandatam sibi a Caesare exequendi testamenti prouinciam, cum tale negotiorum genus interdictum Societatis legibus nosset, vehementer suscipere detrectabat. Verum cum id Lusitaniae Princeps Ioanna ipsius Caroli filia, quaepro Philippo Rege suo fratre Hispaniam regebat, ab Generali Praeposito alioqui impetratura, praeciperet, sexque docti Patres, iidemque maximae homines auctoritatis in consilium adhibiti cunctandum negarent, praesertim quod quaedam extemplo transigenda moram non paterentur; ad Praepositum, vbi primum licuit perscripta re, oneri cessit. Nec leue interim Societas incrementum accepit.</p>
<p><note>135 Collegium Montellanum incoli coe ptum.</note> Huius initio anni coeptum incoli Montellanum Collegium. Sex eo sacerdotes missi, Laici, octo, Rector Alfonsus Lopius. Ipsis Ianuari Kalendis noui templi encaenia celebrata; quae Magister Ioannes Auila insigni concione decorauit: in qua grauiter more suo disserens, hinc populum admonuit, quantum in Collegio boni reciperet, hinc ipsis collegis quidnam sibi vellet esse de Societate Iesu declarauit. Extruxerat id Collegium, redituque muniendum certo susceperat Catharina Fernandia a Corduba Plegi Marchio commodorum nostrorum supra quam facile cogitatu sit, cupida: magisque vt optimae huius feminae satisfieret votis, quam quod locus admodum capax esset, triennio ante receptum erat. Patebat tamen circa territorium amplum, per quod liceret excurri; quod et subito fecere multi. Plurimum tamen laboris suscepit, resque gessit <note>136</note> insignes Pater Ioannes Cannas. In Collegio trifariam partita puerorum doctrina, quorum qui doctissimi vix ad Grammaticae initia satis praeculti erant. Vtilius proueniebat labor nocturnus, cum il conuocarentur, qui ab opere agresti vespere domum repetebant. Hifidei Christianae summam edocebantur, quidam etiam legere ac scribere: tamque multi confluebant, vt quatuor eoque plures, interdum septem satis operis haberent Magistri. Optima vero Princeps Sociorum aduentu, et sui populi gestiens profectu, multis diebus nihil meditabatur, dicebat, agebat, nisi de gratiis ob tam insigne, vt vocabat, beneficium diuinae bonitati agendis: quosque caros habebat, ac sibi bene velle norat, inuitabat rogabatque, vt se ad gratum animum testisicandum adiutarent. Quod si principes viros feminasue nancisceretur, quam honestissimam apud eos Societatis excitare opinionem ope omni studebat, haud ignara iis initiis veritate (quam scite quidam filiam temporis nominarunt) nondum plane adulta, complures errore ductos vehementer et recenti familiae, et simul populi commodis aduersari: quos ab errore auelii, et priuatim ipsorum, et publice interesset. Adhaec Collegium Ocaniae, Toleti domus instituta est, vtrique aditu patefacto Ioannis Silicaei Cardinalis, eiusdemque Archiepiscopi Toletani excessu.</p>
<p><note>137 Ocaniensis Collegij ortus.</note> Ocaniensis Collegij origo prima talis fuit. Ludouicus Calataiud indidem ciuis magno vir natu, Protonotarius Apostolicus dudum versabat animo, quod facultatum sibi Deus tribuerat, quam maxime in rem, quae futura eidem gratissima esset, conferre posset: neque ei tum succurrebat qind quam porius, quam vt coenobium sacrarum virginum conderet. Haec dum is agitaret, Ioannes Ramirius Doctor et concionator egregius (de quo nuper in Granatensibus rebus incidit mentio) ex disciplina Ioannis Auilae profectus, etiam tum antequam nomen Societati daret, magna cum fama Madriti ad populum agebat, perque vicinas vibes et oppida identidem Euangelium circumferens excurrebat. Quem cum Ludouicus Ocaniam accitum excepisset hospitio, necessitudinr iuncta existimauit sibi diuinitus missum, quem diu quaerebat, interpretem diuinae voluntatis. Ergo suum ei consilium aperuit. Laudauit Ramirius: tamen aliud quiddam animaduersione dignum venire sibi in mentem subiecit. Videri ad maiorem Dei gloriam pertinere, si Societati Iesu Collegium excitaret. Nam quod Religiosi illi, quos optime ipse nosset, non sibi dumtaxat viueret sua virtute contenti, sed aliis quoque ad virtutem pertrahendis insisterent; iis aduocatis bonorum simul coenobium hominum, simul Collegium bonos caeteros pro virili facientium Ocaniam habituram. Hac voce pro oraculo Ludouicus excepta tertio ab hincanno per litteras Ignatium admonet: Complurum ad Borgiam Commissarium properat: fundationis tabulas XVI. Kalendas Nouembris conficit. breuique Iacobus Carillius cum Sociis aliquot mittitur: qui domo quam Protonotarius extruxetat, in Collegij conformata modum, angusto in sacello, dum idoneum pararetur templum, consuetos iuuandorum proximorum labores auspicantur. Respondebant votis omnia. cum secundissimum cursum diabolus, vnde minime debuit, <note>138</note> opposita mole interrupit. Archiepiscopus. Silicaeus pro veteri ab Societate animi abalienatione, cognitis quae Ocaniae fiebant, quasi se inscio gererentur, Protonotarium sextum intra diem poena maioris anathematis indicta, sistere se Toletum ad suum concilium iubet: et omnibus, qui Ocaniae sacra aliqua cum potestate essent, eadem poena proposita mandat, Collegium, monasterium, domum hospitalem suo iniussu neu inducat, neve sinant induci: si quid tale coeptum sit, ad concilium reiiciant suum. Haec vbi viderunt Patres, ne Archiepiscopi animuin magis exulcerarent, patienter modesteque cesserunt. Protonotarius ad dictam diem adfuit: eademque die concionator Ramirius Madrito citatur. Sedis, cum Protonotarius quid quid esset fraudis (si quid esset) id ad se totum traheret, confestim dimissus est. Ipse vero Ludouicus custodiae est traditus, et in ea tres menses habitus, cum homo octogenarius perfrigida tempestare cum pernicie valetudinis, incommoda grauissima toleraret. Pertulit tamen omnia constanter, multumque consolationis acceptis ab Ignatio litteris allatum sibi professus est; in extruendi Collegij curam adeo intentus. vt multa, quae ei rei futura vsui erant, eo ipso tempore meditaretur et compararet. Sed cum alia tandem via redimere libertatem nequiret, secretis tabulis testatus
<pb id='s066' n='66'/>
cedere se non sponte, sed vt vexatione illa eriperetur, acta in speciem retractauit. Inde missus; et, quoad Silicaeus superfuit, dissimulato consilio, vbi primum ille decessit, de integro Collegium aduocat. Iacobus Carillius Rectoriterum, et Ioannes Castaneda Minister cum reliquis ad legitimum numerum missi: quos magno cum plausu ciuitas cuncta suscepit; ac dulcedine summa perfusus veluti filios carissimos optimus Protonotarius amplexans in praeparatis aedibus collocauit decimo octauo Kalendas Maij. Praeceptores, qui huc mitterentur, interim Burgis amoti, quod ibi propter tenuitatem initiorum necsatis pretij rediret ex opera, et angustiis simul domicilij, simul rei familiaris excluderentur.</p>
<p><note>139 Toletani domicilij initium.</note> Difficilior Toletum erat ingressus. Quanquam enim fama erat Silicaeum cum animam ageret, quo tempore incorrupta solent esse ac sincera iudicia, aperte professum se ad eam diem falsis praeoccupatum sermonibus in errore versatum; sique vita maneret, longe aliter posthac Societatem habiturum: tamen haud pauci Canonicorum supererant, quorum in animis alte infixa prior sedebat opinio. Quippe eminentium personarum ea conditio est, vt asseclas studiorum suorum, vtcunque ea sint, non modo viui habeant, sed etiam post funus relinquant. Verum Dei sapientia, vt artifex est mire locuples, mollissime aditum expediuit. Silicaeo Bartholomaeus Carranza Miranda e sacro Dominicanorum Ordine in Archiepiscoparu successit animo erga nos plane diuerso. Prima ei curarum fuit Socictatem Toletum inducere: existimauitque consentiente Borgia, consultius esse in praesentia Professorum domum institui, quam Collegium; vt Socij ab studiorum liberi curis totos se in vberrimam, quae matura offerebatur, animorum messem darent. Kalendis Nouembris praegresso ad praeparandas res Bustamantio, successere domui praefuturus Petrus Domeneccus, Strada ad concionandum ac caeteri. ita vt breui septem sacerdotes, totidem sacerdotij expertes essent: interque hos AEgidius Consaluius, et Andreas Capilla ambo Theologiae decursis spatiis, tametsi nondum initiati sacris: qui praeter domestica munera et collocutiones cum populo ad suum aeque profectum, et aliquod Patribus nomen, quod in ciuitate falsis rumoribus imbuta, necesse erat conciliandum, studia dum retractant, in Toletanae Academiae disputationibus, qua re multum valebant, religiolae modestiae solidaeque sapientiae specimen praeberent. Caeterum Bustamantius, qui ad res praeparandas praeiuerat, dum diligenter perquirit, nihil tecti ne conductitium quidem, nisi immensa pecunia reperit. Quamobrem vbi caeteri superuenere, cum se, quo reciperent, non haberent, essentque nouae quaedam et vacuae aedes nuper a Silicaeo ad Clericorum Seminarium, quod Collegium infantium vocant, extructae; in his nouos colonos Archiepiscopus tantisper, dum alia rerum vicissitudinem, et plerique diuini consilij arcanum mirati passim iactabant a Deo plane hoc factum, quos vsque eo auersabatur, domicilium extruxisse viderertur. Verum cum haud deessent, qui per speciem grati in Silicaeum animi factum improbarent, dique Antistite obloquerentur, veriti ne in tempus commodata sedes in perpetuum occuparetur; Patres conducta domo, quae Roderici Lopij Auali erat, in sanctae Magdalenae paroecia, optima vrbis parte, in eam breui migrarunt.</p>
<p><note>140 Belmontanum Collegium inchoatur.</note> Belmontem quoque incolae missi, in quibus Ioannes Quadra, et Petrus Rodericius adhuc Nouitius indidem oriundus, Petro Seuillano Rectore. Expetiuerat Collegium Villenae Marchio Iacobus Lopius Paciecus, conueneratque cum honesto presbytero, vr sacerdotium nummûm aureotum sesquimille, quo is fruebatur, ad Collegij annuos reditus transferri vellet. Ioannes Lucas (hoc erat sacerdoti nomen) adeo vir bonus fuit, bonique publica prae suo amans, vt mortuo breui Marchione vltro rem ipse promoueret, et Patres accerseret: eolque. Mterim, dum sacerdotium rite Collegio traderetur, benigne suis alebat sumptibus. Caeterum hoc quoque, antequam res transigeretur, vita perfuncto, denstituti omni subsidio Patres, substitere tamen ope freti diuiua, domoque, in qua degebant, in aliquam Collegij redacta formam, Grammaticam docere, et munia instituti caetera obire aggressi, vtcunque licuit, in summis laboribus ac difficultatibus vitam aliquot annos tolerarunt, donec tandem certa subsidia prouidit Franciscae Pontiae Leoniae pietas, vt fusius anno suo reddetur.</p>
<p><note>141 Complutensis Collegij aestiuus secessus paratur.</note> Hoc eodem tempore Complutensi Collegio subsidium ingens, planeque necessarium leuamentum accessit. Ita et caeli grauitas, et domicilij difficultates, et alia per aestatem Complutenses Socios vexabant incommoda, partaem vt magnam quotannis lecto affligerentur, nonnulli occumberent: ac tribus ante annis prorsus ita cunctos strauerant morbi, vt nemine domi ad caeteros curandos incolumi, alienorum accersenda opera fuerit. Qua in calamitate egregie se et ciuitatis exeruit pietas, et Religiosorum sancti Francisci: qui cognito Collegij statu, opem vltro suam detulere. Autumno, qui eam aestatem secutus est, cum Borgia ac Villanoua misera illa strage commoti, quo pacto in posterum malo occurrendum foret, circumspectarent; Doctor Mena, cui primae inter docentes medicinam in Complutensi Gymnasio partes erant, et Collegij nostri curabat aegros, aperte denunciauit, nisi aestiuum aliquod diuerticulum quaetitarent, breui vniuersos absumptum iri. Tum Borgia pro ea caritate, qua et commissorum sibi fratrum valetudinem, et proximorum, quae pro curari ab languentibus nequit, salutem amabat, Villanouam, et quosdam praeterea Patrum in circumiectum agrum idoneam conquisitum stationem dimittit. Iis et Doctor ipse Mena sponte additur comes. Post multa adita loca ad Lorantiam veniunt pagum. Quatuor is leucis Compluto abest: super eum sacrama aediculam cernunt vetustae ac neglectu collapsam ac perditam, loco peramanoeno maximeque salubri. Fuerat olim Monachorum sancti Dominici a Silo ex Ordine S. Benedicti: deinde ad varios translata dominos in potestatem postremo venerat Fernandi a Fonte e sancti
<pb id='s067' n='67'/>
Iusti Complutensis Portionariis. Hunc locum vt vidit Mena, si optio sibi detur, nullum se praeoptaturum ait. nec spreuere consilium Patres: verum ad hanc diem impetrari minime potuerat. Hoc vero anno cum per aestatem rursus cunctam domum male morbimulctassent, acrius vrgere aggressi, persoluto pretio, certisque conditionibus impositis aediculam, et quae ad eam pertinebant, quam optimo iure impetrarunt; cui Iesus a Monte nomen factum. Ibi insequentibus annisamplum satis aedificium extructum, quo magistri atque discipuli persummos calores recipiunt sese: ac nihilo segnius in eo secessu religiosae vitae, studiorumque ratio omnis, temporumque distinctio, quam Compluti seruatur. Nec modica in pagum ipsum redundant commoda, dum per interualla Socij eo delapsi litterario otio caritatis negotia intermiscent. Neque hac solum re Complutense Collegium, sed incolarum etiam numero, rebusad salutem ciuium gestis, receptisque in Societatem hominibus vehementer amplificatum hoc anno est. Rector Emmanuel Lopius in Collegij ac ciuitatis bonum intentus, nouis adiutoribus a Borgia impetratis, iam familiam ad triginta ferme perduxerat <note>142 Antonij Madridij efficacissimae conciones.</note> capita. Antonius Madridius euentu pulcherrimo sacris concionibus praeerat, et caetera vehemens, et lacrymis, quas inter dictionem multas verasque fundebat, blandissime violentus, vt inde multi animaduersum dicerent, Hispanorum ingenia non tam terrore minisque, quam lenipioque motu cieri. In visendis carcere clausis, et siue in nosocomio, siue in priuatis domibus aegrotis ac moribundis certatim suam caeteri industriam <note>143 Catechesis per compita.</note> expromebant. Maxime populum commouit in Christiana doctrina institutio puerorum. Prodibant Socij tres quatuorue, quorum vnus sacerdos. Cogebant tintinnabulo pueros; quorum amplius mille conueniebant, longoque ordine per vrbis agebant vias diuinae legis carmina concinentes: nec pauci corroboratae aetatis omnium ordinum viri ac feminae adiungebant sese. Toto agmine modo ad hoc, modo ad illud templum deducto, post exercitos pueros, simul caput aliquod Christianae doctrinae enucleatius tractabatur, simul ad amouendas parum pudicas, pia cantio iucundo ac facili modo adhibebatur. Postremo adhortatio, quae ad omnes aetates pertineret, opportuna ac vehemens accedebat. Hac noua Compluti re, et ad quam plurimos pertinente, vt quisque vel ipse intererat, vel liberi, autalioqui coniuncti, mirifice omnium conciliatus amor. Parentes tum laborem industriamque, suspiciebant, qua puerorum deuoratis ineptiis leniter ab nugis abstracti ad discendum conuocabantur: tum gaudebant filios ea doceri publice in templis, quae mox priuatim ipsi domi docerentur a filiis. Sed illud ad memoriam et re et nouitate <note>144 Insignis meretricum conuersio.</note> illustrius. Pridie Cineralium, quem potissimum diem caeci mortales licentiae ac nequitiae operatum habent, Patrem Antonium Madridium reputantem quam multa eo die ad maiestatis diuinae inruriam fierent; quamque indignum esset Christi cessare milites, dum ita Satanae debaccharentur praedones; dolor ingens incessit, ac peraeque ardortum ipsum eundi, et ipsa impudicitiae castra inuadendi. Gratum Deo sacrificium fore, si vel ad breuem moram flagitium vnum aliquod prohiberet. Euentus docuit eum impetum diuinitus homini iniectum fuisse. Potestate illico a Rectore facta, cum socio vadit. Inter eundum in quosdam viros honestos incidit, secumque adducit. Ibat exaestuans animo, et insolito motu turbatus. Vbiperuenit, iubet vnum in locum perditas conuocari. Conuenere diuerso aliae atque aliaesensu. Hae Patris ridebant ineptias, qui eum diem ad concionem legisset: aliae quid venisset ignarae, subtimide accedebant. Ille vero ad miserandum earum conspectum aliquamdiu haeret immotus. Animas Christi emptas et exornatas pretioso sanguine ita conspurcari ac proiici: tam vilem inter Christianos haberi Deum, vt eius iniuriae pretio venderentur, et earum officinae publicae essent, secum voluens, miseratione ac dolore disrumpebatur. Hoc in aestu variante vultu colores, silentibus et attonitis spectatoribus prius coepit oculis loqui, quam lingua; copiosum in fletum erumpit, qui et conantem dicere interpellabat. Tandem vocibus interruptis interrogat, quanam ex re vitam miserae tolerarent. Hominum, inquit, alij faciendis calceis, alij consuendis vestibus, hi demibus extruendis, illi tundendo ferro victitant, alij aliis artificiis: vos, agite, expromite, explicate quod vestrum artificium est? qua exre vitam mortalium miserrimae propagatis? Post quae lacrymis prope obrutus, grauiterque singultiens, cum diu conatus, tandem rupta voce dixisset, Iniuriis Deo parenti suo amantissimo, et Christo Iesu pro ipsis mortuo faciendis; et institutis ad hanc rem publicis officinis viuere; graue cunctarum cordibus, tanquam pugione vulnus influxir. Dein persequens orationem, Audistis, inquit, a Iuda olim venditum Christum: semel is vendidit, et clanculum. At vos quoties venditis? et venditisne saltem clanculum? quae in media vrbe quasi hastam publice statuistis? Nec Iudas, nec impij Hebraeorum sacerdotes ex illis triginta denariis attingere quidquam ausi sunt: at vos, respondete, panis quem comeditis, vnde est? vinum quod bibitis, vnde est? vestimenta ista, quibus tegimini, vnde sunt? nonne ex infami et impio quaestu mercatuque, quem palam exercetis, contumeliarum Dei? et potestis viuere his viuentes? Tum grauius exardescens impetu animi exuberante vix ad quartam horae partem ex inflammato pectore ardentia verba promens Dei patientiam, et intentum in pertinaces fulmen memorans, et Christi sanguinem, quo ablutas et consecratas audebant contaminare animas, et igneum tartarum ad vorandum patentem. Dixerat, eum exclamare miserabili stridore coeperunt, porrigeret dexteram, ex infami luto extraheret, paratas quidquid imperaret, facere. Hanc rem vt videre qui aderant, attoniti et lacrymabundi offerunt operam suam, domum, pecuniam, qua summoneantur in tutum. Interhos aliosque viros probos ad vnam omnes distributae. Cumque insigni Christi gratiae gloria de nequitiae spiritu, quo die maximas edere solet strages, ipsis penitus direptis spoliatisque eius castris egregie triumphatum.</p>
<p><note>145</note> Multis in vrbibus citerioris praesertim Hispaniae
<pb id='s068' n='68'/>
desaeuiens pestilentia animos ad pietatem emolliebat, <note>Pestilentibus auxilium praebitum.</note> vt non tam facienda sementis, quam fruges legendae essent. Arripuere occasionem fortiter Patres, gnari laborum id genus martyrio comparari: nec caritatem esse maiorem, quam animam pro amicis morti offerre. Valentiae primum Mironis Rectoris industria inopum turbae, quae praeter vulgo gliscentem inopiam, dilapsis locupletibus, cessantibusque opificiis destituta in vrbe conficiebatur fame, praesentissima ope consultum est. Eius monitu pius Antistes octo Theologos viatico ac diplomatis attributis ad nobiles, qui salubria in loca secesserant, circummisit stipem vrbanae plebi corrogatum: et ipsi Mironi, qui item ad eam conquisitionem excurrit, amplius mille nummûm aureorum distribuendum dedit. Cum primum de pestilentia constitit, nemo omnium domi erat, qui non aueret flagitaretque iuuandis se sauciis consecrare; tamen Miro, ne simul vniuersos in discrimen coniiceret, imbecillioribus Gandiam amandatis, sacerdotes tres ex omni numero legit, Martinum Alberrum, Alfonsum Lozanum, Petrum Parram, votique compotes fecit. Erga eos, cum assidue contagiosos adirent, audirent, alloquerentur, quouis officij genere solarentur, singularis Dei tutela emicuit. Nemo vnquam, quamdiu pestilentia tenuit, leui capitis dolore tentatus est: duos Laicos, qui nunquam domo prodibant, domesticis ministeriis occupati, etsi non sustulit, tamen corripuit malum. Ita nunciarunt litterae quadrimestres anno salutis millesimo quingentesimo quinquagesimooctano ineunte Iunio datae. Caeterum duos Fratres eo publicae luis turbine abreptos Iacobum Sarauiam, et Martinum Gaonam vetus Valentiae mortuorum Album recenset, et prouinciae Aragoniae historia narrat: quod post eas quadrimestres euenisse (cum pestilentia, <note>146 Iacobi Sarauiae Laici fratris virtus.</note> quanquam subinde intermittens, biennium prope tenuerit) certum videtur. Amborum virtus egregia memoratur. Et Sarauiae etiam ante initam Societatem Valentiae constat celebrem pietatem fuisse. Quidquid ex labore manuum fericis texendis, vltra suae necessitatis remedia corradebat, largiebatur egentibus. Diebus feriatis in publico nosocomio aegris ministrabat: sanctioribus autem diebus luce prima amicos adibat, quos norat diuina sumpturos, excitabatque ad sedulo sese comparandos. Inita Societate ad Euangelicam perfectionem connitens, singulari obedientia, simplicitate, caritate, curaque Marthae ministeriis seruiebat. Fuit cum per vrbem ad negotia sua pergenti obuius homo colaphum impegit, tergoque verso iter alio vertit. Quem Sarauia assecutus ad eius pedes, tanquam ipse iniuriam fecisset, veniam petens accidit, non sine sacrilegi percussoris rubore, et approbatione spectantium. Alio tempore secundum litus Valentini maris vadens, repentino in Mauros praedones, qui praedam ex maritima ora abigebant, incidit: prolatoque confestim sancto rosario (sic ille semper nominabat) Nihil vos formido, inquit, hoc fretus. Miram enim fiduciam in Beata Virgine habebat repositam. Ergo vti confidit, intactus euasit. Mortis supremo tempore immensas Deo gratias egit, quod in Societate finire vitam dedisset.</p>
<p>Barcinone quoque perspecta in suos famulos Dei cura, qui cum praeter alienam beneficentiam nihil haberent in censu, dum ciuium plerosque necessaria vitae, quae alias abundabant, deficiunt, nihil vnquam desiderarunt. Nam et opulentorum multi, cum vrbem pestilentia orta desererent, memores fuere solitudinis eorum: et subinde Monachorum Montis Serrati, eorumque inprimis Abbatis <note>147 Abbatis Benedicti a Tocco, et omnium Monachoram Montis Serrati in Societatem benignitas.</note> Benedicti a Tocco benignitas praesto fuit. Ventum erat quondam in vltimam vestis inopiam, nec succurrebat vnde parari posset, cum mira opportunitate, quantum erat opus, arcano submittitur. Transmiserat per alienas manus idem Abbas, id studens, quod semper e Christi Domini consilio faciebat, nomen vt suum ignoraretur; tanto scilicet immortalibus futurus conspectior, quanto magis mortalium oculos fugisset. Sed sancti illius monasterij praestantior longe munificentia fuit non in Barcinonense modo Collegium, sed in cunctam Societatem; quam confectis rite litteris communi consensu in partem meritorum ac diuinarum suarum opum vocarunt. <note>148 P. Ioannes Gesti moritur vir magna virtutis.</note> In eodem Barcinonensi Collegio vnus pro omnibus ereptus est Ioannes Gesti Rector, magnae virtutis vir, et optimi exempli: qui dum quam plurimos gaudet per diuina remedia ab animi morte metu mortis emergere, seseque in perennes labores et pericula animose dat; hausta inde lue praesenti mercede dignatus est. Anno millesimo quingentesimo quinquagesimo quinto, destinatus totius Procurator Societatis Romam iturus ad portum quemdam descenderat, facturam mox vela nauem Italam conscensurus, cum aliquamdiu reflante vento naui retardata litterae Borgiae superueniunt: quibus in Hispania retinetur. Quod visum est prouisum diuinitus. Namque nauim eam Algeriana classis eodem tempore in maria illa inuecta captiuam fecit. Catalaunus erat natione, ante initam Societatem Canonicus. Villabeltrani; Gerundaeque agebat concordibus animis studiisque cum altero sacerdote <note>149 Mauritij Vignae eximia pietas.</note> Mauritio Vigna nomine, qui Manresae natus, et a matre, quae olim Beatum Ignatium coluerat, pie educatus, cum lacte videbatur Societatis indolem hausisse. Itaque ambo pariter expiandis confitentibus, edocendisque rudibus, et id genus muneribus operam dabant. Vt vero Societatem vouerunt, in eam item pariter concessere; nec longo interuallo, dissimilique exitu vita perfuncti. Mauritius Compluti aliquamdiu sancto versatus in opere, dum Caesaraugustae constanti promptaque caritate omnia obit strenui sacerdotis munia, praecipueque moribundis adest, superioris anni aestate beato fine decessit. Caesaraugustani Collegij primum in caelo germen; cuius corpus vna cum vestimentis illibatum post biennium, nec quidquam graue olens, nec vlla violatum tabe repertum est.</p>
<p><note>150 Murciae in pestilentium obsequio mortui.</note> Murciae vis exitialis atrocius debacchata ipsorum quoque Patrum non paucos extinxit. Episcopo et reliquis prope omnibus, ad quos cura pertinebat, fuga dispersis, deserta erat ciuitas: plenae iacentium ac morientium domus. Id supremae necessitatis tempus et caritatis promendae rati Patres circum ire vias: sacrosancta mysteria agentibus animam impertire: solari iacentes:
<pb id='s069' n='69'/>
excitare ad propitiandum Numen incolumes: non die, non nocte quietem capere. Tam excelsi animi caritatem miratus Episcopus, potestatem quosuis absoluendi ab sibi reseruatis criminibus <note>151 P. Marcellus Salazarius.</note> fecit. His in laboribus maxime eminebat Patris Marcelli Salazarij ardor; cuius in omni genere, et in suo macerando corpore, et in iuuandis proximis, et in rerum diuinarum cultu insignis memoratur virtus. Is inter concionandum contagione attactus, in extrema concione populum rogauit, vt Deum pro se quoque precarentur; sentire se peste ictum. Octo ante annis Compluti Societatem ingressus, pridie Nonas Octobris laetissimo animo ac vultu, benefactis onustus ad Dominum emigrauit. Iam XVII. Kalendas Septembris <note>152 Petrus Cabrera, Antonius Fontoua.</note> Petrus Cabrera Catalaunus clara stirpe ortus obierat: postea Rector ipse Antonius Fontoua item Catalaunus est mortuus: cui ob religionem atque prudentiam Barma, cum Romam abiret, partes suas in administranda prouincia delegarat.</p>
<p><note>153 Franciscus Toletus in Societatem adseitus.</note> Horum in locum magno foenore nouos Deus Socios reddidit. Salmanticae adiunxit se Societati praeter caeteros Franciscus Toletus, iam tum in Theologia Magistri ornatus insignibus, et anno aetatis circiter vigesimotertio publicus Philosophiae interpres: de quo erat opinio paris aeui aeque doctum tota in Hispania neminem esse. Adeo vt eius olim praeceptor Dominicus Sotus prae ingenij miraculo solitus esset prodigium appellare. Sed et eximios, vt solet, ac sane multos, amplius quatuor ac triginta Complutensis Academia <note>154 et Alfonsus Deza,</note> submisit. Commouit plurimos Alfonsus Deza. Is inter eius Academiae iuuenes propter rara decora, et magnarum laudum semina princeps habebatur: in eum conuersi oculi omnium erant. Eo Paschalis Mantius Theologiae sancti Thomae vetus ac celebris professor, quamuis multas lustrasset inclytas vrbes, maioribus naturae praesidiis ad litteras ornatum negabat quempiam a se cognitum. Iam Philosophicarum disciplinarum (artium vocant) Magister effectus (quo in decore primum obtinuerat locum) eumdem breui in Theologiae Doctoribus habiturus, propter ingenij praestantiam morumque suauitatem, quosuis docentium honores, et pleraque eorum, quae mortales mirantur et ambiunt, habebat in promptu, vltro in sinum ambitiosius pene quam ambiuntur, conuolatura. Sed his ille omnibus praeposuit Domini crucem. Quaeres eo etiam inter Academicos motus ampliores exciuit, quod inopina omnibus accidit. Amplius ille quidem anno vocante Deo tergiuersabatur, ita nostrorum hominum expers consuetudinis, vt quamuis eorum non paucos nosset, ac notus prope esset omnibus, neminem tamen esset allocutus. Sed Deus, qui iam tandem finire velitationem, et victoriam maturare volebat, collaturus quodammodo pedem, et ad decretoria arma rem deducturus, perpulit, vr per hebdomadam sanctam ad exercendum spiritum in Collegium se reciperet. Postero die quam exercitationem occoeperat, incidit in febrim; quae morbum corpori, medicinam animaetulit. Curari in Collegio voluit: nec satisdum bene conualuerat, cum animo iam inde a primo vsu prudentiae homologesi purgato, negauit se inde pedem ad saeculum amplius relaturum. Quia notus erat, et tamdiu deliberasse confirmarat, facta est manendi potestas. Quod vbi fama vulgatum est, multos dies nullus Compluti sermo nisi de ea re fuit. Id circo solum damnare factum, vt videbatur, repentinum minus audebant, quia Deza id ea iuuenis <note>155 Ferdinandus Alcarazius,</note> sapientia et grauitate fecerat. Hunc consecuti Ferdinandus Alcarazius Latini sermonis apprime sciens, et laurea donatus poeta; mox Theologi <note>156 Martinus Gomius.</note> quoque Doctoris insignibus donandus: et Martinus Gomius e Theologorum Academiae Collegio, qui Maiores dicuntur. quod eo visum est mirum magis, quia cum passim ad Societatem e caeteris venirent Collegiis, et ex eo nullus ad eam diem ad vllum accessisse Religiosorum Ordinem memoraretur, qui ibi versabantur, vulgo per iocum quasi in arce tuti dicebantur. Sed gratia Christi, cui nihil imperuium, nihil inexpugnabile est, claustra quoque illa parum salutaris munimenti refregit. His successere tres docti bonaeque indolis iuuenes Petri Sancij discipuli, iamque in Philosophia designati Magistri. Per hos visus est Deus viam ostendere praeceptori. Nec dubitauit bonus magister vestigia discipulorum sequi. Ingressus est aliquanto maiore motu, quam Deza, quia et corroborata magis auctoritas erat viri, et modo plane Compluti nouo in <note>157 Petrus Sancius.</note> aditu sese gessit. Non solum Doctor excellens Petrus Sancius, publicaeque Philosophiae interpres erat, sed etiam Rector Academiae cum insigni approbatione omnium, qui summus est ibi gradus honoris, fuerat. In concionibus etiam, quas non semel habuerat, non mediocrem adeptus erat nominis claritatem. Quae animi egregia bona corporis honesta et venerabilis species decorabat. Dum missas ex India legit Patrum nostrorum litteras, animaduertere coepit quantum in vltimis terrisii viri pro Dei causa laborum sumerent: simulque ad sese retorta cura cogitare quam segnis ipse desideret. Hinc noua orsus consilia animo volutare, ad aemulandum decus, atque ad aerumnarum ingentem cupiditatem accenditur: nec languide rem transegit. Postquam cum Emmanuele Collegij Societatis Rectore, vt se reciperet conuenit, primum auditores alloquitur in gymnasio, et bonam veniam petit. Se diu multumque animo mortalia versasse: fluxa cuncta, vitam hominum breuem incertamque reperisse. Vidisse praeter animi salutisque aeternae curam inania et ludicra omnia. Quid enim esse longum morituris, quod vna moriatur? Quid autem prodesse breuia aeternum victuris? Ergo decreuisse monstratam a Christo, recens initam ab auditoribus quoque suis arctam, quae ad aeternitatem ducit, ingredi viam: pietatis ante omnia, dein etiam sui, qui ipsos et ex animo dilexerat, et nunc erat verius amaturus, meminissent. His similia multa cum diceret, discipulos, qui eum amabant pariter et obseruabant, diuersi agitabant motus. His deinde certatim, quamuis repugnantem, duobusque e Doctorum Collegio praecipuis Magistris prosequentibus salutatum Academiae Rectorem pergit. Qui dum hominis tanto cum comitatu aduentum miratur, Petrus ad eius repente aduolutus pedes, faustam precationem, per
<pb id='s070' n='70'/>
quam liceat in Societatem transire, petit. Rectori ludus principio videbatur: vt autem animaduertit serio agi, noua re, Petriferuore, quem quasi aestuantem sibi ante pedes obiectum videbat; comitum, quorum plerisque confuso in vultu oculi madebant, conspectu, tam vberes in lacrymas soluitur, vt praefletu formare vocem in verba non valeret. Pauca tandem in eius consilij praefatus laudem, millies bene precatus dimisit. Petrus <note>158</note> eodem discipulorum et collegarum, et multorum e nobilibus academicis comitatu septus recta ad Societatis Collegium tendit. Partim fama celeriter sparsa, partim eius spectaculo agminis excitis hominibus ingens multitudo confluxit. Vt ventum ad Collegium, noluit Petrus pedem introferre, quoad Emmanuel Rector aduocatus prodiret. Itaque ad fores ipse, cumque eo vniuersa illa constitit multitudo. Vbi primum Rector apparuit, in oculis omnium Sancius submittit se in genua, perque Dei amorem obtestatur, vt se licet immerentem recipere in famulorum Christi numerum velit. Hanc diu fuisse, hanc esse nunc maxime votorum suorum summam, in Dei seruitio viuere ac mori. Emmanuel admonitis qui aderant, haud nunc primum id negotij secum a Doctore agi, complectitur, gratulatumque Deo ducit in templum. Prosequitur turba spectatorum et comitum. Ante sanctissimum Christi corpus pariter omnes (multitudinem vix templum capiebat) innixi genibus aliquantisper orant. Hîc vero in digresu vltimo iucundissimum spectaculum fuit, cum veniam et commeatum petens Doctor humi se abiiceret, fleretque: caeteri omnes certatim etiam prouoluerentur, et rogarent pro se quisque sui memor esset, et quamuis obnitentibus oculi humescerent; et alta demum trahentes suspiria aegre diuellerentur. Credi vix potest, qui toto oppido motus extiterit. Nunquam, quod homines recordarentur, rem talem perspectam Compluti narrabant. Et sane humilitas et pietatis ardor, quo sevir tantus gerebat, quoque vocationis beneficium ponderans extollebat, nescio quid supra consuetudinem, et humano maius erat. Nec multo post, vt in sui, quem tanti faciebat, contemptu animum obfirmaret, vouit, quantum in se esset, totam vitam domestico vel obsonatori, vel coquo famulaturum: vt moderatoribus in regendo eius feruore vigilandum sedulo esset. Quoad Philosophicum stadium, cuius non longe, distabat a meta, decurreret, iussus est, quamuis e Societate iam esset, et in Collegio versaretur, continuare in Academia publica docendi laborem. Multique deinceps, ac praeter eostres, quos dixi praecessisse, alij quatuor ex eius discipulis tam illustre exemplum secuti sunt. Decuit vero tam ex alto inchoarequi celsissimam molem fundabat; praeterque caetera magna opera, in orbe terrarum nouo Mexicanae prouinciae cum summo earum gentium bono erat futurus parens: id consecutus, vt, quemadmodum ex laboribus Apostolicis apud Indos prima conceperat semina Apostolicae vitae, ita nihil degeneres fructus, verum pares seminibus ferret.</p>
<p><note>159 Ludouici Medina</note> Placentiae quoque operario insigni Societas aucta. Ludouicus is Medina fuit e prima Abulensium <note>prastantissima virtus.</note> nobilitate ciuis, iudicio vir acri, summaque prudentia: quam longo vsu, annos quadraginta iam natus ex multis hominum moribus, vrbibusque perspectis parauerat. Italia miles, Hispaniaque omni lustrata, nouum etiam peruagatus orbem, magnis vbique ac fere semper e sententia rebus gestis; cum simul (vt in communi vita) cultu pietatis eximio pacem conscientiae quaereret, nunquam tamen toto in orbe terratum, tantaque multitudine ac varietate gestarum rerum, in quo plane acquiesceret, locum negotiumue aiebat se reperisse, nisi postquam in Societatem conscriptus vilissima in ea vsus quotidiani ministeria exercebat. Tunc nimirum discere potuit quam prope esset, quamque parabile, quod tam procul, tantoque labore frustra quaesierat; cum intus in ipso esset animo, quod extra venabatur. Ille vero tam insperato fruens bono nullum susceptae vitae dilaudandae admirandaeque <note>160</note> finem faciebat. Praeerat Collegio Placentino Martinus Gutterrius, qui vt mediocri nec sua, nec suorum virtute erat contentus, et robustam Tironis videbat alacritatem, multa ei liberaliter indulsit, per quae militarem iactationem atque ferociam omnino sub Christi iugum mitteret. Nam publice siuit per vias pallio tunicaque exutum incedere. Ad lanios emptum obsonia instar mancipij, in forum ad raphanos vendendos mittebat. Iumenta etiam quaedam in mercatu venalia duxit, et alia duo agens plus quinquaginta leucarum iter solus confecit; vt ipsum pro Christo virum ac militem adeo nobilem factum iumentum agnosceres. Rem, quam satis possidebat amplam, in pauperes et religiosas causas erogauit: nec pauca in Collegium Abulense contulit. Creatus subinde sacerdos (vt semel de eo narrem) consentaneam tirocinio militiam, liberandis defendendisque a peccatis animis ad vltimum spiritum exegit scienter, strenue, feliciter. Demortui lingua post duodecim annos, caetero capite corporeque in ditionem mortis plane redacto, rubens ac vegeta perinde acsi viueret, inuenta est. Constabat hominem in tota vita scientem nunquam mentitum. Itaque rem mirantibus Patribus testimonium ac decus eximiae illius fidei visum est. Nec vero ab horrens est praemium: nec profecto, si recte existimetur, magis mirum hominis mortui incorruptam vigere linguam, quam viui nunquam tam longa aetate, tamque diuturna militia fuisse mendacio temeratam.</p>
<p><note>161 Ioannes Vega moritur.</note> Inter haec laeta Ioanne Vega mortuo, non leue incommodum et Societas et Hispania omnis accepit. Ad fuit illi supremo tempore Borgia aliique de Societate, quorum conspectu recreari se optimus senex aiebat. Vsque ad extremum spiritum mentem illam, qua tantum semper valuerat, tamque sancte vsus erat, Deus fecit vt haberet in potestate, nec nisi de Deo loqueretur. Denique, <hi rend='italic'>Cupio dissolui, et esse cum Christo,</hi> ingeminans, vndecimo Kalendas Ianuarias vicina iam luce feliciter expirauit. Preces et Sacra multa pro eius anima Deo vbique facta, aliaque edita memoris animi signa, quae et parenti salutaria, et filiis quos plane suae erga Societatem caritatis heredes reliquit, gratissima accidere. Viuet viri memoria, administrataeque
<pb id='s071' n='71'/>
ab eo reipublicae forma inter prima Christiani imperij vigebit exempla, dum Roma, dum Vallisoletum, dum prouinciae aliae, ac Sicilia nominatim, superstes erit.</p>
<p><note>162 Petrus Martinius et Petrus Domeneccus cum classe in Africam missi.</note> Eodem anno Praefecto regiae classis Martino Corduba Alcaudeti Comiti bellum in Africam et milites deportanti, duo, vti postulauerat, e Societate sacerdotes cum Laicovno, Petrus Martinius, et Petrus Domeneccus adiecti comites, Hi, dum conscensionem expectant, in agrum Murcianum egressicum salute plurimorum mortalium excursionem fecere. Nec Africana ipsos expedido, quamuis armati male gesserint, perinde frustrata est; prout diuinorum est militum, quam humanorum alea certior. Cum enim Oranum, quae vrbs in maritima Africae ora sita Hispanorum praesidiis tenetur, classis prospere attigisset; hîc Patres, dum promouetur ad Mostaganum exercitus, ad militum, qui in noso comio plus quingentis decumbebant, animos et corpora subleuanda, subsistere iussi sunt. AEgre initio illi tulere se in nosocomium quasi ad vmbram et otium retrusos, qui cupiebant casuum participes omnium, vti belli nomine abducti fuerant, ita militibus in praesenti conflictus discrimine praesto esse. Ac fuisset sane praesidium opportunum. Nam Christianus exercitus Barbarorum multitudine sine modo praegrauante, ad internecionem prope deletus; et, qui superfuerant, a Barbaris capti sunt. Cuius cladis perlato in Hispaniam nuncio non magis caeteri suos e militibus cognatos carosque, quam Socios nostri suos luxere pro mortius, et solemnibus tota prouincia precum et sacrificiorum piaculis lustrauere. Verum illos diuina prouidentia dies noctesque in aegrorum salutem intentos ad diuturniorem militiam reseruauit. Ac Petrum Martinium clarior pro Christo martyrij, quod in Florida orbis noui prouincia deinde fecit, manebat triumphus.</p>
<p><note>163 Conimbricensis Collegij magnitudo.</note> In Lusitania rerum, si vspiam, florentissimus status. Instituta formabantur, et reditibus fundabantur Collegia. De nouis instituendis erant qui serio agitarent. Conimbricae ad centum et quinquaginta Socij numerabantur In regio Collegio, quod vocabant Artium, quatuor erant classes Dialecticae omnique Philosophiae tradendae: decem Grammaticae, et humanioribus litteris, praeter vnam, in qua caritas, quae omnia sustinet, ipsa internoscere elementa atque formare calamo puerilem aetatem docebat. Adhaec linguae Graecae et Hebraicae praeceptores. Petrus Perpinianus in admirationem cunctos rapiebat cum exteris eloquentiae partibus, tum actionis praecipue dignitate. Cum alij quamuis eloquentes vix ad horae dimidium patienter audirentur, horas ei vel binas fauentes animos, recentissimas praebebant aures. Qui vtinam, quod et ipse hoc tempore meditabatur, et Michael Turrianus auctorerat, Beati Inacij vitam, et Societatis Historiam conscripsisset. Eius inprimis celebrirate nominis fiebat, vr fama vulgo esset, apud Societatem iacere Philosophiam, florere Humanitatem. Quod plane erat alienum a vero. Nec Petrus Fonseca sapientiae studia minore cum facultate tractabat. Sed videlicet in his aemuli aderant, non item in illis. Comparatumque vsu est, vt homines haud libenter omnia ad vnum, siue hominem, siue coetum deferre soliti, quaedam eo dent liberalius, quo caetera impunius detrahant. Dedit operam tamen Michael Prouincialis, quia aduersa fama haud multo secus ex vano, quam ex vero nocet, vt ea, quanrum fieri potest, aboleretur: quod breui est Consecutus. doctrinae viribus in conspectum disputando datis, ipsisque disputationibus, ac reliqua studiorum ratione in eam, quam ex Vrbe detulerat, redacta formam; adhaec se Fouseca athleta iam nobili repetere; arenam eamdem iusso. Frequentabant gymnasium mille circiter auditores, in quibus multi e, mutis Religiosorum familiis: quorum, vt par est, inter condiscipulos modestia et sedulitas eminebat. <note>164</note> Iam tum agitari coeptum de via, qua Philosophorum immensi labores tum magnis vairiisque voluminibus versandis, tum multis exscribendis in compendium mitterentur: datumque Fonsceae negotium commentarios aeque magistris ac discipulis ad id vtiles concinnandi. Quanquam ille postea magis indulsit ingenio, quam vsui seruiuit. Ad reliqua ornamenta, quibus <note>Aenigmatum explicandorum certamen.</note> post autumnales ferias exhilarari noua studiorum auspicia excitarique solent, accessit hoc anno aenigmatum interpretandorum certamen. Condita ea diligenter, et artificiosis implicata ambagibus proposita communiter sunt scholasticorum curiosae sagacitati, delectis ex vniuersa Academia iudicibus, quos cum virtutis generisque commendatione sapientia anteferrer, et praemiis propositis, qui callida inuolucra propius fidem ac certius euoluissent. Placiut, magnoque; animorum aestu susceptum certamen est, et maiore posteris frequentatum est annis. Spinosa profecto ille cebra non tam exacuendis, quam torquendis apta ingeniis; nectam saepe solertium quam felicium honestamentum.</p>
<p>Ad res praeclare extra Europam gerendas ingentia duo annus hic adiecit praesidia, primum nouos rerum publicarum procuratores, et sua sponte ad omnem laudem factos, et mandatis Reginae Lusitanae Cardinalisque Menrici incitatos. Hi fuere in Brasilia Mendus Sa, in India Constantinus Brigantinus. Deinde quotidianas preces, quas cuncta in Societate Lainius ad impetrandam a Deo Sociis inter alienas a fide nationes dimicantibus opem edixit. Ea porro hinc consecuta est in melius rerum conuersio, vt plane diuini Numinis praesentia, et quantum in Principibus momenti ad populi piemtem fouendam <note>165 Res Brasilicae.</note> sit, apparuerit. Adhaec Brasili neophyti, qui praesertim in vrbes. S. Saluatoris residui erant, nec fuga cum caeteris euanuerant, paulatim cicurabantur. <note>166 Miracula sanitatum.</note> Nihil erat quod rudem populum ad pietatem pelliceret vehementius, quam restituta aegrotantibus, quos in templum deducebant, Patrum precibus sanitas. Diuina bonitas ad captum gentis indulgentia mira descendens, multis quoque infantibus, qui viuere nullo pacto vide bantur posse, statim vt sacro tincti sunt flumine, vtramque tribiut vitam. In his vnum dum animam ageret, impius genitor adduci non poterat, vt admoueri vitalibus aquis pateretur: cuius pertinaciam cum Socij diu frustra concussam, tandem conuersis ad Deum vocibus expugnassent;
<pb id='s072' n='72'/>
allato infante, raptimquem ne sero res conficeretur, omnibus quae de more praeeunt, cerimoniis praetermissis, baptizato, mirum dictu repente salutaris vndae attactu, clara omnes (vt re ipsa contigit) restitutae ei salutis viderunt indicia. <note>167 Patrum nauitas et humilitas.</note> Haec Dei clementia auctoritatem Patribus, diuinis rebus venerationem augebat. Et sane naui illi fidelesque caelestis agricolae adiutores, quo sterilius colebaht solum, hoc magis intendebant curam. Ac ne quid omitterent, quod siue Christianorum veterum pietatem fouere, siue Ethnicorum inuitare animos posset; non modo saepius quam solerent ante, nosocomium visere hoc anno institerunt; verum etiam iis, qui carcere tenebantur, in summa inopia, cum aliud leuamentum non suppeteret, adportare suis humeris aquam, suis manibus sordida eluerevasa, aliaque seruilia obire officia non refugerunt. Quae caritas pariter et humilitas acrius, quam quoduis verborum genus cum aliorum, tum praecipue vinctorum (quod genus hominum maxime solet incurabile esse) dura corda deliniuit. Tertiodecimo Kalendas Februarias hominis in ea regione principis, quem Gatum vocabant, filius additus est fidelium coetui, et Sebastiani donatus nomine. Magna erat pompa celebrandus baptismus, sed catechumeni id valetudo non tulit: morbo dein superante, cum tandem IV. Nonas Aprilis saepissime diuinum Iesu nomen appellans, in complexu Domini crucrisque animam exhalasset, quod baptismo debebatur splendoris et magnificentiae, redditum est pompae funeris: permultumque caeteros Ethnicos ac demortui cognatos ille honos erga <note>168 Notabile exemplum pudicitiae.</note> res Christianas affecit. Pudicitiae hîc exemplum memoria dignum subiiciam per seque, et multo magis pro regionum effusa intemperantia mirum, liliorum specimen, quae illas quoque inter horrentes spinas cuncta edomans aura diuini Spiritus procreat educatque. Brasila puella in Christiano ritu matronae Christianae domi educata ad caeteram insignem pietarem sua plane sponte, nullius mortalium, sed (vt fides haud dubia est) caelestium tantum instinctu, apud animum suum statuit omni ope ad vltimum vsque illibatum tueri pudoris florem. Ea mox diuendita in manus incidit dominorum religione quidem Christianorum, qui tamen haud raro Christi sanguinem per summam ihdignitatem foedae appetitioni posthaberent. Hos magnanima virgo turpiter solicitantes, non modo obtestationibus lacrymisque repulit semper victrix, sed etiam saepe rubore perfusos in admirationem inusitatae in barbara seruaque sanctimoniae adduxit. Ac muniendo suo thesauro assidue interna cum animaduertisset heros magna pietate Christi in patibulo fixi effigiem colere, paruulam sibi eiusmodi imaginem ad collum appendit: nec cessabat interim, quacunque posset via, oris sibi speciem deformare. Nihilo tamen minus flagitiosos dominorum animos tartareus vrebat ignis. Ab vno ex iis abducitur per speciem negotij in villam, vt ibi Christi ouiculam ab omni humano desertam praesidio infamis lupus inuaderet. Quid hîc ageret tantas compulsa in angustias ancilla Christi? Christi ipsius effigiem, quam ferebat e ceruice suspensam, inter vberes lacrymas, et ardentia suspiria manu suscipit, flexisque ante sacrilegum praedonem genibus, Per ego te; inquit, hunc, quem adoras, quaeso testorque, absiste: ne attinge me: ne, contra si faxis, malum te aliquod nec opinatum percellat. Permouit haec actio in sanum hominem. Qui demum desperata victoria victricem ancillam dignus ipse catena, foedumque diaboli mancipium indigenae vendendam curauit. Nihilo is melior aut temperantior erat: ab cuius tamen importunitate inuicta caelestis sponsa Regis saepe ad honestas fugiebat matronas. Tanta demum virtute cognita Patres, stipe corrogata emptam virginem in tutoque collocatam nosocomij ministeriis destinarunt.</p>
<p><note>169 Res Indice.</note> Prouinciae Indiae partium alia aliarum conditio et fortuna fuit. Circa Goam, supraque et infra sat prospere gesta res. In Molucis et in Iaponia saeuierunt bella: nec minus exhaustum aerumnarum, quam fructuum collectum. Cum Constantino Prorege modicum Patribus subsidium Marcus Prancudus et Andreas Fernandius Goam venere. In Goano Collegio hoc anno mille nongenti sexdecim baptizati: multi etiam in Boreali supra Goam tractu ad fidem adiuncti Salsettana in insula, Bazaini ac Tanaae. In his homo septuagenarius, qui ab remotis regionibus vix trahens spiritum, senio pelliumque, quibus inuolutus erat, squallore horridus, ad baptismum se venisse praedicans, diuina scilicet manu ductus, altero post eum susceptum die suauissime expirauit. Non paucos etiam pueros ibi et puellas, quos parentes Mauris parabant vendere, emêre, vt solebant, Socij, et fecere Christi libertos. Felicem omnino mercaturam eo maxime nomine, quod inter eos in fantes cum quidam sacro renati fonte haud multo post vitae periculis morte sub ducerentur, non erat dubium, quin exiguo iis pretio emeretur aeternitas. Gratia Christo, cuius iam omne superante pretium comparata erat sanguine. Iamque in extructa Tanaae ad alendos pueros domo, in fideque instituendos centum ac triginta <note>170 Pagus Sanctissima Trinitatis conditus.</note> versabantur. Ad haec prope Tanaam deserto in agro, sed trium vbertate fontium, et aliis commoditatibus opportuno, quem P. Consaluus Rodericius regia stipe coemit, pagus conditus, et neophytorum in eo populus collocatus: quo facilius institui ac defendi ab Saracenorum impietate et importunitate possent. Pago nomen ab Sanctissima Trinitate factum: eidemque templum ibidem exaedificatum est ad vlciscendam diaboli iniuriam: cuius videlicet instinctu percelebri olim in Pagodo quasi adverae sempiternaeque Trinitatis aemulationem tres dij ita ficti, vt tria ex vno trunco extarent capita, colebantur. Vere enim sanctus Philosophus, idem que <note>Apol. 2 ad Anton.</note> Martyr Iustinus ait astute daemones, vt Christia na sacra obscurarent, fecisse, vt Poetae iis similia (quae nimirum inter Ethnicos fusa sunt) multa confingerent. Id diuinissimae Trinitati primum tota in India templum sterit.</p>
<p><note>171 Piscaria ora res.</note> Infra Goam etiam in ora Piscaria ad faciliorem eruditionem nouum in pagum Christiani traducti. Eamque ob rem P. Iacobus Soueralius captus, male acceptus, ac prope extinctus ab Ethnico est pagi domino, vnde Christiani migrauerant. Caeterum in excolenda recenti illa longeque
<pb id='s073' n='73'/>
sparsa Domini vinea Patres omnes ex laboribus grauiter aegrotarunt: et Michael Barulus ex iis, qui destinati AEthiopiae erant, pridie sacri Aduentus ad laborum suorum percipiendos in aeterna beatitate fructus in vicem AEthiopiae caelum petiuit. Cosaluus Prouincialis, vt onus aliquo pacto leuaret, interdum Goam aliquos ad quietem modicam euocare instituit, aliis interim in decedentium locum submissis. Nec animls eorum minus, quam corporibus cohsulens, simul omnes in ora Piscaria quater in anno conuenire, seque inuicem excitare ad pietatem ac vota instaurare iussit. quod salubre inprimis inuentum fuisse euentus ostendit. Quippe longo post tempore longinquis ab oris, cum suis quisque aerumnarum frugumque manipulis conuenientes, gaudio primum inenarrabili reuisebant se inuicem et complectebantur; deinde paucis, quibus vna erant, diebus disciplinae Religiosae tum regustabant otium, tum seueritatem vsurpabant. Certatim ab Henrico iniungi publicas sibi pio erratis rogabant poenas. Cunctis feruentibus, dum aliud alius voluntariae afflictationis impetrarum genus in publicum profert; omnium adhuc magis iis ab exemplis tanquam pluribus copulatis ignilius inardescebat pietas. Simpliciter amanter que indicabant inter se quae quis in alio desideraret, et emendationis, et exercendae humilitatis causa. Adhaec suarum exposito Ecclesiarum statu, in commune de earum promduendarum via et ratione consultabant; et opportunos Henricus stimulos, apta cuique monita adhibebat. Ita demum eluta generali confessione conscientia; votisque instauratis, aucti viribus animisque, recentes et integri ad opus digredientes, et sibi fructuosius laborabant et proximis.</p>
<p><note>172 Res Cocinenses.</note> Cocini hoc tempore Melchior Nunnius, qui anno superiore ad regendum id Collegium venerat, paruis aeque ac magnis in rebus oraculi instar consulebatur. Pacem inter multos, ex quibus factiones et publicum timebatur exitium, conciliauit. Duos praeterea duces. qui sibi et vim armata manu intentabant, et inuicem struebant insidias, vt arma et fraudes cum ira ponerent, flexit. Quam ad rem egregiam operam etiam contulit Frariciscanorum Custos. Cum Episcopus ille Armenius (de quo supra memini) tandem Cocinum venisset, Proepiscopi diligentia datus est in custodiam: et Melchior, qui cum eo disputaret, accitus. Adeoque veritati Deus fauit, vt conuictus haereticus publice cunctos errores de scripto recantarit. Verum ne fortasse libertarem nactus ad ingenium, quod facile vsu venit, et ad exitiale magisterium rediret, Goam primum missus est, inde asportatur in Lusitaniam. Illud mirabile diuinae bonitatis documentum <note>173 Insignis conuersio heminis nocentis.</note> in homine prorsus immerente est editum. Quadraginta annos graui animi languore miser conflictabatur: nec sincere vnquam sacris medicis patefecerat morbum Cupiebat Melchiorem conuenire, et apud eum virus emouere: sed innumerabiles Satan moras et obices opponebat. Tandem cum ex vehementi dolore stomachi decumberet, Parrem accersiit. Cumque soli in cubiculo essent, ita repente obstructis faucibus angi torquerique coepit, vt penitus vi loquendi intercepta proxime abesset a morte. Melchiorem improuisa res nonnihil commouit, tamen ad opem diuinam confugiens super laborantem propere Euangelij sancti Ioannis initium recitat. Attollit oculos miser, ac recepta voce adfuisse diabolum narrat, qui se non modo non sineret loqui, sed etiam faucibus arctissime pressis conaretur extinguere. Nimirum praedam nolebat tamdiu possessam eripi, sed protinus raptare secum in tartarum. Quod praedo teterrimus, quantum in ipso est, statim vt quem in letale crimen impulit, semper molitur. Verum dementia boni pastoris; quae tot annos aberrantem insecuta erat ouiculam, non sustinuit, cum iam se redderet, deuorari. Ita quamuis indignante et oppugnante Satana anima illa tyrannidem eius magno sensu, magnaque sarciendi tot annorum iacturam voluntate per accuratam homologesim excussit.</p>
<p><note>174 Res Molucenses.</note> In Molucis capto ab Lusitanis Cacile Aerio Rege Ternatino, qui praeter vim et opes auctoritate, doctrina cultuque superstinonis, summum Mahometismi munimentum erat, et a quo Cacizij tanquam ab supremo Antistite petebant responsa, spes erat magnam Euangelio sublatam moram. Sed contra euenit. Et suapte sponte ob insitam in Regem caritatem et filio eius incitante Ternatini sumptis armis tumultu ac terrore compleuere omnia, vt priore anno memorare exorsus eram. Vrbem dein Ternatem graui obsidione cinxerunt. Sub huius tumultus initium Alfonsus Castrius gloriosum fiuem sortitus <note>175 Pretiosa mors Patris Alfonsi Castrij.</note> est. Insulae Iris, quae haud vna plus leuca Ternate distat; incolae quidam Mahometani iusius missu Regis Aerij, in cuius ditione erant, ad Mauricam eum regionem vexerant, vt, cum 1 Ecclesiarum statum earum composuisset, et Sociis eas, quos vexerat, assignasset; retro Ternatem, inde in Baccianum profecturus, se reciperet. Inter haec captus Rex, bellum exortum, omnia hostibus circa occupata maria. Misit nuncium Viera, qui moneret, ne sic ardente bello, reditum tentaret; verum serus fuit: iam maturata profectione Alfonsus aderat. In tempore magis nuncius venit ab captiuo Rege (vt fama tulit) permutationem cum eo sui sperante submissus ad nautas, vt hominem comprehenderent. Illi sine mora, veluti rabidi praedones libros famuli Dei, sacrum calicem, ac caeterum ap paratum rei diuinae, et quidquid ad humanae necessitatis veliebat vsum, diripiunt: mancipiis etiam tribus, quae eum comitabantur, manus iniiciunt; et ipsum adorti vestimentis omnibus: nudatum, crassoque circa collum fune implicito, totum in modum cruciaffixi arcte ad nauigium alligant: tum ita vinctum nudumque ad captiui Regis filium sub ipsam Ternatem, quam obsidebat, deportant. Barbarum licet pectus, vt cui longo vsu nota Patris inter Christianos dignitas ac veneratio erat, ea species conimiseratione et quadam verecundia pupugit. Itaque satis constat femoralia sibi ipsum, et indusium detraxisse, et eius texisse nuditarem. Inde cum postularet sibi captiuum tradi, vt custodia fida seruaret, praedones ob eam rem negantes tradi necesse esse; custodiam enim se in omnes partes
<pb id='s074' n='74'/>
intentam tutissimamque adhibituros, secum <note>176</note> in suam insulam Iri auexere. Huc vbi ventum, tursus donatis a Regulo integumentis spoliant, et exiguo tantum panno femoribus circumiecto, manibus post tergum vinctis, praegraui; ad collum alligato stipite, aperto sub caelo statuunt: atque ita triginta dies totidemque noctes habuere. Quod maxime videtur tormenti genus benigna Dei sapientia permisisse, tanto pretiosiorem athletae suo vt laboraret coronam. Nam ob aerumnas euangelizandi, et earum inclementiam regionum (vt vero simillimum est) siue qua alia causa adeo valetudinem attenuarat, vt leuissimae ad nudum corpus appulsu aurae offenderetur: eamque ob rem ne noctu quidem ad quietem vestes deponeret, nec obsoletum indusium cum recenti, nisi quam clementissima tempestate mutaret. Caeterum Mahometanis haud satisfuit ad eum modum sub dio, caeli ac tempestatum iniuriis expositum, vinculis ac ponderibus oneratum, et nudum tamdiu habere; sed nec interim destiterunt cum aliis diuexare modis, tum lacerare verberibus. Quodque supplicium erat acerbius, non raro sanctas aures vulnerabant impiis vocibus, per quas ad defectionem ab Christo, et transitionem ad Mahometum solicitabant, comiter haud dubie et liberaliter habituri, si persuaderi posset. Caeterum heros inuictus non modo impium ratus verum Deum pro falso Propheta deserere, verum etiam prorsus insanum, minutissinam stillam vitae mortalis immortalitatis iactura emere; metuque momento praeteruolantis mortis in mortem ruere sempiternam; nihil subire, nihil perpeti recusabat, modo (vt sanctus Martyr Ignatius loquebatur) Christum Iesum nancisceretur, cui se non modo communi cum caeteris Christiunis, sed etiam proprio nexu in Societate hac obstrinxisse fidem recordabtur. Mahometani vbi nihil profici vident, et hominem Dei cum reliquis cruciamentis, tum inedia prope incredibili ita cousumptum, vt spes nulla vitae superesset, maturare ei mortem decreuere, rati quod tantopere incentam custodiam Regulus commendarat, non aliter melius custodituros. Ergo sicariis duobus mactaudum tradunt. Illi arreptum per asperas cautes secundum litus deducunt, locum, qui maxime placeret, tanto sceleri delecturi. <note>177</note> Ibat Pater specie quidem spirans cadauer, at animi eo vigore, vt velut exhausta mala non consumpsissent robur, sed pondus tantum leuassent corporis, abrupta et confragosa saxa leuitate quadam mira superuaderet. Quin adeo tanquam non ad necem, sed ad conuiuium properaret, notabat ipsemet loca idouea, intersistensque tortoribus demonstrabat. Quod cum semel atque iterum fecillet, occurrit modica planities exesae rupi subiecta, in qua magnus iacebat truncus, quem maris vndae alluebant. Atque Alfonsus, Nonne hic locus placet? inquit. Cum placere hunc demum respondissent, rogauit vt tantisper vincula sibi manuum, quas adhuc vinctas post tergum habebat, leuarent: illisque renuentibus, Agite, inquit, soluite, num ne fugiam timetis? Nihil est quod time atis. Quod ita comiter, itaque eos blande intuens, et quasi subridens dixit, vt fera pectora mitigarit. Vbi solutus est, continuo abiicit se in genua, liberasque ad caelum manus et oculos tollens, vultu sereno ac pio aliquantisperorat: ac protinus finita oratione, incumbens trunco, Iam vero, inquit, quod cordi est perpetrate. Accurrerant e sparsis per litus ad spectaculum piscatores nonnulli, et alij quidam e simplici vulgo, qui inter miserationem et horrotem suum Alfonsi securitatem, et vultum placidissimum mirabantur. Statim ergo vt sacra illa victima ad ictum se composuit, grauem ei plagam sub costas carnificum alter infligit, et alteram, qua demum confectus est, alter superaddit: dein addita mortuo tertia, exanime corpus in mare deuoluunt. <note>178</note> Hic exitus beatissimum Martyrem caelo inuexit. Neque enim hanc illi pretiosi tituli gloriam, modo rem ex aequo bonoque aestimet, quisquam negabit. Quippe causa necis nulla fingi probabilis potest, quae non velut e semine ex odio Christianae religionis oriretur. Nam si, quemadmodum fama tulit, princi pio comprehensus tantum fuisset, vt cum Rege permutaretur, non ea fuisset necis causa, sed custodiae diligentis: nec debuit ita torqueri, tam diuque, tam acerbe vexari, sed potius cum cura et humanitate atque honore haberi. Deinde nunquam constat tanto interuallo de permutatione factum verbum. Irienses aiebant a se comprehensum, quod eius operâ ipsorum Rex captus esset. Sed apertissima erat vanitas, cum ipsimet nossent Patrem semper Ternate abfuisse, et a Lusitano Praefecto non modo non solitum consuli, sed etiam magnopere diuexatum. Denique ignorare non poterant, si qua ei ab Rege dissidendi causa esset, vnicam esse eam, quod ille Christianis rebus per mille dolos aduersaretur. Igitur illa maxime videntur in sanctum virum causa incitati, vt dolorem suum ex capto Rege in cum effunderent, et grauem Christianis dolorem reponerent, cum magistrum et quasi Patrem eorum adeo carum ipsis ac venerandum excruciarent. Quae causa eo redit, vt propterea Alfonsus occisus sit non modo quod Christianus, sed etiam quod Chritianorum doctor ac pater esset. Verum quid plura? Cum constet saepius conatos ad Mahometum pertrahere, cui dubium sit, si fidem ille sanctissimam prodere voluisset, quin et donatus vita, et maximis praemiis cohonestatus esset? Nam inter caeteios Cacizius professus est eum ab se interrogatum, num vellet Mahometanus fieri: et Patrem ne voce quidem responso dignatum hominem, sed graui supercilio renutuque refellisse. Ex quo Cacizio cum quaesitum postea esset, quid ita solicitasset, respondit, vt ad filium Regis, ad quem iter intenderat, nuncium cum deferret. Ex quo apparet, quam optata res Mahometanis esset. Qui igitur maluit mori, quam Christum deserere, qua re maiorem potuit caritatem in Christum ostendere, impensiusque <note>179 Quadam mira consecuta mortem.</note> religionem eius testificari? Et placuit benignissimo Domino, qui nunquam liberalitate vincitur, suo testi reddere vicem, non modo confitendo illum coram Patre caelesti et Angelis
<pb id='s075' n='75'/>
Dei, sed etiam intermortales. Nam corpus, quod proiectum in mare diximus, tertio die eodem repertum est loco, vnde proiecerant, diuino quodam fulgore splendens; ac vulneribus ita recenti aspersis sanguine, vt si eodem momento inflicta essent. Quae res eo admirabilior visa est, quod eoloco maris aestus rapidissimi instar torrentis cuncta euerrit. Haec autem vulgata omnia nihilo minores apud Mahometanos, quam apud nostros Alfonso venerationem conciliarunt. Ac Regem Gelioli Mahometanum, et hostem Christianorum, cum audiret quanta Alfonsus constantia mortem oppetiisset, dixisse ferunt, Quid simile Cacizij nostri? Adhaec ex ipsomet Iris insulae Praefecto, et Magistratibus certo est cognitum, quotquot Alfonsi necis participes fuerant, miserabili tandem mortis genere periisse; alios tormentis in bello discerptos, alios foedis toto corpore enatis pustulis, paulatim cute exesa horrendum in modum vluntes sacro igne consumptos. Denique eum etiam, qui abreptum Patris sacrum calicem vendiderat, membris mire tumefactis animam exhalasse. Et hos omnes tum demum, cum iram Dei vindicem sentirent, voce supplici Alfonsum ac diuinum auxilium implorasse ferunt. Viera, vbi primum patefacto pace commeatu licuit, sacra ossa lectum misit. Fuit hic beatus sacerdos iam inde <note>180 Vita Patris Alfonsi Martyris.</note> a puero pietati apprime deditus, ad eamque a quasi natura factus: praeterea valde aerumnarum, ac vitae pro Christo fundendae cupidus: praeclarus suimet humanaeque aurae contemptor. Olissipone honestis ortus parentibus (Pater aurifex admodum locuples erat) ac diligenter in pietate educatus ac litteris, Societatem ad vltimos rerum Indos petiit. Vbi conscendit, egregiam de consanguineis victoriam asportauit. Accurrit enim cum propinquorum globo frater ad nauim non modo aetate grauior, sed et Doctotis lautea venerandus; et conquisitum Alfonsum cum in latebra reperisset, per vim ad nauarchum extraxit. Sed Alfonsus negauit se hominem nosse, non enim pro fratre se habere, qui ad Christi signa tendenti sibi impedimento esset. Qua constantia victus Doctor domum inanis cum globo suo reuenit. Alfonsus autem, vnaque iuuenis alter eiusdem consilij socius, morumque simillimorum mansere in naui non modo constantes, sed adeo, siue alia obliti omnia, siue prouidentia Numinis freti, vt quod viatici comparauerant, inferre negligerent. Quin etiam cum P. Franciscus Viera (is qui haec prodidit litteris, et hoc ipso tempore in Moluco versabatur, et tunc animos iuuenum Olisippone regebat) eos vltimum salutans inferri sussisset; magnanimi iuuenes recenti feruore dilatante cor, ne rerum earum custodia occuparet, breui omnia in tenuissimum quemque naualis turbae erogarunt; totumque ipsi iter confecerunt emendicato, quadam arca bombardarij pierate commodata pro diuersorio, lecto, mensa sellaque vtentes: vniuersumque tempus vel lectioni sacrae, vel meditationi ac precibus, vel piis inter se colloquiis, vel aegrorum ministerio tribuentes. interimque adeo inter labores, et interdum inter ludibria procaciorum secura mente ac laeta; vt a Mozambico in Indiam, cum se intuerentur, risum inuicem tenere non possent. <note>181</note> Aduectos in Indiam vtrumque Xauerius in Societatem recepit, et alter breui sancte decessit. Alfonsum Goae laboriosis ministeriis, ac pietatis, tirocinio exercitum, et quodam quasi oeconomi munere sapienter functum, demum et sacerdotem creatum secum Malacam idem Xauerius duxit, vbi et primum Sacrum fecit. Cocini in itinere, mox Malacae concionari iussum, quod magna populi approbatione executus est, vt Cocinenses quidem concionatorem sibi deposcerent, ad Molucas misit anno millesimo quingentesimo quadragesimonono vertente. Hîc multa et grauia non modo a Mahornetanis et Barbaris aliis pertulit, sed etiam ab Europaeis atque domesticis mansuetudine ac modestia singulari. Cibo permodico vtebatur, nec alio quam pane et paululo piscis, cui nullum condimentum, ne oleum quidem aut salem adhibebat. At quaerendis Christo animis, Ecclesiaeque propagandae vel supra vires intentus erat; idioma gentis quam optime assecutus. Ita demum haudquaquam referta odoratis mercibus naui ad inopes terras rediit, sed aerumnis diues, et onustus animarum manipulis aeternae felicitatis portum triumphans inuectus est. Dies triumphi non liquet, nec omnino est certus annus. Nam epistola, quam ego vidi, in qua eius mors nunciatur, Kalendis Ianuarij huius anni data aperte significat anno priore mortuum: quod tamen esse non potuit, si, vt scribit Viera, amplius triginta dies habitus in vinculis est. Siquidem Decembri ineunte ortum est bellum. Quare vel dies per errorem adscriptus epistolae est, vel antequam moreretur, de morte sparsus est rumor, vel certe, qui Vierae post sedatum bellum, tum scilicet, cum ex hostibus ipsis inquirendi facultas fuit, elapsis iam aliquot mensibus seriem rei narrarunt, vinculorum tempori aliquid adiecere. Attamen inter anni huius et superioris confinia certum est beatum hunc ei finem contigisse. Atque hoc ego anno potius retuli, vt vbi indubitata non affero, ab iis, qui ante me scripsere, <note>182 Obsidio Ternatina.</note> quam minimum discedam. Dum Alfonsus ad beata euolat caeli gaudia, Ternate extrema tolerabantur. Ex obsidione caritas primum annonae, inde inopia, post fames orta. Accessit, vt assolet, morbi genus exitiale, qui pueros praecipue et indigenas strauit. Expectabatur a Ioanne Baccianensi Rege nuper ad Christum conuerso auxilium, sed nunquam apparebat. Praefectus desperans vrbem diutius obtineri posse, ea deserta, recipere Lusitanos omnes in arcem cogitabat; in eaque tutanda, si foret opus, fortiter mori: cum repente Baccianensis Regis conspecta est classis. Inprimis agebatur nauis, in qua Ferdinandus Osorius e Societate, quem ad Regem a Francisco Viera supra missum retuli, praealtam statuerat crucem, in eademque ipse vehebatur aeger. Huius ad, uentu classis laxata obsidio est, et inita quaedam pacis ratio, quae diu non stetit. Quare cum saeuirent in dies magis mala, ac Regis desiderio populi tumultuarentur, ac Praefectus nec Regem
<pb id='s076' n='76'/>
redderet, nec bellum strenue administraret, inito inter se consilio Lusitani mlites ipsummet suum Praefectum extremum sub annum vinciunt, et Regem populis reddunt. Id consilium disturbare non potuit Viera: ita exacerbati omnium erant animi: ita necessarium ostendebant tempora. Valuit tamen eius auctoritas, vt quam leuissimo res tumultu gereretur. In obsidione vel maxime Vierae virtus enituit. Praefecto assidue praesto fuit consilio: militibus animos strenue addidit: aegrotis solandis operâ et alloquio nullum non subiit laborem. Inter egentes et aegros, quae ad alendos toto anno varia per oppida Socios, et ad morborum comparauerat casus, perbenigne distribuit. Denique ad vrbem totam in fide continendam impendio valuit. Caeterorum Sociorum semper non nemo in nauigiis discursabat ad pugnam, crucem praeferens, et socios nauales militesque confirmans, inter hinc atque hinc horrendo sibilo praeteruolantes missos hostilibus tormentis globos. At Regem Baccianensem ad ferendum Lusitanis auxilium nihil nisi Ferdinandi adduxit auctoritas. Vbi enim ad eum peruenit, statim de excitandis per varia loca sanctae crucis insignibus coepit agere. Rex eo se obsequentem <note>183 Baccianensis Regis ferner.</note> alacrius praebuit, quod narrabat proxima nocte visum sibi in quiete puerum, qui paruam crucem, quam gestabat in capsula, porrigens adhortabatur eum vt caperet, quod ingens per eius opem esset futurus. Sacro igitur Epiphaniorum die, quod templum nondum erat extructum, in extemporariam arborum ramis consertam domum conuenere quidam e Ternate Christiani, Lusitani aliquot, Rexque cum suis ad crucem in vnum e praefinitis locum deportandam. Ibi Osorius secundum piam exhortationem linteo indutus amiculo Litanias flexis genibus praeit; Regemque omnium primum ad sustollendam, quae humi iacebat, crucem aggredi iubet. Sanctum onus alacriter vna cum Proceribus Rege subeunte, prosequente caelestium salutationem Osorio, ad destinatam ventum est sedem. Hîc suis Rex manibus humum molitur, ac triumphale statuit signum, caeteris vndique genibus humi positis, et Osorio precationes tempori conuenientes elata piaque voce peragente. Summa animi iucunditate peracta res. Addidit capitale edictum Rex, ni sui omnes quotidie mane genua ante crucem flecterent. His Tematinum bellum, quod retuli, cum interuenisset, et Lusitanis opem Ioannes tulisset, inde reuersus pia persequi coepta institit. Duo cum eo Baccianum Socij rediere, qui promulgandis Christianae fidei rudimentis intenti, diuisa in regiones vrbe, singulis magistros singulos e gente praeposuere. Sub noctem ad ipsos quotidie Patres <note>184</note> multitudo frequens conueniebat. Itaque et domus et viae, et sacrae iam extructae aedes, siue concinentium diuina dogmata puerorum, siue tradentium ac discentium vocibus personabant. Antequam Rex Ioannes Ternate discederet, ibi eius filia paruula, Regis neptis Ternatini, quam is parenti, statim vt baptismo est initiatus, clanculum eripuerat, sacro admota est fonti celeberrimo ritu, et Constantiae nomine appellata.</p>
<p><note>185 Facata in Iaponia noua Ecclesia incheatur.</note> In Iaponia Balthasar Gagus relicto Firandi Villela, vna cum Ioanne Fernandio Facatam abiit ad inchoandam domum aedemque sacram in agro, quem Rex Bungi donauerat. Erat Facata vrbs, vt bellicosa in gente, quieta inprimis. Pacem negotiatores, quibus abundabat, praestare dicebantur: qui pecunia motus bellicos, vt primum praesenserant, anteuertebant. Inde maior spes erat fore, vt pacato in solo diuini verbi sementis felicius proueniret. Annum iam ibi Gagus agebat; domoque ac templo extructo conciones oppido frequentabantur: iamque nonnulli Christiana sacra complexi, studio, vt in nascente Ecclesia vsu venit, summo religionem colebant: cum, quemadmodum proximo anno commemorandum erit, secundum rei progressum exorta <note>186 Firandi rei gesta.</note> ibi quoque belli tempestas debilitauit. Interim Villela Firandensi Ecclesiae amplificandae egregio cum successu curam impendit. E tribus Firandi Proceribus iam vnus olim erat Christianus Antonius nomine. Hunc ita Villela excoluit incenditque, vt post familiam suam omnem sacro admotam lauacro etiam populares admoueri vehementer optaret. Ipsemet pagos et paruas quasdam insulas Tacuximam et Iquicaquin suae ditioni subiectas obibat, Patrem circumducens, adhortationibusque et omni sedulitatis genere diuinum iuuans opus. Ita duobus mensibus mille trecenti Christo adiuncti; ac tria fana simulacris perpurgata impiis, vero Dei cultui destinata. Idola passim comminuebantur. Crucis veneranda signa multis statuebantur locis. Latior in dies religionis campus aperiebatur. Scilicet et liuore diabolus rumpebatur. Ergo successum adeo caelo laetum, terrae salutarem non percoquens, in omnes se vertit formas, vt omnia pessumdet. Praepollens in Bonziorum natione Coenobiarcha (Firugadaque ei ab loco, cui praeerat, cognomentum) Satanici administer furoris fuit: quem non tam neglectus suorum deorum, quam proprius incitabat dolor, quod cum Villela congressus plane irretitus victusque e disputatione, <note>187 P. Gaspar Villela Firando exigitur.</note> et inde obrutus ignominia discesserat. Hic Ethnicorum Procerum altero sibi aggregato Firandensem ita concitauit populum, vt sacram aedem demoliti, non modo alias, verum etiam praecipuam crucem, quae iam pridem Firandi stabat, inciderint, ac Villelam protinus e suis finibus exturbarint. Quo tempore ad impiorum terrendos animos, solandosque Christianos et alia prodigia, et palam conspecta sunt salutiferae crucis in caelo signa: eque tribus, qui praecipuae sanctae cruci, diuinoque pacis signo sacrilegas admouere manus ausi fuerant, coorta subito rixa duo postridie eodem, vbi crux steterat, loco, mutuis confixi vulneribus inuenti sunt: tertius nunquam apparuit. Nihilo tamen segnius pertinax Bonziorum furor post eiectum incredibili Christianorum dolore Gasparem, ipsosmet aggressus neophytorum pertentare animos, machinis omnibus, vt ad impietatem reuocaret, adnisus est. Sed infinita Dei
<pb id='s077' n='77'/>
bonitas, quibus iam dederat fidem, constantiam addidit, vt nihil non mallent perpeti, quam ab semel cognita susceptaque veritate auelli. Gaspar hos inter turbines tempori tantisper cedens, Facatam concessit: inde Funaium abiit. In Bungo res paulo sedatiores hoc anno fuere. Ibi maiorem in dies auctoritatem Christiana res nanciscebatur. Nosocomij fama Meacum vsque peruaserat. Pietas gratuito aegris et alienigenis impensa, sed magis restituta praeter spem per Ludouicum Almeidam quam plurimis salus admirationi erat.</p>
<p>Haec vltimo in orbe terrarum strenue Socij in Propaganda ad omnes gentes religione sancta moliebantur, ferebantque; cum Romae Lainius filiorum suae curae commissorum hanc partem in Brasilia Indiaque exulantem, quo longius, et grauioribus in aerumnis positam tanto sibi fouendam studiosius ratus, cum iussisset pro iis (quemadmodum dixi) ab vniuersa Societate in Europa preces sedulo ad Deum quotidie fundi, accurata etiam epistola alloqui voluit. Ea tres in partes distributa, in prima vocationis Indicae praestantiam ex grauitate operis, et operariorum dignitate, praecipuaque sorte ostendit: in secunda quanta iis imposita sit serio ad perfectam tendendi virtutem necessitas: in postrema multa tradit praecepta, quibus ad suam tum animi, tum corporis tuendam salutem, et ad aliorum adiumentum vtantur. Ipsammet epistolam sacro quodam et Apostolico stylo scriptam, si cui otium et cura est inspicere, exemplum Latine fideliter ex autographo Hispano <note>188 Lainij epistola ad Brasilia et India Socios.</note> redditum infra scriptum est: Tametsi, Patres in Christo carissimi, de rebus quidem necessariis litterae ad Praepositos dantur: quae autem solent per Societatem ad commune solatium et incitamentum scribi, ea ad vos e Lusitania transmittuntur, ideoque aliae a me litterae non admodum necessariae videbantur; volui tamen has ego inpraesentiarum scribere, vt inuicem consolemur, ac testimonio sint vos mihi penitus in animo scriptos haerere; institutumque esse, vt quilibet Fratrum nostrorum quotidie non domi nostrae solum, et in Romano Collegio, sed vbicunque in Europa Societas nostra sit, proprias ad Deum preces exequatur pro nobis; vt multorum rogatu diuina et summa bonitas vos in dies magis perfectos efficiat seruos suos, vtilioraque instrumenta diuinae suae prouidentiae ad abducendas quamplurimas animas e tenebris impietatis et peccatorum ad lucem cognitionis et amoris sui, dirigendasque in viam sui sancti obsequij: vt tendant ad vltimum ac beatum finem, propter quem creauit eas, redemitque sanguine suo Christus Dominus noster. Magnum, fratres carissimi, beneficium, magna indulgentia est diuinae summaeque bonitatis in eos vniuerse omnes, quos ad hanc minimam vocat Societatem suam; gratiaeque suae ope dignatur, per quam secundum eius instituta vitam degant. Eorum tamen, quibus ea sors euenit, vt in eius seruitium istis in regionibus elaborent, singulare inprimis est donum, tum propter momentum et grauitatem operis, quod vos tractatis, tum propter operariorum priuilegium. Atque operis quidem grauitas inde cernitur, quod non de conseruandis modo iuuandisque Christianis agitur, qui iam per fidem habent initium salutis suae, quemadmodum apud nos fit; verum etiam de quamplurimis, qui omnmo erant diaboli mancipia, pariterque cum eo filij irae ac perditionis, ad sanctae statum liberratis, adoptionemque filiorum Dei, et communionem hereditatis cum Christo in regno eius, et ad sempiternam felicitatem traducendis. Priuilegium vero operariorum inde apparet, quod vobis valde singulariter datum est, non modo vt multa faciatis bona, sed etiam vt multa perferatis mala, multasque aerumnas pro Christo Domino nostro, praeter operam et industriam, etiam vitam, impendentes, tamque assiduis offerentes periculis ad eius obsequium, ac modo quodam excellenti tum negotiorum genere, tum promeritorum sanctos eius Apostolos ac discipulos imitantes, eius nomen atque notitiam interentes gentibus, interque eas agentes vitam, et obeuntes mortem ad eius gloriam, et adiumentum animarum, quae item res eius sunt, et adeo caras habet. Atque adeo quanquam in caritate erga vos nostra nullus est locus inuidiae; in multis tamen harum regionum ardentissima flagrant studia vobiscum tam praestantis expeditionis sortiendi partem. Qui omnes si voti compotes fierent, multos sane vos in eximia ista sorte ac praerogatiua socios haberetis. Sed tandem mittentur, quos placuerit Deo in eam rem segregare. Semper enim aliquot ex his quoque prouinciis mittentur. Equidem confirmare hoc vobis possum, fratres mei, vobis qui istis in terris versamini, necessitatem plane quam magnam impositam esse ad absolutam perfectionem in veris solidisque virtutibus enitendi. Primum quidem, quia occasionem peropportunam et facultatem habetis, per quam excoquatis eas atque perficiatis cum aerumnarum igne et camino tribulationis, tum praecipua Christi Domini praesentia, quae talia patienribus exhibetur et adest; tantoque maiorem iucunditatem et consolationum afferre diuinarum copiam solet, quanto maior est inopia humanarum. Deinde, quia ad id, quod propositum istic vobis est, ad conuersionem conseruationemque animarum quamplutimarum, tanto habiliora eritis atque efficaciora diuinae manus adminicula, quanto maiori integritate, humilitate, obedientia, patientia, caritate possideri vos ab ea tractarique et agi sinetis. Illud quoque vobis proponite, oportere vos vniuersis harum terrarum hominibus, siue e Societate, siue extraneis, qui oculos in vos conuersos habemus, non consolationem modo, sed etiam singulare admodum adiumentum praebere, vt in diuino seruitio per exemplum vestrarum virtutum, earumque asperitatum, quas pro Christo Domino toleratis, excitemur omnes atque crescamus. Haec ita cum sint, carissimi fratres, quamuis in studio diuini honoris, animarumque saluandarum siti proficere semper et crescere intus in animo delibeatis, idque etiam foris per caritatis ac misericordiae
<pb id='s078' n='78'/>
erga illas opera palam facere; tamen et in defatigandis vestris corporibus debet esse modus, et ad conseruationem vestri spiritus debet aliquod tempus assumi. Ergo quando quidem vos tanquam hostias viuas integre Deo procreatori nostro ac Domino obtulistis, vt vos vsquequaque in negotia gloriae et obsequij eius, et suarum animarum iuuamen impendatis; id ita exequi mementote, vt corpus quidem diu perferre laborum suorum onus possit, curantes et valetudinem ei, et necessarias ad opus vires tueri: anima vero vestra nequaquam se ipsa, vt alienis intenta sit, negligat: quoniam Christi Domini sententia, nihil vobis prodesset totum mundum lucrari, si detrimentum vestrae animae faceretis. Nec non ipsa quanto ad omnem sui perfectionem acrius connitetur, tanto ad alienas iuuandas euadet vtilior. Proinde necessarium valde est, caute vt, ambuletis in medio nationis prauae atque peruersae, vt inter eam puritatem omnimodam conseruetis; vtque quod vobis praesidiorum deest a claustris, vigilantia moderatorum, decretisque ac regulis Societatis nostrae, quas fieri non poterit, vt vbique omnes seruetis; id sanctus timor amorque Dei compenset, ac diligens obseruatio votorum, et earum instituti partium, quascunque licebit; tum aliqua collectio animi, qua singulis diebus ad orandum vos recipiatis, et in conscientiam vitamque vestram inquiratis; pariterque rationem ac viam recognoscatis, qua cum proximis agitis. Quod si occupationum multitudo spatium vobis hisce in actionibus quamdiu velletis quotidie immorandi minus relinquit, certe inter ipsasmet occupationes arripi aliqua postum tempora: ac frequenti Dei recordatione, mentisque ad eum coniectu quamuis breui continuatio exercitiorum spiritualium, quae cum otium necessitates proximorum concedunt, consueta sunt, compensari potest. Illud tamen existimandum est, quantumlibet occupati sitis, tamen quotannis aliquot fore dies, quibus diebus vos, qui ad conuersionem et conseruationem Christianorum peregrinamini, receptum habeatis, vt studiosius vobismetipsis renouandis in spiritu, et corroborandis vacetis: modumque inspiciatis, quo res administratis cum proximis, si qua forte in re commodiorem possitis efficere ad maius adiumentum eorum, maioremque gloriam Dei Domini nostri; communicantes quam licet plurima cum moderatoribus; et obedientiam illis, quantum in vobis est, perfectam praestantes. Hac enim via aptiores ipsi reddemini, quos diuina Sapientia in suo sancto seruitio gubernet ac regat, vti ego vos facere, et suauissimam in vestris rebus, paternamque eius prouidentiam sentire confido. Ita infinitam ac summam bonitatem precor, vt id assidue sentiatis; vestrumque omnium peculiare patrocinium gerat, suamque vobis sanctam benedictionem impertiat, per quam crescatis in virtutibus, in numero et fructu sancti obsequij sui: ac demum cunctis vbique terrarum det suam gratiam, vt intelligant semper et exequantur eius sanctissimam voluntatem. Precibus vestris me, vnaque vestros harum prouinciarum fratres omnes commendo plurimum. Romaepridie Idus Decembris, anno salutis humanae millesimo quingentesimo quinquagesimooctauo.</p>
</div1>
<div1 id='SaHR.03' n='3' type='book'>
<pb id='s079' n='79'/>
<head>HISTORIAE SOCIETATIS IESV LIBER TERTIVS.</head>
<p><note>1559.</note> NOVI initium anni laetum Romae fecit ab Christophoro Madridio Assistente V. II. Idus Ianuarias edita solennium votorum professio, qui nouo exemplo vltimoque ante <note>1 Eximia mors Roberti Nobi lij Cardinalis, qui Societati se dououit.</note> eam creatus est Assistens, addita postea lege, ne nisi ex Professis nominari fas esset. Paulo post domi forisque acerbitatem nonnullam praebuit immatura mors Roberti Nobilij Cardinalis. Eius animam, veluti in Societate vixisset, quandoquidem se ille totum ei deuouerat, nec per ipsum, quo minus in conuictum quoque veniret, steterat, cuncta Societas vsitatis precum sacrificiorumque suffragiis prosecuta est. Quo minus ego aliena videbor referre, si e multis, quae de mira praestantissimi adolescentis virtute alij narrant, pauca, quae tum Ioannes Polancus eius confessarius Sociis nunciauit, posteritati his annalibus tradam. Mons ei Politianus magnarum parens virtutum patria fuit. Duodeuigesimum agebat annum cum est mortuus, tertiumdecimum cum a Iulio Tertio Summo Pontifice suo magno auunculo Cardinalis est factus. Optime educatus, et a pueritia prima studiis rerum piarum addictus: prope tribus ante supremum diem annis familiarius se Societati et institutioni Ioannis Polanci dedit. Exercitatione spiritus ex Beati Ignatij praescripto, qui satis alioqui rerum caelestium amore calebat, totus succensus est. Ex eo tempore magis ac magistitulos illustres, fastumque omnem, in aeterna bona, et Christi Domini paupertatem coniectis oculis, fastidire: multum quotidie temporis meditationi, precationi, scrutandae conscientiae dare: aliquories in hebdomada Christianum ieiunium vsurpare, asperum induere cilicium, innocentia membra lacerare flagris: ita feruere ac rapi, vt summum Polanco in adducendis habenis negotium esset. Enixe principio domestici obsistebant, sed constantior feliciorque fuit, vt aequum erat, Robertus. Multos eorum, a quibus ad inanem adolescentium laetitiam, nunc illecebris blanditiisque, nunc inanium obiectu terrorum auocabatur, ad seueriorem ipse vitam adhortationibus suis, constantique virtutis exemplo traxit; atque in his Vincentium Nobilium parentem <note>2</note> suum. Ingenuo pudore, egregia pudicitiae caeterarumque virtutum fama confecutus id erat, quod de celebri quorumdam Sanctorum virtute narratur, vt coram eo quancaeuis nobilitatis ac dignitatis viri linguae cohiberent intemperantiam, nec verbum sibi minus sanctum excidere paterentur. Ipsis Cardinalium primis grauitate morum ac maturitate consilij venerationi, ac prope miraculo erat. Memor Christi Domini humihtatis, qui non venit ministrari, sed ministrare, famulorum operâ summa cum verecundia, et parcissime vtebatur; ac nominatim ad vestiendum exuendumque se omne respuebat ministerium extra manus suas: nec vesperi, vbi cubitum in conclaue se recepisset, nec mane priusquam ipse aduocasset, aditum ad se cuiquam volebat patere; quo liberius vel in precibus ac meditatione quam diu libitum esset, persisteret, vel corpusculum afflictaret. Super vna tantum culcitra, saepe nudis super asseribus, interdum in nuda cubabat humo. Sed hoc Polancus tertium vbi comperit, serio interdixit, semper vigil et anxius, ne tantam indolem immodicus ardor opptimeret; ingentique subsidio, quod sibi omnes in eo spondebant, Ecclesia sancta fraudaretur. Verum aliud agebat Deus, qui volebat incensum pietate adolescentem multorum vsuram temporum intenti <note>3</note> operis compendio adaequare. Censu erat, pro gradu illo amplissimo, haud amplo satis: animo tamen haud alias aegriore visus est, quam cum a domesticis, vt praeterea Abbatiae cuiusdam, quae vltro offerebantur, vectigalia susciperet, vrgebatur. Indigentibus quantum plurimum licebat, vel de viuo decerpens, benigne faciebat. Famulos doctosque homines, quos domi multos ad suae adiumenta doctrinae, et profectum in disciplinis habebat, ab se, quasi loco mercedis sacerdotia, pecuniamque sacram verabat expectare: sed praesenti mercede, luculentisque subinde donis magnifice remunerabatur. Caeterum illud curans impensius, vt meliores, quam ditiores faceret; modo singulos, modo vniuersos alloquens ad Christianum compellebat officium: saepe certum opus, quod agerent, hunc atque illum secreto conueniens, praescribebat: saepe e iam omnibus in vnum conuocatis ex sacro quopiam volumine locum accommodatum tempori recitabat, quod vice esset concionis. Quod munus et voluntate magna faciebat et venustate; addente etiam facultati gratiam aetate ac purpura. Illud identidem denunciabat, gratificari sibi qui cuperet, serio virtuti se traderet. Qui non induceret animum Christiano homine
<pb id='s080' n='80'/>
dignam vitam viuere, apud se locum ei non esse. Qua sedulitate est factum, vt ferme omnis eius familia vitiorum expers, diuina Sacramenta certatim repeteret. Ingenio erat praestanti, et ad disciplinarum omnium habili studia: sacra tamen, ad qux propensius ferebatur, praesertim genus Theologiae, quod mysticum vocant, tractabat frequentius. Latine Graeceque doctus, et humaniorum literarum perbene sciens, adhaec in Rhetoricis ac Dialecticis versatus diligenter, reliquas sapientiae grauiores partes persequebatur. Memoria quoque prospera erat; Lainiique conciones, a quibus nunquam aberat, vbi primum se domum receperat, manu sua accurate mandabat litteris. <note>4</note> Ad Christi Domini consilia flagrantissimis studiis, totoque animo rapiebatur. Eo purpuram exuere, et nobile capitis gestamen ponere; planeque se abdicare terrenis possessionibus, et cum sancta paupertate et humilitate Christo Domino in eius Societate famulari summe habuit in votis: suumque animum assidue diuinae maiestati offerebat: nec destitit flagitare, donec a Patribus nostris praecisa omni spe est admonitus, maiori (quod Societati est propositum) bono Ecclesiae sanctae fore, si, quandoquidem eo loco positus a Deo fuerat, ad perfectionem sacro gradui consentaneam contendens, in sacro senatu, extraque eum, et vbi vbi se ferret occasio, totum se ac penitus Deo, publicaeque vtilitati impenderet. Quibus ille vocibus ita acquieuit, vt cum summam Constitutionum et regulas, quibus Collegij Romani vita quotidiana descripta erat, impetrasset; ex his totam vitae suae rationem componeret, atque omni ope conniteretur, vt ex Euangelicis consiliis et Societatis moribus quidquid summus ille dignitatis gradus permittebat, studiose teneret. Gratissimae illi deliciae tecta, hominesque Societatis: in his dum esset, cum his dum ageret, bene sibi suauiterque putabat esse. Hand temere Sociorum quisquam erga Praepositum Generalem veneratione et obedientia erat pari. Dumque in dies magis diuinorum gustus animum capit, iam facultates, iam decus amplissimae dignitatis pro graui sarcina tolerabat. Si quando inuitatu ac precibus hominum, quibus modestia vetaret non parere, ad sumptuosius vocaretus conuiuium, discruciabatur intimis sensibus, quod seruitij id genus declinare nulla via posset. Denique et externa oris specie, ac multo magis interioris forma ac dignitate hominis Angelo similis, cum dignus eo mundus non esset, haud diu permissus est in exilio esse; viamque inuenit Deus, qua hominem sibi carum in sinu honorum, in opum ac deliciarum affluentia, in blandissimo flore aetatis ita excoleret, vt non aliarum modo virtutum insignibus, sed illustri etiam patientiae ornatum corona in caelum eueheret. Quotidiana sex mensium febri variisque doloribus exercitus est; ac postremis octoginta diebus alteri laterum ita est coactus insistere, vt in alterum conuerti nequiret; idque, cui incumbebat, vlcus traheret ac putresceret. Nec tamen fortis adolescens quamuis macie miserandum in modum extenuatus, tam longa grauique vexatione in querimoniam versus est vnquam; nec visus patiendo defatigari, nec vel leuiter vitae amore tangi. Sacrosanctam Eucharistiam octauo quoque die, ac saepe frequentius quamdiu aegrotauit, ad se voluit afferri: ad eamque adorandam ac suscipiendam primis mensibus lubens se e lecto deponi, genua humi flectebat, quod postea ob nimiam semiuiui corpusculi <note>5</note> imbecillitatem fieri confessarius vetuit. Vicina iam morte benignitate et alacritate incredibili familiares consolabatur, adhortans, ne quod eis ipse criperetur, dolerent; sed vt ei Domino, qui nunquam moritur, nec cuiquam eripi potestinuito, assuescerent animis et obsequiis adhaerere. Adiiciebar se quidem nunquam antea putasse rem adeo, vt experiebatur, suauem esse ad mortem appropinquare. Nimirum nec profusae in luxum atque libidines, aut inania saeculi Christi Domini opes; nec vexati mercenarij inopesque; nec quaesita malis artibus potentia, aut alia de horum genere hominum Principum dira sub mortis tempus tormenta male conscium lacerabant animum: et felicitatem, resque mortales, vti sine amore possederat, ita relinquebat sine dolore. Initio eius diei, quo vita defunctus est, cum Polancum aduocasset, ei confessus, et aliquamdiu de rebus caelestibus collocutus, significauit grarum sibi fore. si iret, curaretque vt Socij Collegij ac Domus Deo se commendarent. Ita inter preces et sacrificia, quae cum cura studioque pro eo fiebant, ad Dominum profectus est sextodecimo Kalendas Februarias, desiderium sui ingens, et virtutum excellentium toti Vrbi ac Romanae inprimis curiae odorem blandissimum relinquens, translatus e Collegio Cardinalium in concilium Beatorum. Suprema ex eo audita vox est, Humilitas, Humilitas, Humilitas. siue vt in eius commendatione virtutis, quam maxime adamarat, summique pretij nouerat, expiraret; siue vt se ipse, quod paulo ante Christum Dominum alloquens dixerat, Adimpleui mandata tua, quasi nimium sibi tribuisset, corriperet.</p>
<p><note>6 Lainius ordinanda Societati intentus.</note> Interim Lainius vna cum Assistentibus ordinandae Societati erat intentus. Conueniebant prope quotidie, Rectorum, Prouincialium, aliorum munerum regulas, e Constitutionibus et Beati Ignatij monitis concinnabant. Inter caetera visum est modum praefinire in sanctissimae vsu Eucharistiae laicis apud nostros confitentibus concedendo: scriptumque est ad vniuersam Societatem, Tametsi ab diuinissimi eius cibi vsurpatione frequenti immensi existant fructus; quia tamen, nisi ea quoque in re modus adhibeatur, haud leuia, nec pauca praeter decorum admittere pronum est, moderationem iustam videri, si <note>7 Saecularibus laicis non permittenda quotidiana comunio.</note> laici octauo quoque die vsurpent. Quod si quem praecipua eo pietas ferat, vt aliquando etiam inter hebdomadam cupiat sacris mysteriis frui, ei festo seu profesto die posse concedi Caeterum vt singulis diebus mysteria diuinissima, laici sumant, permitti nequaquam debere, nisi si quis forte ita viuat, vt vita eius perpetua ad sacrosanctam communionem praeparatio videatur.
<pb id='s081' n='81'/>
Ac ne huiusmodi quidem hominibus id concedendi potestatem in manu confessarij esse oportere, sed consilium ex quirendum, consensumque expectandum Rectoris: quandoquidem Beatus Ignatius etiam eos, quibus quotidiana diuinae mensae consuetudo iam erat, quanquam non cogendos, tamen adhortandos <note>8 Collegiorum minimorum numerus.</note> aiebat, vt id rarius factitarent. Constitutum praeterea ad Religiosae disciplinae Collegiommque perpetuitatem, vt cuiusque Collegij Ordinarius numerus, qui adhuc Sociorum quaterdenûm fuerat, posthac vicenûm esser. Iam inde ab exortu Societatis mos erat ad Praepositum Generalem nomina Sociorum adscriptis cuiusque viribus et facultatibus mittere, quo quisque ad priuatum et commune bonum aptius regi et admoueri ad opera posset: id vt explicatius distinctiusque fieret, tradita forma et proposita capita; de quibus nominatim significuetur. Super haec ad maiorem omnium inter se membrorum consensionem et conuenientiam, cumque totius Ordinis capite coniunctionemretinendam, <note>9 Communicatio inter prouincias.</note> visum est ex vsu fore, si qui e prouinciis virtute ingenioque praestantes, Romam erudiendi mitterentur, vnde postea digressi consentientem in omnes partes viuendi sentiendique rationem ferrent.</p>
<p><note>10 Pontificis summi virtus.</note> Hoc tempore pulchrum ac forte illud factum accidit summi Pontificis, cum Paulus Quartus cognatos suos ab publica administratione summotos, praeter Cardinalem Neapolitanum Alsonsum Carraffam, quem nulli affinem culpae comperit, Vrbe omnes expulit, et ad leuanda populi onera, ad corrigendos mores, ad conseruandam religionem multa et prasclara decreta condidit. Erga Societatem magna paterniammi, veraeque caritatis praebebatindida. Aduocabat Lainium frequentissime, longisque congressibus cum co, quaestatuebac, cominunicabat, et quaedam eius admonitu decernebat. Curarum prima erat incorruptam tueri Catholicam fidem: quod Rex Philippus haud segnius agens eam maxime ob rem e Belgio referre se in Hispaniam cogitabat, vt deprehensam superiore anno p`estem opprimeret: ac seuere scripserat nolle hac in causa mortalium cuiuspiam rationem haberi, ac ne suo quidem si nocens esset, filio parci. Nec secus est actum. Pintiae primum, dein Hispalisupplicia de impiis memorabilia fumpta. Pintiani autem exempli vbi ad Pontificem perlatus est nundus (aestate enim hac ineunte est editum) supra quam credi racile quear, Beatissimus Pater et gaudio gestiit, et amore aduersus Regem accensus est. Morbo, qui diu presserat, ex eo die vehementer leuatus est. Aduocato Lainio amplius horis duabus super eo potillimum facinore sermonem produxit, nunquam Catholicum vere Catholici Regis animum finem faciens laudandi, confirmansque, vniuersi licer morrales mundusque torus conueniret, ad gratias hac de re clementissimo Domino agendas, nunquam pares gratias fore. Ad vlrimum digrediente Lainio, In virtute, inquit, sanctae obedientiae vobis mando, vt pro carissimo filio <note>11 Lainij auctoritas.</note> meo Philippo Rege preces sedulo faciatis. Non apud Ponuficem modo, sed apud omne genus hominum Lainius in pretio erat. Clarorum iuxta et obscurorum hominum prope agmina, partim consilij, partim auxilij gratia, siue in huius caducae, siue in aeternae vitae negotiis ad eum confugiebant. Ille in reliquis curis euangelizandi munus nequaquam intermittebat. Vulgabatur Christianum per orbem, vnde homines conueniunt Romam, et quo ab Vrbe commercia pertinent, mirae eius sapientiae et eloquentiae Apostolicae fama. Ad audiendum tam <note>Fuluij Cornei Cardinalis in Societate beneuolentia.</note> multi confluebant, vt bis hoc anno amplificatum sit templum, operâ praecipue Fuluij Cornei Cardinalis, qui verus Societatis amicus, praeter id, quod de suo largiebatur (tametsi nequaquam facultates adaequabant beneuolentiam) vltro viros opulentos Principesque conueniens, re commendata, rogabat, vt nomen suum albo, quod porrigebat, adscriberent, et quantum quisque in animo haberet conferre, profiterentur. Quanto vero clariorem Deus Lainium faciebat, hoc se ipse abiiciebat magis ad infimum quemque, siue externum, siue domesticum humanissime audiendum, solandum erudiendumque descendens: vilia domi identidem obiens ministeria, nec laboribus sordibusque culinae abstinens. Idem libi quam curae esset Societatis instituta inuiolata seruari, non leui pignore testatus est. Christophorum Lainium ex ea suum germanum fratrem eiecit, quod ille (nihil enim vltra scribit ad Borgiam) id mereretur. Hunc deinde regredi cupientem ad optimi fratris memoriam primum Borgia ipse iam Praepositus, iterumque dimissum rursus Claudius Aquauiua Generalis recepit, et ad vltimum quiete ac religiose perseuerantem bona mors abstulit.</p>
<p><note>13 Assistens Consaluius designatur Regis Sebastiani praceptor.</note> AEstate huius anni Ludouicus Consaluius Assistens dimittendus in Lusitaniam fuit Sebastiano Regi puero Magister futurus. Scripsit initio ad Lainium Regina auia vehementer rogans, vt Ludouicum Lusitaniae redderet: id e re Societatis et Christianorum publicafore. Sed cum facile esset ostensum pluris interesse ad Ecclesiae Societatisque rationes in Vrbe illum minere, tum plane exposuit, videre se quanta res ageretur in bona sui neporis institutione: certumque sibi esse non alium ei magistrum tradere, quam hominem de Societate, nec apparere Ludouico parem, Huncigitur Lamms pro eo, quanti res regni Lusitani, quanti Indiarum, ac magna ex parte Ecclesiae Dei, quanti Societatis felicitatem faceret, primo quoque tempore cum bona venia mitteret. Respondet de Assistentium consilio Lainius, Nihilesse, quod Societas Lusitanis Regibus non et cupiat et velit: neque Ludouicum auidius ab ipsa peti, quam et illum ac sese, si cui vsui sit, paratus ipse sit tradere. Verum, quoniam Consaluius vnus ex Assistentibus sit, quos non Praepositus, sed generale Patrum concilium creat, Praepositoque quasi custodes apponit, nec fas esse sibi diu ab se abfuturum dimittere, neque negotium de mittendo vrgere; tamen Societatem per litteras consulturum. Existimauit Regina perveras licet causas, moras et declinationem muneris quaeri; nec in totum suspicio aberrabat. Cumulat itaque litteras, et Laurentio
<pb id='s082' n='82'/>
Petrio de Tauora, quem inVrbem futurum ad Pontificem oratorem suum mittebat, dat in mandatis, id inprimis omni ope curet efficiatque, sibi vt Consaluius concedatur; Bonus hic Pater, postquam creatus erat Assistens, diuturno vexatus morbo, in eumque non absque graui periculo relapsus, satis aperto miraculo, sacro pane, qui sancti Nicolai dicitur, gustato, eodemque die febri solutus euaserat. Iamque viribus consumatis, et egregiam Lainio in statuenda Societate, cuius in stitutorum, perfamiliariter Beato Ignatio vsus, in paucis erat peritus, nauabat operam, et res Collegij Germanici, quod nuper admissis Italorum nobilium ad conuictum filiis, haud poenitendum habebat progressum, optime procurabat. Ab hoc autem instituendi Regis munere toto animi impetu <note>14 Difficultates Regij magisterij.</note> refugiebat. Non enim solum strepitum, alienosque a Religiosa simplicitate mores horrebat aulae, sed lubricum plane locum, videbat esse, vbi non sua magis aeterna salus, quam Ordinis fama periclitaretur. Optimo Reginae animo satisfacere haudarduum fore; at caeterorum, siue domesticorum, siue alienorum iudicia perinde futura, vt quisque affectus animo esset. Haud paucos eotum, qui sapere sibi eximie viderentur, aemulos paratos: et scilicet tanquam de praerepta prouincia dolituros, deque Societate, quasi res ciusmodi vltro ambierit, oblocuturos. Cumque vbique terrarum vulgo inuisi soleant esse, qui Religiosis e septis terunt potentum limina, praecipuo tamen quodam modo Lusitanae genti inuisos esse: idque plus nimio domestico nobis compertum exemplo, qui muneribus caritatis humiliter obeundis nomen cum secundissimum et fauorem eximium adepti essemus; posteaquam vnus quidam aliquando conspectus in regia esset, itatota viluisset familia, vt ex eo tempore ad hanc diem non adeo multi in eam magni admodum nominis se Lusitani dedissent. Quaeres, si quemqua, se maxime ab sterrere deberent. Quippe admodum se vulgo notum. Magnis affinium et consanguineorum necessitudinibus implicitum, et obuallatum cateruis esse, qui neque summoueri, neque regi possent ita, vt nusquam se commouerent; nilque committerent, vnde communis conflaretur inuidia. Ad haec neque affabilitatem, neque doctrinam, neque prudentiam Magistro regio necessariam sibi adesse. Periculum quoque esse, ne iuniores Sociorum oculos ad speciosa munera adiicere, et sanctam humilitatem, et latebras aerumnasque <note>15</note> Indicas iucipiant fastidire. Factamn caetera nulla sint, Quid rogo incertius, quid mutabilius ingenio et adolescentis, et Regis? Regni Proceres non semper eos esse, quos oporreret; et tamen vsu ita euenire, vt eorum peruersissimus quisque ad Regum praecipue adolescentium animos intime insinuet se omnibus viis et artibus. Horum conseruare amicitiam, simulque Deo ac Regi sidem praestare, non opis humanae, suae certae minime esse. Atqui nil magis ad omnes iuuandos, suaque non incassum obeunda munera Socictati necessarium, quam animos Principum, quantum fas sit, omnium beneuolos, beneque existimantes habere. Denique in se vnum coniectos fore Lusitanorum, ac caeterarum gentium oculos, Quidquid vnquam Sebastianus egerit, attentarit, quod quispiam secus velit, continuo id Ludouico, imo ne quaquam Ludouico, sed ad inuidiam, toti Iesuitarum nomini attributum iri. Haecreputans Consaluius et diligenter in Praepositi concilio dixit, et scripta, vtper orium considerarentur, dedit, hodieque in nostro tabulario asseruantur. Plerisque tamen Prouincialium Praesidum, quorum per litteras exquisitae sententiae, ita censentibus, quoniam optinie meritae Reginae salua gratia diutius repugnari nequibat, ratus mittendum Lainius, his monitis diligenterinstruxit. <note>16 Monita qua Lainius Consaluio dedit Magistro Regis futuro.</note> Quando (inquit) vt vides, Pater, iste calix exiorbendus est, prouidendum erit, vt, quoad fieri poterit, difficultates omnes fiducia, et imploratione opis diuinae, tum virtute curaque superes. Cum Societate nunc, cum maxime coniunctum te praestes oportet; et peream confidas diuinum tibi auxilium ad impositum munus, et caetera omnia affuturum: nec parcas operae si quid illi vsquamlocorum commodare queas. Denique et in Vrbem litteras singulis mensibusdato. Vestitus, totaque habendi corporis ratio a communi Sociorum non discre pabit, sic tamen, vt valetudinis, et boni exempliratio habeatur. Et quanquam nonnisi Praeposito Generali ius in te erit, tamen in nostris domiciliis habuabis; et, quae instituti solennia munera sunt, pro viribus, quantum per otium licebit, tractabis. In Regis educatione extra sacrificia et preces, quae prima adiumenta erunt, dabis operam, vt, et quae Christianum hominem, et quae: Regem nosse decet, percipiat. Quamobrem ex: vsu fuerit, te scriptorum quempiam ex his perlegisse, qui de puerorum, quique de Principum institutione praecepta tradunt. Ante omnia ellud emtere, vt alte imbibat, nec solum mente, sed et voluntate comprehendat decreta quaedam vniuersalia ac dogmara, quaepraecipui momenti sint cum ad vitam Christiana sanctitare dignam instituendam, tum ad regnum recte et sapienter administrandum. Habeat eas sentenrias ad manus, magniqueae aestimet: atque ex merito amet. Ex illis enim principiis multae trahentur valde ad vsum vtiles conclusiones. Principia autem quae dico, talia sunt:</p>
<p><note>17 Decreta quadam Christiana, quibus Regulorum animi imbuendi.</note> 1. Quando cordi ita fuit Deo extollere illum et honorare, aequum esse vt sibi vicissim cordi sit gloria Christi Domini; vt in suis regnis vigeat religio, et amplificetur, praesertim in Indiis: et penitus animo insitam habeat aduersus Apostolicam Sedem obseruantiam ac pietatem.</p>
<p><note>18</note> 2. Deinde si regnum terrenum amat, multo amandum magis caeleste: longeque aeternum mansura ante fugacia fugacis huius vitae habenda. Quod si regni terreni iacturam facere nulla mercede vellet, multo minus committendum, vt caeleste cum re vlla commutet. Vnde incelligat quantopere letale cauendum crimen sit, per quod caeleste regnum amittitur.</p>
<p><note>19</note> 3. Adhaec staruat apud se plus Deo, quam suis, vel alienis humanis opibus fidendum; coque consuescat in difficultatibus primum omnuim
<pb id='s083' n='83'/>
perpreces ad Deum confugere: et pro captu ad studium orandi afficiatur, et diuina tum ad suum profectum, tum ad exemplum popularium frequentet.</p>
<p><note>20</note> 4. Praeterea. sententiam obfirmet nullo modo, ferendum, vt quisquam omnium praua sibi loquatur ac suadeat: neque administris vtendum, nec ad latera habendos nisi virus bonos, quemque pro suo modo; eamque vulgarifamam velit, quigratiam suam ament, virtutem iis colendam; giauioraque munera, sacra praesertim. nonnisi, ad hos delatum iri.</p>
<p><note>21</note> 5. Super haec fructum amplitudinis et opum, suarum esse debere, de quam plunmis bene mereri: ac proinde liberalitaten atque beneticentiam pro ingenti virtute colat.</p>
<p><note>22</note> 6. Persuasum etiam habeat patrocinium sibi destirutorum omnium demandatum; se patrem, inopum ac pupillorum esse debere. clementer iis, cum ad se perfugiunt, copiam sui faciat: idem suis administris iniungat: ac notum vulgo sit, eiusmodi homhium miserorum tutelam penes Regem esse.</p>
<p><note>23</note> 7. Praererea constantiam sibi et fortitudinem necessariam esse. Vt ab externis iniurus regnum, thaetur: et, si qui casus incidat, suae ditionis Dynastas coerceatimeritisque poenis, maxime si im becillos premant, afficiat. Atque vniuerse terrori sit scelestis, ametur abonis.</p>
<p><note>24 Quomodo cum populo et aulicis Consaluio agendum.</note> 8. Ad extremum iustitiam, pacem, annonam vbique ab se imperio suo praestandam. Haec ferme summa eorum est, que cum Rege ages. Quod ad caeteros pertinet, prouidebis, vt omnes intelligant nullo te modo cancellos muneris tui transilire velle. Hoc profiteberis: hoc apud omnes, qui quid abs te extra magistri officium requisierint, excusabis. Non tamen, si quid forte aliquando ad commune bonum et Deigloriam, rari cuiusdam ac nugni vsus offeratur, auctor, sum vt defugias: caeterum id eiusmodi velim, esse, vt trahi ad alias res in exemplum non possit. In aula extraque eam, cum quibus ages, eorum, gratiam et beneuolenuani prouidebis, vt religiosa comitate et apposita oratione Societati tibique concilies et conserues, eo intentus, vt omnium pietatem promoueas, hos ad confitenda peccata, illos ad commentationes spiritus, alios ad benignitatem in pauperes, alios ad recta alia studia, prout cuiusque ingenium et facultas erit, inducens. Ita sperandum erit facturum Deum, vt istius te, quam pro eius gloria subis, molestae procurationis nequaquam poenitear. His Ludouicus monitis egregie paratus ab Vrbe discedens, nequaquam posuerat spem Reginam, simulatque coram alloqueretur, de sententia deducendi. Ea de causa in eius locum Assistens nemo in praesentia suffectus est. At Collegio Germanico reuocatus e Belgio Ribadeneira (quod Philippus Rex, apud quem adhuc negotia egerat Societatis, Hispaniam cogitabat, moxque repetiit) dum tantisper quiescit, ac studia Theologiae absoluit, praeesse Superintendens est iussus.</p>
<p><note>25 Lainij ad Socios Romanos de Societatis disciplina exhortationes.</note> Lainius die Visitationi Deiparae sacro, quo die priore anno ad gubernacula admotus erat, concionibus ad populum parumper intermissis, salubri plane consilio et necessario priuatim domi Sodales alloqui instituit. Ad eam enim diem, operarum paucitas, et negotiorum copia fecerat, vt multa communi potius lege caritatis, quam certis Constitutionum decretis regerentur: Deoque, vt consueuit initiis, vberiore suae gratiae vi, quod ordinato magisterio deerat, supplente, resbelle processerar. It aque plerique eorum temporum Patres, quod e duobus imperfectis tanto est praeoptandum, quantum rusticitas sancta scientiae peccatrici antestat, id quidem habebant. vt actione magis quam cognitione interioris sapientiae rerumque diuinatum excellerent; tamen, cum ab Tirocinij disciplina, vel exigua, vel nulla magnam partem statim ad res agendas producti, ne ipsum quidem volumen Constirutionum vidissent; carebant optimo, hoc est coniunctione ipsa actionis et intelligentiae, eoque, quod ad conflandam vnam perpetuandamque familiam inprimis est necessarium: nempe vt eadem omnes formarentur disciplina, vno et eodem sensu imbuerentur: vnde simul fiducia constantiaque in rebus agendis cooriretur. Quae virtutes tum existunt maxime, cum quis non modo recte, verum etiam ex quadam quasiarte agit; et quoad sert humana prudentia, <note>26 Collegij Romani species per id tempus.</note> recte agere se intelligit. Iam vero sat huracrosa erat Romae Societas. Ducenti amplius, quorum centum et quinquaginta in Romano Collegio, maxima pars indole, animique ardore nobiles ex omnibus prope gentibus suauissimo diuini spiritus classico coutra nationum omnium superstitiones ac vitia exercirum praeclarum molentis in vna velut castra compulsi. Non ex Italia modo et Lusitania, aliisque Hispaniae, Galliaeque, et Germaniae diuersis prouineiis, sed etiam Graeci, Illyrici, Scoti, Belgae, Pannones, aliarumque nationum aderant. Qui omnes litterarum disciplinis quam accuratissime domi excolebantur: linguas alienas discebant; et modo sua, modo Latina, interdum Graeca Hebraeaque habendis concionibus exercebantur. Foris autem diebus festis ad paroecias, ad virginum sacra coenobia, ad custodias, nosoeomia, fora et compita Vrbis egressi, tum Paschalibus autumnalibusque feriis per agri Sabini Latinique pagos et oppida sparsi, pueris et rudioribus aliis edocendis, consolandis moestis, vocandis ad confessionem nocentibus, eorumque expiandis animis, et caelesti pabulo reficiendis, omne genus hominum Christiana benignitate complexipio cuncta motu vbique miscebant, et bella praeclare conficiebant maxima, dum erudiebantur ad bellum. Vt igiture tot hominum nationumque generibus per omnem mox orbem terrae serendis vnum in corpus ac mores stabiles eosdemque vbique Societas adolesceret; faciendum erat, eamdem vt omnes instituti formam <note>27</note> haberent ainmo comprehensam. Cuius rei grauitatem probe perpendens Lainius, suarumque hanc disciplinam partium ratus, in aulam domus Professae quotquot licuit e Romae degentibus Sociis conuocatis, libellum, ex quo recipiendi Tirones probantur, cui Examen est nomen, et Constitutiones explicare Dominicis quibusque diebus adortui est.
<pb id='s084' n='84'/>
Auide audiebatur magna cum proficiendi cura, magno cum laetitiae sensu. Discebat quisque propriam susceptae ab se professionis rationem atque praestantiam, simul quae ad perfectionem sibi propositam viae ferrent, cognoscebat, simul ad eas strenue ineundas ex citabatur. Nouum plane in Societate spectaculum erat, ac caelesti suauitate plenissimum adeo numerosum fanctorum populum, in quo tam multi praeter excellentiam pietatis, alij doctrina, alij rebus gestis insignes, alij ingenio aliisque donis naturae praestantes, cernebantur e tot tamque inter se morum acregionum varietate disereris gentibus, intra angusta septa collectum vno conspectu intueri in summo silentio, consensione maxima, habitu permodesto, emicante in vultu innocentia e sui ducis et Patris ore pendentem.</p>
<p>Haec Romae dum feruent, idem in Italiae prouinciis sedulo procurabant in Sicilia Domeneccus, Neapoli Salmeron, in Longobardia Benedictus <note>28 Prouincia Longobardia constituitur, et Palmio demandatur.</note> Palmius. Is enim die Assumptae in caelum Virgini sacro cum solennem Prorfessionem quatuor votorum emisisset, continuo renunciatus est Prouincialis, et Longobardia prouincia constituta, ea, quae multis post annis in Mediolanenfem et Venetam partita est. Foroliuiense tamen Collegium, vti Lauretanum, et caetera quae in Hetruria erant, per se etiamnum Generalis administrabat. Ad haec autem inspicienda, et in proprios Societatis conformanda mores, simul vt modica per Caniculae aestum ab Theologiae doctrina requiete vires valde affectas recrearet, missus ex Vrbe est Emmanuel Sa. Quintodecimo <note>29 Paulus IV. moritur.</note> Kalendas Seprembris grauis annis ac benefactis Paulus IV. Pontifex decessit. Vix eo plura quispiam et salubriora ad lapsos reipublicae restituendos mores, conseruandamque religionis castitatem ad eam diem decrerat: tamen (vt est fere iniquus arbiter populus, seueritatis osor: apud quem vnica offensio quamuis multoru gratiam benefactorum extinguit) in demortui Pontificis eiusque gentis monumenta foede saeuitum est. Fuere in metu Patres quoque Societatis, quod fuerat in tumultu conclamatum, domos Theatinorum (quo nomine et nos vulgus appellat) solo aequandas. Nihil tamen iniurie neque nobis, neque venerabilibus Religiosis, e quibus Pontifex fuerat, factum est. Hunc vulgi furorem reuersi in Vrbem suis ex oppidis Dynastae Romani detestatisunt: protinusque omnia, quae Paulus sanciuerat, duplicata poena, qui violare auderet, rata esse iusserunt. Ipsum vero Pontificem velinimici fatebantur vitam sanctorum modo finisse. Ita mente ac sensibus vsque ad extremum spititum viguit, vt conuocatos Cardin ales hora ante obitum Latine facundeque alloqueretur, grauiter eis sanctae Inquisitionis officium, et consensionem in Pastore optimo subrogando commendans. Et quoniam Cardinalis a Cueua serius aduenit, eadem <note>30 Chorus in Societate intermittitur.</note> proprie illi Hispanice iterauit. Sublato Paulo, quanquam Patribus, quae in Societate ille nouauerat, antequam nouus crearetur Pontifex, mouere animus non erat; sententiam tamen Cardinalis a Puteo memoria repetentibus solicitudo incessit, ne, si sacerdotalem psalmodiam coacti in chorum exequi perseuerarent, iuri suo, et primis institutis officerent. Ergo eumdem Cardinalem ac praeterca quatuor, qui inter omnes Iuris Pontificij Caesareique peritos, doctissimi et auctoritaris erant graussimae, Censuere consulendos. Iuris prudentium summo consensu vnum omnium responsum fuit, Quoniam Paulus res legibus Societatis diplomatisque Pontificum illas confirmantibus aduersas tantum verbo praecepisset, diplomatis iis non abrogatis, id quod ipse praeceperit, vim habuisse mandati. Quo vna cum vita eius qui mandauit finito, superiorum decreta Pontificum suam vim pristinam obtinere. Si cantate pergerent, periculum fore, ne mandatumpro perpetua lege sibi vltro ipsi suscepisse viderentur. His auditis Lainius, te Domino, cui summe, vt in rebus ceteris ita in hac placere studebat, plurimum commendata, adhibitis idoneis testibus, ac legintimo scriba profitetur et contestatur, animi sui non esse, siue se, siue Societatem noua, qua alioqui non tencatur, lege obstringere, neque aliis in rebus, neque in duobus capitibus a Paulo IV. imperatis. Ac ne per dissimulationem aut incuriam Societatis libertati fraudi esset, nouoque eam nexu aliquo obligaret, sacerdotalis psalmodiae ex choro exequendae morem iussu Pauli inductum, quod iussum consulri Iuris extinctum censebant, vltro bonaque fide intermittere. Id ipsum professi contestatique sunt etiam Assistentes: ex eaque <note>31</note> die cantari desitum est. Quod leuamentum vt fabrica disciplinae huius ac temperatio plane postulat, ita curae est fere vniuersis (nam nulla area paleis caret) ne ad socordiam aut reuerentiae im minutionem abutantur. Cogitant quippe quantum negotij sit cum maiestate diuina in congressum venire, et sustinere legationem pro gente humana. Necimmerito id sacerdotale officum nuncupari, vt quo nulluni grauius sacerdoti debeat esse munus. Cogitant, vt Cyprianus monet, se sub conspectu Deistare: placendum esse diuinis oculis et habitu corporis, et modo vocis. Itaque dum muneribus obedientiae et caritatis seruiunt, illud pariter enituntur, vt quae ad excitandam erigendamque mentem in Deum adiumenta ex choro desiderant, ea suppleant priuata solertia et attentione. Patris Fabri more multis ac praeclaris adminiculis, quae vel suo quisque ingenio excogitauit, vel a Fabro ipso aliisue sumplit; vtuntur ad cogitationem caelesti illo sigendam in opere, et animum ad gustum pietatis afficiendum. Nec defuere vnquam (Deo gratia) qui non modo stata psalmodiae interualla ac iusta tempora, vel inter graues occupationes seuere obseruarent; verum etiam de genibus eam exequerentur: multi etiam in templo ante diuinissimum Christi corpus, ac mentis viribus ita aduocatis (quam rem silentium ipsum, et operis omnis vacuitas iuuat) vt proxima meditationi referta sensuum pulcherrimorum, et mire fructuosa pronunciatio sit.</p>
<p><note>32 Societati plurimum curae est preces facere pro publicis difficultatibus.</note> Simul quoque vbi decessit summus Pontifex Paulus, et pro eius anima expiatione multuni sacrificiotum ac precum est factum, et pro felici comitiorum Pontificalium exitu, vt Pastorem, qui secundum cor suum esset, Deus laboranti Ecclesia largiretur, multa edicta. Perpetuus enim Societati nostrae
<pb id='s085' n='85'/>
mos fuit rebus humanis pro virili consulere non impensa modo opera, sed etiam (quod sacri omnes coetus et debent et faciunt) omni Religiosi cultus secdulitate pacando conciliandoque Numine. Igitur cum praeter priuatam cuiusque euram. et ordinaria placamenta, vbi tempus aliquod reipublicae postulat, alia extra ordinem decernantur, haec eo tempore decreta sunt: Vt in singulis Societatis domicilijs Litaniae ob eam rem communiter quotidie recitarentur, vt sacerdotij expertes quotidie praeter consuetas orationes separatim alias instituerent, sacerdotes in Sacris omnibus eius rei nominatim meminissent. et bina Sacra in. hebdomada ea mente singuli facerent. Adhaec semel quauis hebdomada Christiano ritu singuli ieiunarent, semel se publice verberarent, ita domicilij cuiusque Socijs distributis, vt suos quilibet dies ieiunantes flagellumque subeuntes haberet. Ad haec communia omnium pietatis <note>33 Romani Collegij fernor.</note> officia, complura Romani alumni Collegij per aurumnales ferias proprie addidere. Multi, in hisque Doctores, celebresque Patres eorum comites, qui Domui Professae quaeritabant stipem, ostiatim per Vrbem mendicarut: alij adiere nosocomia egrorum animis corporibusque auxilio futuri: vilibus alij laboribus domi fungebantur: plus quadraginta exercitationes spiritus retractarunt: plus triginra ad alia alij religiosa loca iere peregrinatum certis praemuniti praecepris, quo labor itineris fructuosior pietati esset. Et quanquam vt in interregno, turbulenta erant tempora, omnes diuina bonitas reduxit incolumes egregie exercitos ad paupertatis disciplinam, excitatosque ad progressum in ea, caeteraque sui deiectione ab dicationeque faciendum; adhaec et manipulis onustos ex obiter nauatâ proximorum animis operâ. Non enim priuatis tantum sermonibus, vt inquemque inciderant in via, sed obuiorum etiam oppidorum in foris et compitis, posteaquam emendicauerant stipem, declamationibus publicis homines ad Christianum officium impellebant. Nec deerant e populis, qui rogarent vt diu manerent, nec qui domum suam vbi commode pernoctarent, conarentur adducere: sedilli cum dicerent aptum pauperibus receptaculum, proprieque ipsis a Deo paratum xenodochium esse, eo alacriter diuertebant; velut nesas existimantes seu domum suam alienae posthabere, seu veteris ius hospitij nouo mutare.</p>
<p><note>34 Praeceptores in Collegio Romano eximij.</note> Exactis ferijs autumni solemni die reperita studia sunt nun quam antea instructiore gymnasio cumdocentium, tum auditorum praestantia et numero. Theologicae subtilitatis interpretes Iacobus Ledesma, et Iacobus Auellaneda: adhaec Emmanuel Sa e peregrinatione sua reuersus, et solenniavota postridie Kal. Nouembris professus, corpore animoque vegetior diuinos libros interpretabatur. Philosophia; partem, quae tertio anno traditur. Benedictus Pererius; quae altero Hieronymus Turrianus exequebatur: Dialecticam Franciscus Toletus exorsus, Hunc P. Franciscus Borgia dum Societatis totius bono ex Lainij monitu seruit, priuatasque rationes post communes habet, dignum luce Romana ratus, ex Hispania Tirocinij praeter morem ex beneficio contractis spatijs, miserat. Romam extremo attigit vere. Iussus a Natali, qui Collegium Praeses moderabatur, e Metaphysicis quaedam extra ordinem enarraare, tale ingeuij doctrinaeque specimen dedit, vt continuo designatus sit ordinarius Magisten Et quoniam, qui sibi traderentur in disciplinam praestantissime putabatur instituturus, magistrosque, editurus egregios, ex omni Italia Sicilique et alijs euorcati prouincijs triginta illi de Societate auditores attriburi sunt: externorumquoque haud paulo pluribus solito fama eadem excitis. Rorro in Collegio quamuis. octo mesium spatio in varias terrae dimissi partes centum ac triginta essent, nihil tame de numero, quem supra posui imminutum erat. Tam multos ad suam Iesus militiam assidue conuocabat. Maxime excelluit manipulus nobilis Patauio <note>35 Tres Gagliardi fratres in Societatem insigni Dei vocatione veniunt.</note> missus, in quo Antonius Posseuinus fuit, ac tres germani fratres Gagliardi. Quorum ad Religionem diuina vocatio, tum per se ipsa, tum quia magnum Societati, nec leue Ecclesiae Dei momen, tum attnlit, digna memoria est: eo quidem temporre haud multa magis homines sermonibus celebrarum. Florebat ea tempestate et nobilium auditorum, et excellenrium Magistrorum frequentia Patauinus Bos (id publicae Academie vocabulum.) nam praeter nobiles transmontanos aderant studiorum causa Patauij Marcus Antonius Columna, Ioan. Franciscus Gambara, Franciscus et Scipio Gonzagae, Guido Ferrerius, Nicolaus Sfondratus, Hippolytus Aldobrandinus, qui omnes postea Carainales fuere, duoque postremi etiam summi Pontifices, ille Gregorius XIV. hic Clemens VIII. His alijsque academicis, inter quos gymnasium publicum frequontabant, Gagliardi fratres indidem ciues haud minus, quam cunctae patriae in pretio, ac raro spectaculo erant. Achilles natu maximus alterum et vigesimum agebat annum, Leonettus et Ludouicus proxime succedebant, hic decimum octauum nondum egressus, anno ille maior. In exiguo aetatis discrimine, in virtutum animorumque mira consensionene, in excellentium similitudine ingeniorum, in generis et fortunarum ornamentis, formae quoque dignitas, rotiuique corporis iusta proceritas honestamento erat. Graeci Latinique seemonis probe gnari omnes: et Ludouicus legum ac Iuris; Achilles et Leonettus naturae cognitione eximij, diu in Marci Antonij Genuae clari aetate ea Philosophi disciplina versati. Ad haec tum voce, tum organis musicis canere docti, alijsque exculti nobilitati decoris artibus omnium ad se animos et amores allexerant. P. Simon Rodericius, vnus e decem primis, qui Patauij degebat hoc tempore, haud dubie pronunciabat, si potestas sibi fieret e cuncta Italia tres pro arbitratu legendi adolescentes, pluribus, quam germanos hosce tres naturae donis ornatos haud vsqua confidere inuenturum. Patre olim ornarissimo ciue, nuper matre amissa, hoc videbatur proximum, vti homines in aetatis flore, et lubrico flexu relicti, dum cupiditatum vis exaestuat, quarum instrumenta, ab re domestica bene constituti, nulla desiderabant, sui iuris mancipijque effecti, atque impunitatem nacti, more plerorumque facultatibus ingenijque et corporis bonis ad licentiam abuterentur, vel certe praeclaras crescendi spes, quae vndique blandiebantur, respicerent. At illi speciosis vitae huius ac blandis inuitamentis ardua et ad vulgus huius ac blandis inuitamentis ardua et ad vulgus humilia hortamenta Christi Domini pretulere. Conciones Benedicti Palmij, quibus Parauinam
<pb id='s086' n='86'/>
ciuitatem pie omnem, vti supra est memoratum, permiscuit, adiumento cum primis fuerunt. Ludouicus natu minimuspraeiuit, praeluxitque maioribus: qui cum diu secreto cum Patribus de ineunda Societate egisset, rem Leonetto et Achilli tandem exposuit. Hi quanquam alias ab talibus vitae religiosae curis adolescente auerterant, tameadeo tum viderunt ardente, atque in propolito fixum, vt tenendum nullo modo censerent. Ita Ludouicus die <note>36</note> S. Ioannis Baptistae natali in Patauinum Collegium a Lucio Crucio Rectore admitritur, deserens quidem cum dolore germanos, quod eos et virtutis merito et sanguinis amabat quam suauissime, et obseruabat; sed nulla ratione suspicans fore, vt eosdem aliquando in diuino famulatu conseruos haberet. Caeterum non multis post diebus diuina vtrumque bonitas acribus vrgere stimulis coepit, ac Leonettum magis: qui vt processus in humanae sapientiae studijs peramplos effecerat, ita diuinae Philosophiae gradibus praecurrebat, diutinos amans secessus, precationibus longis ac rerum aeternarum meditationibus accuratis intentus. Quare breui statuit ipse rotum se reddere Deo, et presse a Ludouico sequi velligia. Quo autem id primo quoque tempore minus exequerctur, amor et verecundia Achillis retardabat: quem si desertum a Ludouico, ipse quoque statim relinqueret, magnopere verebatur, ne acerbo nimium dolore vulneraret. Venerabatur itaque supplex Deum, vt quam comodissimam rei transigendae viam sapientia ipse sua infinita monstraret. Sub ide tempus Achilles quid Leonettus coqueret, omnino nescius, cum rei domesticae causa, quam vt natu maximus ipse administrabat, ruri agitaret; deprehendens in procuratoribus et agricolis fraudem, totoque in negotio tricas ac spinas, in eam cogitationem venit, vt secum reputarer mortalibus diuitijs no nisi ad breue tempus licere frui; animi vero, si quis recte excoluerit, fructum esse sempiternum. Quod dum attenrius animo voluit, penitusque diuina vi et luce corroborante inspicit, statuit aeterna pro caducis nequaquam in periculum dare, ac Patauium regressus recta ad Collegium tendit, enixe rogans, vt se, quamuis inutilem futurum agnosceret (sicenim loquebatut) in Societatem reciperent. Fit bona spes. Cum ea domum e Collegio consilium Leonetto suum indicaturus redit. Et quia certo sibi persuadebat nec opinatum id ei ac permolestu futurum, praemeditatur verba, quibus deliniat: simul ad patientiam, et Christiane homine dignam sanctitatem inter saeculi pericula strenue conseruandam hortatur. Ea simul ad Leonetti aures acciderunt, protinus animo commotus, idem sibi consilij aliquamdiu esse respondet; nec aliam rem morae fuisse, nisi quod viam non reperiret; qua fratris dulcissimi auelleretur conuictu, quicum non arctiore sanguinis, qua beneuolentiae nexu iunctum sese sentirer. Iam vero clementiae summae Numinis et sapientiae quantas capere humanus animus queat, agere et habere gratias, quod non solum se voti compote faceret, sed etiam fratrem nouo ac praestabiliore germanitatis vinculo colligarer. His dictis iam ambo ex intimis praecordijs comoti, et liquidissima voluptate perfusi mutuos ruunt in amplexus: dein pariter ad, Collegium profecti diuino seruitio offerunt sese, coniunctis precibus instantes vt quam primum intra religiosa munimenta liceret abdi. Perfamiliariter cum his adolescentibus vir e primaria nobilitate Patauina natu grandis <note>37 Pauli Candij vocatio.</note> agebat Paulus Candius, qui vnde vigintii annos apud Iacobum Cardinalem Sabellium plurium a secretis Romae versatus, cum, vt tandem sibi se redderet. Patauium repetisset quod cum patre horum adolescenrium coniunctissime vixerat, in corum praecipuese consuetudinem dederat. Is eodem tempore receptum in Societatem meditans, nihil perinde cauebat, quam nerem alicunde illi odoraretur, metuens ne vel molesti sibi dissuadendo, vel diuulganda re morae aliquo pacto essent. Haud minus intenta cura, eamdemque ob causam Achilles ac Leonettus circumspiciebant, ne sua consilia Candio pellucerent. Itaque quamuis a ssi due vina et amantissime versarentur, amicitiae tamen fructu carebant maximo; quod se inuicem cum socij essent, quasi aduersarios formidabant. At Palmius, cui pectora patebant omnium, videbarque nonnisi constantiae et feruoris accessionem ex mutua consiliorum communicatione secuturam, Achillem impulit vt rem Candio explicaret. Qui cum se quoque ipse summa cum voluptate aperuisset. Exinde coniunctis studijs ad negotium quam celerrime conficiendum vertêre curam. <note>38 Antonij Posseuini ad Societatem accessus.</note> Interim Leonettus in morbum incidit: quo Deus ad Antonij Posseuini maturanda consilia a vsus est. Mantuanus is ciuis erat, sex et viginti an norum iuuenis: cui a prima aetate tantus sciendi ardor inhaeserat, vt, cum ad quietem se noctu componeret, tibiam ad columellam alligaret; et vbi primum se ab sopore primo commouisset, eo velut monitore excitatus ad studia surgeret. Ex qua puerili solertia, vtilis quam ad vltimum vsque tenuit, consuetudo coorra est, vt interrupta noctu quiete, horas aliquot magno per silentium illud profectu, curis grauissimis daret. Ergo addita naturae ingenijque praestantiae diligenti cultura, graece perdoctus, idemque humanitatis, Philosophiae, aliarumque doctrinarum bene peritus, innocentia quoque morummodestiaque spectatus ac suauilo quentia; quae grata oris decorabat maiestas, notis omnibus carus, et apud virorum principum multos, a quibus certatim ex petebatur, gratiosus erat: diuque haesit tam multa sibi talenta a caelesti Domino creditahumi ne foderet in terrenas, vti saeculum inuitabat, abiecta curas, an ad sua et Domini lucra, quo Deus ipse vocabat, sanctis negotijs occuparer. Et vicit <note>39</note> tandem, quae debuit, pars. Aliquamdiu Romae in litterarum cognitione versatus, Iulio III. Pontifice cum ab multis Procerum ab Latinis epistolis cuperetur; quo opportunius sapientiae ab se studia inchoata consummaret, maluit se ad Herculem Gonzagam Cardinalem, qui dein Tridenti S. Synodi Praeses decessit, accedere, a quo Francisco fratris filio, et Scipioni pronepoti Gonzagis, qui ambo post Cardinales fuerunt, studiorum socius et moderator appositus est. Patauium cum his profectus Philosophiae, quae magna iam ex parte decurrerat, pergebat conficere spatia, audiens et Calabrum et Genuam claros fama Doctores. Sed illumbreui deseruit, hominem detestatus, qui impij Auerrois ita erroribus affixus hereretus vt in Chistianis dogmatibus foede nutaret. Alterum, quamuis hominem alioqui probum, ferre non poterat, quod et ipse ex interpretis Arabis impietate ad singularem mentem Aristotelis dicta detorquens, frequenti nobilique iuuenum auditorio venenum haud sentiens
<pb id='s087' n='87'/>
propinabar. Hae indignirates, et aulicorum corrupti mores salubre interdum Posseuini animo insigebantaculeum, vt prorsus ab saeculi tanta prauitate fugam meditaretur. Quin etiam cum in lectionem incidisset diuinorum librorum adhibita explanatione Lyrani, sic est ea delectatus, vt in hanc vocem eruperit, Hic meorum studiorum finis, haec meta erit. Caeterum post Pascha anni ante hunc proximi, cum solennia pie admodum peregisset, hanc veluti vocem ab animo sibi suo ingeri audiuit, En, quia confessus es, et sacrosanctam Eucharistiam sumpsisti, ab criminibus abstinuisti tot dies: ergo si rursus eadem praesidia adhibueris, diebus rursus totidem abstinebis; coque pacto diuina haec Sacramenta si frequentare deinceps perrexetis, viram in Dei gratia perpetuo duces. Haec sancta cogitatio alte menti impressavitae melioris initium fuit. Inde enim quanquam prope furtim sacris diebus coepit ad mysteria diuina frequens accedere, vehementer insuper incensus libello, quem de frequenti vsu Eucharistiae Bonsignorius Cacciaguerra non multo ante vulgarat, ad quem etiam legendum multos <note>40</note> sodalium impulit. Inter haec Ferdinandus Gonzaga Francisci pater in Belgio moritur; et Francisco Isabella Capuana parens Mediolanodeducenda Neapolim fuit. Quod iter, ne studiorum interpellaret cursum, magnopere declinare cupiens Posseuinus, simulare etiam morbum faepius cogitauit, ignarus scilicet quam salutaris futura animae suae, quanto beatiorem apertura cursum peregrinatio esset. Quippe Neapoli ab Hispano nobili ac pio, quem rogarat, bonum vt sibi aliquem confessarium demonstraret, ad Christophorum Mendozam Collegij Societatis Rectorem missus est: cumque Rector Ioannem Nicolaum Petrellam Itriensem assignasset. is auctor fuit generalis confessionis, inauditae ante eam diem Posseuino rei, ab aetate vltima retexendae. Qua perotium ac sedulo peracta, simulque permotus ingenti numero in Collegij templo Sacramenta frequentantium, ita prorecit vt iam non clanculum, sed luce palam, et bis in hebdomada obire eadem coeperit: et, ad Societatem, quamprope ad id loci ignorarat, animum sic adiecerit, vt obseruaris, quantum familiari ex consuerudine licuit, eius institutis ac moribus, ad edocedos ignaros, falsaque imbutos opinione dedocendos, breui ea, satisque graui commentario exposuerit. <note>41</note> Mantuam inde repetentem adeo grauis concussit concertatio carnis ac spiritus, vt ex fati gatione febris cooriretur. Rerardabat per speciem pietatis ab caelesti Philosophia tum erga senes parentes, et egenos nepotes caritas: tum quod cum vniuersa lem Historiam scriberet (quam ad rem Principum quidam incitauerant) videbatur sibi in publica commoda satis operae posse conferre, si exempla virtutum in id opus, et incitamenta pietatis apte locoque insereret. Vbi Mantuam inter hunc aestum attigit, S. Antonij apud Fossanum praeceptoria donatur. Quod Cardinalis Hercules, et Franciscus Gonzaga cum fecissent, vt eo sibi nexu hominem arctius deuincirent, admirabilis Deus meliora ordiens, praestantibus rebus, ad quas deinde per occasionem eius praeceptoriae Posseuini operâ vsus est, viam aperiebat. Quippe Fossanum Posseuinus ad ineundam rite sacerdotij eius possessioneprofectus, cum eas oras haeresis insectas tabe reperisset, commiseratione commotus est; et sacros reditus ad se, qui nihil vnquam Ecclesiae inseruiuerat, peruenire propius cernens, acribus coscientiae stimulis ad interiora mutandae vitae consilia coepit vrgeri. Adeo velea, quae solent esse pietatis impedimenta, misericors <note>42</note> Deus ijs, quos diligit, in incitamenta vertit. Itaque Patauium mox reuersus Benedicti Palmij conciones audire, et apud Patres bis quaque hebdomada homologesim instaurare pergit; cumque Leonetto Gagliardo veteri amico, cuius sapientiam et virtutem aetate longe maiorem suspiciebat, coniunctius agere. Iamque more nostrorum hominum non suo dumtaxat bono contenrus, sed ad pietatem pellicere quamplurimos studens, quem sibiperutile expertus erat Cacciaguerrae libellum, eius edenda typis, vt inter iuuenes sereret, noua exempla curauit. Quod cum factum esset, multos ipsemet eorum libellorum ad praecipuos etiam tota in vrbe confessarios tulit, rogans vt ad confessionem accedentibus dono darent; et indicâs, si qui praeterea opus forent, vbinam prostarent venales. Interim Gagiiardi eo, quem dixi, modo ad Societatem animum applicant: et Leonetti morbus incidit, qui Posseuino, quemadmodum institueram demonstrare, maturandi consilij causa fuit. Dum enim pro officio aegrum inuisit, Leonettus sensim illato sermone, Quoniam te, inquit, Posseuine ex animo diligo, nec ambiguum habeo, quin verus amicus ipse sis, nefas duxerim quidquam te ame, multo magis grauissimam rem celari. Scito igitur deliberatum mihi ac statutum esse, nuncio mortalibus curis remisso, nomen in Societatem Iesu dare. Ac ne id quoque ignores, praecipuum ad id calcar fuit, quod studia Philosophiae ea ratione, quam nosti, hac in Academia ab Doctoribus primae notae tractenrtir. Vides enim quam ferme Auerrois iurata mancipia sint, vt paulatim diuinum nobis obscuretur lumen, et quam de anima intelligente Arabs impius opinionem architectatus est, sensim incautis mentibus instilletur. Pupugit haec denunciario Posseuinum, vt qui veradici a Leonctto expertus ipse quoque erat, et eum magni faciebat. Itaque respondet, Haectua, Leonette, vox faciet, vt ego pariter, quod dudum parturio, tandem pariam. Inque cadefixus cura famulo domum remisso, recta ad Collegium profectus a Palmio impetrat, vt ea nocte agere in Collegio liceat, quod de animae suae rebus deliberare velit. <note>43</note> Postridie mane, qui dies S. Bernardo erat sacer, sanctissimum Sacramentum Eucharistiae a Palmio suscepturus tacire apud se vouet, simulatque nepotibus suis vnde studia litterarum prosequantur, prouiderit, in Societatem se continuo transiturum. Quae cum diceret, repente interiori voce, quasi Dei reprehendentis audita, Ergone ruis nepotibus me credis prospicere non posse sine te? voto se plane libero obstrinxit, adiiciens ne gradum quidem vllum honoris, quoad viueret, nec sacerdotiorum emolumenta accepturum. Cum haec secum tacitus inscio Palmio peregisset, diuinam ei hostiam Pater porrexit; summisseque (vt postea ex eo est cognitum) dixit, Domine da huic spirituntuum: quod videtur omnino impetratum. Ardere enim subito Posseuinus: vixque sui potens ad Palmium adhuc in sacrario agendis de more Deo gratijs insistentem raptus, coramque eo prouolutus in genua, Pater,
<pb id='s088' n='88'/>
apud Deum testis mihi esto, inquit, Diuinae ego Maiestati sciens volensque Societatem ingressurum me, nec sacerdotia, neque honorem vnquam vllnm accepturum spondeo ac voueo. Palmius initio aliquid aperire ratus velle, quod (vt vsu venit) memoriam in confessione fugisset, vbi vouendi formulam concipientem animaduertit, veritus ne aestu nimio haud satis sui compos temere auferretur, coce, nutu, demum opposita ad os eius manu cohibere conatus est. Ille tamen voti sui carmen constam ter absoluit, adiecitque, Quod dixi, erit. Eoque die ac nocte insequenti summa tranquillitate conscientiae (vt in victoria, primitijsque spiritus vsu venire solet) purissimoque caelestium deliciaium gustu fruens in Collegio mansit. Animaduertit Posseuinus diuinae prouidentiae erga sese benignitatem. Nam si paulo serius voto se illigasset, periculum erat, ne ambitionis torrente apud nouum Poncificem Pium IV. quo creato Franciscus Gonzaga Romam ad Cardinalatus occasionem, venit, abriperetur: nec alia speciosa minus irritamenta ignaro ipso Palmius auertit, cum Otho Cardinalis Truchses id ageret, vt hominem ab epistolis apud Ferdinandum Caesarem collocaret. His gestis, et magno gaudio cum Gagliardis, et Candio consilijs studijsque coniunctis, vna omnes pariter eo curam intenderant, vt ab rebus se domesticis quam celerrime expedirent; cum ab Lainio venere ad Palmium litterae, recipi omnes in Societate, et mitti Romam debete. Sed nondum praefinitus ante saecula numerus expletus erat. Educabatur cum Gagliardis <note>44 Francisci Butironij vocatio.</note> eorum aequalis, et ciuis, et consanguineus Franciscus Butironius, quem adimpensas numerosae eius domus aliquantum leuandas apud se habebant. Hunc discessuri alloquuntur, et causam, quam ob rem Romam cogitarent, exponunt, adijcientes ei se faeuitatem relinquere, vnde coepta litterarum studia sine domestico damno persequeretur. Verum is quo que deprehensus est iam diu consilia cadem versans. Quare vna cum caeteris Romam profectus, et adscriptus in Societatem indefessus in Christi vinea operarius ad mortem vsque perseuerauit. Ineunte Septembri pars terrestri itinere, pars mari Lauretum versus proficiscuntur. Laureti summo cum animi sensu, vbi se Deiparae dedicassent, vt in Societatem filij sui Mater clementissima aditum aperire, in eaque tueri ac protegere vellet precati, iam vno agmine omnes Ludouicus, Leonettus, Achilles, Posseuinus, Candius ac Butironius Lucio Crucio, qui Rector Patauinus fuerat, duce iter persequuntur. Antequam <note>45 Vinventij Belmagij vocatio.</note> Tolentinum venirent, Vincentium Belmagium alterum e duobus famulis, quos ducebatalloquens Posseuinus, quam ob causam Romam petat, exponit, additque, En Vincenti, si ipse quo que inducas animum Christo te penitus mancipare, iam mihi fratris vice eris; et quem adhuc mihi famulatum impendisti, eum tibi ego bona gratiarependam. Quem sermonem audiens Vincentius non solum non probauit, sed praeoecupans relinquere a quo se Romae deserendum intellexit, inpatriam causatus regredi velle, retro iter vertit. At vbi Lauretum venit, quod benigna heri inuitario non potuit, Deiparae tutela perfecit. Omissa longius progrediendi cura, patriam et omnia oblitus ab Rectore Oliuerio summis precibus vt in Societatem admitteretur, institit; admissusque magnis breui progressibus in virtute factis dum pietate ac diligentia memora bili Lauretani Collegij aegrotis inseruit, felici morte religiosam vitam clausit: primus, qui e nobili illo coetu ad beara caeli praemia perueniret; vt et ibi vim Christi vocis agnosceres, Erunt nouissimi primi. Illi iter persecuti die S. Michaeli sacro Romam inrrarunt, domique Professorum magna gratulatione ab Lainio et caeteris Patribus excepti sunt. Vbi Gagliardorum quoque famulus dominos imitatus, communem cum ijs caeleltis Doinini seruitutem suscepit. Patauij interim re sparsa in vulgus, haud tardum est cogitare, qui motus animorum, qui sermones extiterint. Ludouicus Butironius, Francisci, cuius supramemini, frater idem paulo post <note>46 Ioannis Andreae Tertij ad Societatem accessus.</note> consilium inijt. At Ioannes Andreas Tertius inter Bergomates cum primis nobilis, cum Patauium ex patria rediens clausam Gagliardorum domum locandamque vidisset inscriptam, quid ijs factum esset percunctatus, vt rem cognouit, maturare, quod iam pridem coquebat, ipse quoque decreuit. Consulto Palmio subito iter ingressus aduolat Romam, imperrataque Societate bonam in Dei obsequio ad extremam senectam nauauit operam. His igitur omnibus post breuia Tirocinij rudimenta, vt eius temporis vsus ferebat, apud Professes posita Collegium Romanum initio Nouembris est auctum.</p>
<p>Inter haec Cardinalibus in Vaticanum conclauc de more ad Pontificem creandum inclusis, nec conuenientibus, Otho Cardinalis Augustanus <note>47 Actum de Lainio creando Pontifice.</note> Lainium ad se per libellum postridie Kalend. Decembres accersit. Aiebat habere se in maximis, quibus premebatur angustijs, quae non nisicum ipso communicata vellet. Vt conspectus intra septa, illa Iacobus est, aliquot Cardinales, quibus praestans in omni genere viri virtus iam pridem cognita erat, quique ab eius institutione fere pendebant, agere inter se de eo in S. Petri Sede locando coeperunt. Videbatur diuinitus missus ad dissensionem tam longam in Pontifice e Cardinalium legendo corpore finiendam. Hunc ad promouem dam quam Paulus IV. instituerat, publicorum correctionem morum, hunc ad haereses iugulandas ingenio et sapientia quam aptissimum fore, At enim vbi quanta res moueretur, humillimus Pater inaudijt, inhorruit. bonaque petita venia raptim se oculis eorum subduxit, tanquam de se indignis modis accipiendo agi sensisset. Non tamen haec fuga Cardinalium cousilia repente discussit; sed duodecim e grauissimis iam adsummum illi honorem demandandum consenserant, haud incoepro facile destituri, nisi velsanctiones reueriti esent, vel inueterata iam exempla, non aliunde Pontificem, quam e sacro Collegio assumendi. Haec et apud multos vulgata Romae tum sunt, et Otho ipse Cardinalis Augustanus post Lainij obitum pro concione in exequijs, quas ei magnificas Dilingae fecit, publice praedicauit. Quamuis in Italia hoc anno ad ciuitates circiter quadraginta Socictas vocaretur; Patribus tamen in Socijs idonce litteris ac pietate formandis, atque in subsidijs magis pro necessitate praesenti extra Italiam, et adinchoata Collegia submittendis, quam instituendis nouis, quae aegre tuerentur, intentis, nulla missa colonia est: <note>48 Domiciliit Tusculanum inehaetur.</note> tantum sedis Tusculanae iactum est fundamentum.
<pb id='s089' n=' 89'/>
In excursionibus, quibus alumni Collegij oppida circa Romam lustrarunt, ita placuere Tusculanis, vt communi consilio ciuitas, et primorum aliqui priuatim oblato templo domoque perpetuam sedem aliquot Socijs offerrent. Quod caelo apprime salubri nec nisi decimo ab Romamilliario ea vrbs est, visum est, quod deinde successit, ad Collegij Romani vel aegros, vel fessos studiorum laboribus recreandos id diuerticulum fore peropportunum, cum praesertim meminissent B. Ignatij vocem, quitanta se sperare Colleij Romani incrementa solitus erat dicere, vt multis circa talibus diuersorijs ad temporum varictates opus haberet. Tertio igitur Nonas Iunias, qui domus templique possessionem iniret, sedemque pluribus incolis compararet, missus est vna cum Socio rei domesticae administro P. Organtinus Gneccus Brixianus, is qui condentibus haec nobis adhuc superstes in Iaponia erat. Stipe initio victitabant emendicata; tamen comiter benigneque quod neceditas desideraret conferebatur.</p>
<p><note>49 Bobadillae labores in Valle Tellina.</note> Bobadilla in Vallem Tellinam superiore anno profectus aspera cuncta deuorans, nulli parcens labori, assidue purgandis animis aure ac voce, assidue religioni excolendae et defendendae intentus, haud raro bis in die ad concionem dicens, nec vno fixus loco, sed alia atque alia lustrans oppida magnum apud omnes Catholicos desiderium Societatis exciuit. Prae caetero ammarum quaestu quatuordecim adolescentulorum gregem Romam ad Societatis Tirocinium misit; quorum aduentus gratissimus fuit tum numero, quod vni conficiendae familiae satis perse erant, tum praecipue subsidijs, quae opportune ijs regionibus parabantur. Quanquam Romani Patres cognito mox caritate maiore susceptos, quam cura lectos, Bobadillam admonuerunt, satis Tellinensium esse, parceret vltra alios mirtere. Ex eo numero fuit Franciscus Foglianus laboriosa pietate, et ante omnia Sanctissimae Trinitatis impensissimo cultu postea claritatem adeptus. Bobadilla, vbi se dedit occasio, dignum excelsitate ammi sui, Christianaque libertare <note>50 Libertas in profitenda side Catholica.</note> facinus edidit. Burmij feria secunda sanctioris heb domadae de diuinissimo Eucharistiae mysterio cum verba fecisset, tantique vertatem Sacramenti fortiter ac plane ostendisset, res ad Lutheranum Praetorem, qui per eos dies summa cum potestate missus a Grisonibus venerat, defertur. Is protinus Bubadillam iubet acciri. Vetabant amici parere, vtque honesta se fuga multorum reseruaret bono, certatim suadebant; sed ille tempus id palam profitendae fidei, constantiaeque promendaerarus, sistit se audacter; ac Praerore quaerente quid proconcione dixisset, praecipua capita, et rationum firmamenta retulit non spiritu minore, quam e suggestu protulerat. Haereticus admiratus fiduciam, vbi attente audiuit omnia, nil ausus moliri, cum significatione obseruantiae Patrem ab sese dimisit. Non tamen diutius anno Bobadilla inter Alpes versatus est. Iaderensis et Epidaurius Anristes (Iaderam et Epidaurum hodie Zaram et Ragusam appellant) ita apud P. Generalem institere, vt fuerit illis tradendus. <note>51 In Illyricum mittitur.</note> Alacrisque Nicolaus Illyricas quoque rupes cultum ijt, adeo nullo, quod ad commoda corporis attinet, domicieiliorum nostrorum ad degendum respectu, vt, cum Venetijs ad Illyricos nauigaturus ab domestico adolescente interrogaretur, Essentne in Illyrico Collegia Societatis, iucunde, vt solebat, responderit, se Collegia ferre secum in manica: simul fortasse signisicaturus promptum sibi esse Collegia vbi vellet, noua condere. Prorsus enim eueniebat, vt quo pedem cunque tulisset, nonnullo statim excitato motu in Vrbem scriberet, paratum iam Collegium esse. Sed exitus deinde plerumque cum falleret, iam Patres Romani, quae parum processura crederent, velut prouerbio, <note>52 Collegium in Valle Tellina paratur.</note> Collegia Bobadillae vocabant. Eius discessum Tellinenses perinde quasi parente orbarentur, moerore ac lacrymis honestarunt. Eoque sibi magis properandum censuit eques Antonius Quadrius vti itabili Societatem domo censuque firmaret. Ritu ita que solenni, tabulisque publicis Augustae Vindelicorum facultatibus suis in eam rem donatis, Pontem ad possessionem quoque coram transferen dam contendit. Eam, qui rite Societatis iniret nomine. Dauid Wolfiusnatione Hibernus ab Mutinensi Collegio, quod regebat, missus est; caetera simul cogniturus, quae ad Collegium quam celerrim e statuendum vsui forent.</p>
<p><note>53 Lauretani Collegij fructus.</note> Inter Collegia Italica cum satis cuncta rem pietatis prospere administrarent, nullius tamen latius industria et nomen quam Lauretani patebat. Maxime peragrum omnem Picenum celebre ac venerandum erat. Quippe non solum oppidatim ad sanctisimam Deiparae cellam adeuntibus populis semper expositam praebebat operam; sed identidem ad ipsa oppida strenuis sacerdotibus missis. Eosdem domi excolebat, vt iam ipsi populi cumgaudio faterentur se Patrum cura Lauretanorum longe <note>54 Pax insignis in Monte Luponio.</note> meliores effectos. Caeterum in Monte Luponio (oppidum haud ignobile est octauo circiter ab Laureto lapide) conciliatam huius initio anni pacem secundissima fama longe ac late circumtulit. Quippe inter primores iam diu gliscentes inimicitiae ingentem popularium turbam trahebant in, partes. Caesar Brancatius aegri Piceni Praetor pacificationem tentarat: et auctorirate peruicerat, vt iuuenis e primis vnica parenti stirps inermis ac seminudus, quo satisfaceret, supplex ab inimico veniam precaretur. Quod cum demum iuuenis Christiaua animi excelsitate faecret, inimicus prodita, quam Praetori dederat, fide inermem ac supplicem crudeliter interemit. Id prope Recinetensis vrbis porlam euenit, inqua ad detestationem indignissimae caedis dirum prodirorem pendulum, capite in terram depresso, pedibus sublimepinxere. Recruduere scilicet ex barbara illa immauitate, et vsque eo exasperata sunt odia, vt non animo quisquam, non auribus nomen admitteret pacis; pueri per vicos arundinibus armari Arma, et vltio clainitarent. Praetor Brancatius Lauretani Collegij Patribus rem impense commendat. Oliuerius ipse Rector cum altero sacerdote Carolo Caietano negotium suscipit. Crebras habent conciones: nunc hos priuatim, nunc illos pertentant. Perparum, aut nihil promouent. Theophilus ante alios obstinauerat iras, alterius fadionis princeps; et videbatur misericordia dignus: quod is erat pater, cui nefaria proditione miserrimam orbitatem inimicus induxerat supplici filio, qui vnicus erat, mactato. Complures 
<pb id='s090' n='90'/>
iam dies Oliuerius et Carolus machinas omnes admorant, vt obdurata pectora expugnarent nullo aur perexiguo processu. Quod cum Praetor rescisset, insuperque iam Patres reditum infecta desperataque re meditari, edicto seuere oppidanisdenunciat, qui paci obstent, eorumse tecta demoliturum; et, etiamsi totum delere oppidum oporteret, aequaturum solo, acsale seminaturum. Secundum quam denunciationem pergit Oliuerius omnem expromere industriam, si forte sanis consilijs terror aures aperuisset. Sed cum amplius nihil extorqueret, et iam propem mensem ab Collegij sui custodia nequidquam abesset, supremum allocuturus ac salutaturus populum in suggestum procedit. Acriter primum inuehitur in eos, qui pacem vnicum Dei filibrum pignus, ac bonum plane diuinum Satanico opere impedirent. Increpat deinde cognatos, affines, amicos, quod non suorum quisque animos ad concordiam omni ope compellerent. Ad extremum ante oculosponit. Qui simultates ac factiones foueant quae diuina eos, quaeque humana supplicia maneant; quibus se ipsi assidue miserrimi mortalium damnis atque cruciatibus vltro mactent conficiantque. Haec aliaque vbi quam grauissime potuit, intonuit, cum socio viam corripuit. Iteriam fere medium emensos assequuntur in celeribus equis ab Magistratu missi ciues; rogantque et obtestrantur, vt redeant, affulgere spem pacis: Magistratum, vt ea tandem coalesceret, omnem operam polliceri. Patres tantisper reluctati, dum tergiuersando cupidicatem accenderent, retro vertuntiter. Nouo impetu, et maiore quadam vi dant sese in opus; ac demum pia eorum vota et sacrificia, multorumque ex oppidanis lacrymas respiciente Numine, pars vtraque obligat fidem in pacem se consensuram. Accersuntur extemplo Macerata ab Praetore, qui eius nomine ritepacificatiom consignandae intersint. Decernuntur graues poenae, ac nominatim aeterna proscriptio, et aedium euersio, qui post haec pacem violarint. Condicitur diescrastinus, quo fieret magna cerimonia de Spiritu sancto sacrificium, et pax in templo promulgaretur. Conuenit eo die populus vniuersus. Post Sacrum peractum concionem Oliuerius loco temporique consentaneam habuit. Qua cum satis iam mitigata pectora permullisset, vbi primum ille siluit, et clara vocepromulgata pax est; irruerunt in amplexus, et mutua oscula viri virorum, feminae feminarum, tanto cum sensu, vt plerisque vbertim lacrymae ora sinumque rigarent. Diffusaque in omnes laetitia, iampuerorum greges pro vltione et armis, pacem discursantes ludibundiper oppidum, pacem crebris vocibus acclamarunt. Triginta nominatim capita tabulis publicis in pacem dedere nomina. Cuius laetitiae appendix accessit ex itinere in Monte quoque Sancto pacis magnopere expetitae iactum fundamentum.</p>
<p><note>55 Mors Cornelij Vishauaei.</note> In Lauretano Collegio Cornelius Vishauaeus, qui duobus ante annis eo venerat, Octauo Kalendas Septembris ex morbo adeo placide animamefflauit, cum quidem robusto et succi pleno corpore esset, vt mortis vitaeque confinia circumstantes fefellerint. Oculi, quos semiclausos turbidosque multas horas lubuerat, reserati exhilaratique suntrepenre vbi excessit. Color viuns ori rubicundiorque suffusus, actota facies laetior signa edebant potius vitae, quam mortis. Ea res conceptam prius de virisanctitate opinionem vehementer affirmauit auxitque. Ante cognitam Societatem Louanij nomen collegerat rarae virtutis. Accersitus inde Romam, et cum primis Mamertini Collegij colonis in Siciliam mossus ibidem Tironibus, posteaque Romae alumnis Collegij <note>56 Dicta eius notabilia.</note> spirituali disciplina imbuendis praefuit. Eius hoc in genere monita magni fiebant. Referam nonnull, quae tradita sibi Ledesma in diario adnotauit, valdeque vsui profitetur fuisse. Ad sanctae humilitatis commendationem dicebat gaudere Deum res ex nihilo facere, quod is modus infinitae eius virtutis proprius sit, et clarius eam prodat. Vt igitur hancrerum vniuersitatem, et pulcherrimam speciem ex nihilo procreauit, ita in animis hominum mundum ornatumque virtutum ex nihilo, id est ex humilitate, qua suum quisque <note>57</note> nihilum profiteatur, efficere, superbos infinitis tentationibus subiacere, quod id Deus permittat, vt diffidere sibi discant. Perinde enim Deum facerc, atque magnanimus Rex, qui quamdiu fidentem sibi hostem vidtr, oppugnare non cessat: prostrato vero cadentique ac manus danti clementer <note>58</note> ignoscit. Porro viam ad radices imashumilitatis perueniendi esse obedientiam caecam, per quam simpliciter, quae spiritualis Paterpraeceperit, fiant. Hanc enim caecam obedientiam quasi instar talpae aptissimam esse ad cuniculos sub terra agendos, qui ad radiecs imas humilitatis perducant. Item obedientiam genus teli esse aduersus omnes tentationes habile et opportunum, idque Christum Dominundocuisse, qui omnes diaboli petitiones semel, iterum actertio eadem voce, Scriprum est, respondens, obedientia, quae legi diuinae debetur, repulit. Ita nobis, quoquo modo oppugnemur, Scriptum est, praceptum est, iussum est, respondendo, et inexplorato iussis obtemperando esse vincendum. Vt obedientiae via quam tuta esset, doceret, aiebat Angelos quoque custo des eorum, quidisciplinae Patris spiritualis rite subiecti sunt, eiusdem Patris parere iussis, vt ad maiorem vtilitatem suae fidei commissorum conspirent. Quare ijs in rebus, quas spiritualis praecipit magister, Angeli munus dumtaxat esse eas discipulo reuocare in mentem, ad easque inuitare atque allicere. Qua pro sententia praeclare sane id facir, quod religiosae magister subtilitatis <note>In I. Regum.</note> facile inter omnes primus, Magnus Gregorius docet. Quippe Deum animaduertit non ante Samueli, quem vocabat, causam cur euocaret aperuisse, quam Heli sacerdos ei potestatem audiendi fecisset; et continuo subdit, Opus namque subiecti diuinitus inspiratum, tunc Deo gratum esse cognoscitur, si Maioris imperio aut permissione peragatur. Vocat itaque Dominus, et vocationis causam tacet, vt permittente magistro, semetipsum vocato subiecto insinuet. Aiebat praetereaVishauaeus, benefacta quae ab consilio consessatij proficiscuntur, quasi tenui velo, vt fit in liquoribus, percolari, eo que esse puriora, Daemonem pugnare hasta, gladio, se ipso: hasta, <note>59</note> cum quasi eminus externarum rerum specie obiecta solicirat: gladio, cum per corpus nos nostrum
<pb id='s091' n='91'/>
quasi cominus aggreditur: se ipso, cum phantasiam ipsam inuadit, eamque vanrie mouet: et id tertium certamen esse grauissimum: et hoc maxime viros pietati deditos oppugnare; hancque esse non in vltimis causam, cur viros bonos e saeculo Deus ad Religionem vocet, vt Magistri, quorum hac in pugna institutio rectioque est necessaria, supperant; quorum ductu a praestigijs tuti daemonum, expeditum in virtutis stadio teneant cursum. Hoc in genere fuit, quod se expertum refert Ledesma. Is motus quosdam interiores sentiebat, quibus, vt sibi videbatur, magnopere ad laudem Dei ac Domini Iesu prouocabatur. Hos Cornelio cum aperuisset, subiecit ille credere se cos sensus ab daemonio meridiano esse. Quam vocem ita aegre tulit Ledesma, vt mortem maller, quam ita esse. Atqui (inquit Vishauaeus) ista ipsa aegritudo daemonis prodit vestigia indignantis suas illustrari atque dissolui fraudes. Nec multo post cogitanti amplius ea superre Ledesmae ita prorsus est visum. Animaduertit enim eo sensu paulatim se ad spiritum blasphemiae pertrahi, atque ad iudicandum Deum esse ingratum, quod se tot tantaque eius causa facientem non ita respiceret, nec audiret, quemadmodum cupiebat. Angores mentis, et (vt dicimus) desolationes, maxima omnium, que subire Dei causa homines queant, cruciamenta <note>60</note> nominabar. Tres enim esse malorum, sine iniuriarum gradus, facti, dicti, cogitati. Cogitata aliena, quia non laedant, despici a mortabus: dicta, nempe contumelias ludibriaque, multo duci grauiora: facta vero grauissima, vt verbera, vulnera, necem. Contraria his Dei famulis euenire. Verberari sui Domini causa. vulnerari, occidi leuissima videri. Multo saepe arduum magis maledicta, falsas criminationes, irrisiones bene perpeti: at vero longe diffi cillimum perferre constanter quas daemon inijciat menti angustias; praesertim cum longe abesse Christus Dominus dilectus videtur, ac plane suum famulum abiecisse. Qua de causa, qui ad necem pro Christo ferendam paratus est, haud magnum facere, nisi ad hunc quoque animi cruciatum perferendum sese obduret. Eos tamen, qui nimium et inconsiderate quamuis rectum ob finem laborare semper atque torqueri appetunt, non liberales, sed prodigos appellabat. Et eos, qui obiecto scrupulo, si forte inter sacerdotales preces attentio interrupta est, eas a capite repetunt, similiter dicebat facere, atque si quis it faciens equo, cui insi det, e via aberrante, ad iter repetendum in eum locum, vnde primum profectus sit, redeat. In rebus gerendis si alienae se cogitationes, siue ab surdae, siue in speciem bonae; ingerant, haud cum ijs anxie luctandum, sed quasi obstructis auribus, et auersis oculis porro vrgendum pacate, quod est in manibus. Nam si famulus ab hero quopiam missus, dum Forte per forum transit, cum singulis, qui fiunt obuij, et interpellant, intersistere, congredi, et conserere manum velit, haud functurum sedulo officio famuli: melius facturum, si mandaro intenrus Domini, nihil laborans quid alij, amici inimiciue dictitent aut moliantur, <note>61</note> tacitus quietusque pergat. De peccatorum ac vitiorum cognitione sic disserebat. Quemadmodum nocte pauca videntur, et magna dumtaxat; interdiu vero plura, et minuta quoque; ac in radio solis, qui forte obscuram in domum per rimam permeet, minutissimorum corpusculorum multitudo innumerabilis cernitur. Quod si quis omnia illa ciusmodi corpuscula, quae circumquaque per aerem volitant, conspiceret, circumfusum se vndique et clausum quasi puluerea nebula videret, cuperetque ex ea quamprimum educi. Ita quosdam mortalium versari tenebricosa in nocte, qui non nisi pauca quaedam, et vastae molis scelera dispiciunt: quosdam in luce diutna, et hos multo plures ac leues etiam videre noxas: quibusdam denique peculiarem Christi Iesu, diuinique solis affulgere radium: hosque non videre solum maculas leues, verum etiam hominum opera quam rudia, manca et imperfecta sint: taliumque se imbecillitatum atque debilitatum densa turba vndique circumuallatos ac pressos. Quare etiam despicere sese, et cupere vehementer ex ea quasi nebula quam celerrime liberari. Talia erant Vishauaei monita, quae non tradebat alijs accuratius, quam in rem ipse, cum tempus posceret, conferebat. Comperio hominem bonum. cum singularia a Deo munera accepisset, haud procul abfuisse, quin et initio cum ad Societatem accessit (qua de causa tantopere probatus a Fabro est) et postea in Romano Colegio, praestigijs daemonis illuderetur. Sed solidam virtutem obedientiae constantia mire probauit. Nam et principio versari se velut puerum a Fabro patientissime tulit, et nouissime missus ab Vrbe Lauretum Oliuetio regendum se in omnes partes fingendumque summa aequitate permisit. Ad pellendos ex obsessis corporibus daemones multum valebat, et libentissime cum feris ijs tortoribus conserebat manus: tamen Patres, qui potiorem semper duxerunt ex animis, quam e corporibus abigendorum daemonuni curam, non nisi raro congressum eiusmodi, quod praesertim cum strepitu vis magna populi spectatum accurreret, permittebant. Ille autem fraena illa obedientiae aequus ferebat et tacitus, animi eius tranquillitatem non leuiter mirantibus rerum gnaris.</p>
<p><note>62 P. Iuuenalis Boterus magna vir virtute moritur.</note> In Sicilia decessit Panormi Pater Iuuenalis Boterus. firmamentum habebatur Collegij. Nobilitatis flos eo consessario vtebatur, et optimis ab eo regebatur praeceptis. Domesticorum quoque confessionibus praeerat; et praecipua quadam, dum optime constitueret, coenobium virginum (cui S. Ioannis a Rollione nomen) formabat cura. Indefatigabilis caritatis, obedientiae et humilitatis exemplum domi forisque. Cuncta ciuitas ad viri occasum ingemuit. Et fuisset profecto miserandus, nisi perpetua conscientiae munditia, et quotidiano sacrificio vitam ita instituisset, vt deprehendere mors imparatum non posset. Nono Kalend. Decembris cum laetus et incolumis cubitum stato tempore abijsset, ea nocte obdormiuit in Domino: postridieque mane ita lectulus, ita ipse compositus inuentus est, ac si placide requiesceret; vt ingressus primo Paulus Achilles, quo confessionem apud eum de more perageret, deceptus imagine dormientis suspenso
<pb id='s092' n='92'/>
pede recesserit. Ad funus multitudo ciuium supra templi capacitatem concurrit, multisque multorum cohonestarum est lacrymis: et certatim petita, quae in Patris Sancti (sic enim vocabant) monumentum asseruarentur. Inter turbam ad manus oscula contendentem accessere Mahometani duo, qui interrogati cur id facerent ipsi non Christiani, responderunt se id facere, quod nossent Patrem illum virtute praestantem fuisse. Be nium in Taurinis oppidum patriam habuit: in Societate octennium, vel paulo amplius vixit.</p>
<p>Hoc rerum in Italia statu, vltra Alpes tribus initium domicilijs est factum; Apamiensi in Aquitania, Monachiensi in Bauaria, et nonnullum Augustano in superiore Germania, de quo primum prodere aggredior. Petricouiensia Polonorum comitia quarto Idus Februarij tandem <note>63 Petrus Canisius concionator Augustanis traditur.</note> soluta verius, quam absoluta sunt, exitu quam timebatur, meliore. Nam tametsi grauissime Regem oppugnarunt haeretici, non potuit tamen adduci, vt quidquam statin pateretur aduersus Episcopos, vel vt in religione mutaretur. Misso conuentu Canisius auehens secum in praecordijs Polonos omnes (amauerat enim etiam indolem gentis, eique suos cupide labores dicarat) Petricouia raptim Augustam contendit, vbi ab Othone Cardinali, et Ferdinando Caesare cupidissime expectabatur, virtute eius atque industria ad Catholicae fidei propugnationem in conuentu, qui ibidem celebrabatur, vsuris. Augustae dumagit, omnique ope, et ante omnia suis ad Deum, alienisque suo impulsu clamoribus contendit, res ex ambiguis initijs ac progressionibus in exitum euasere minime poenitendum. Interim Praedicator ordinarius Ecclesiae principis e Dominicana familia, prorsusque ea dignus et familia et sella Ecclesiastes, Ioan. Faber moritur. Cardinalis Otho, qui vias rimabatur omnes, quibus in opulentam ac nobilem illam ciuitatem, et maxima ex parte haereticorum furore oppressam (vix enim pars decima Catholicorum censebatur) praesidium Societatis induceret; hanc occasionem vehementer exaggerans, dat ad Lainium litteras, rogatque etiam atque etiam, vti Canisium in demortui concionatoris locum suffici patiatur: id fieri prouinciae sine incommodo posse, ad quam subinde reuisendam, Augusta, quae velut in medio sita sit, licebit excurrere. Id ipsum commune Canonicorum concilium proprijs litteris impense orat. Lainius, qui nihilo minus attente ad suos milites, quaqua daretur aditus, in eiusmodi loca immittendos excubabat, haud grauate Cardinalis, et Canonicorum postulatis morem gerit. Ita Canisio cum tribus Socijs Augustae diuersorium datur, in spem verius Collegij, quam exordium: quanquam res ab ipso Interim, et ab Socijs gestae quamlibet numerosae domus in dustriam ad aequarunt.</p>
<p><note>64 Monachiense Collegium inchoatur.</note> Monachij vero Bauarus Dux Albertus, vt Collegium hoc anno inchoaretur, institit. Nam, quemadmodum ipse litteris quinto Nonas Iulias datis ad Lainium scribit, expectatione quam olim egregiam de Societate conceperat, haud falsus, sed e Collegij successu Ingolstadiani experimento edoctus, quo Patrum conatus ferantur, quamque ad Dei gloriara, probam iuuentutis institutionem, Ecclesiae sanctae emolumentum accommodati sint, paulatim in alijs quoque ditionis suae oppidis Collegia instituere meditabatur. Ac ne res Monachiensis longius duceretur, aliquot ponendis initijs, et ad sedes caeteris metandas postulat quam celerrime mitti. Missi autumno sunt nouem, Rectotque Theodoricus Canisius Vienna, vbi Theologiam tradebat, accitus. Sedem habuere partem ampli monasterij Augustinianorum Patrum. Ipsis enim, temporum iniquitate, ad paucissimos ibi redactis, ea pars sola et vacua relicta erat. Eorumdem templo communiter vtebantur. Docere initio, quod gymnasia nulla erant, in quibusdam cubiculis exorsi.</p>
<p><note>65 Res Gallicae.</note> In Gallijs nunquam ante spes maior bene rem et publicam orthodoxae religionis, et priuatam Societatis gerendi affulserat, si propria fuisset. Collegij aedificatio Billomaei in cumbente in eam rem strenue Ioanne Baptista Viola feruebat. Pridie Kalendas Iunias ritu consueto Episcopus primarium in fundamenta lapidem iecit: sub idemque tempus bona eidem Collegio certa ac perpetua rite donauit. Parisijs Paschasius, et Pontius sua impense munera procutabant. spem erant ingressi fore, vt iussu regio decretum illud nomine Sorbonicum emendaretur. Et sane Henricus Catholicae rei perstudiosum fautoremque Societatis ferebat sese. Cuius rei illud prae caeteris haud dictu magnum, nisi quod Regum vel nutibus pondas est, circumferebatur documentum. <note>66 Henricus II. Rex quid de Societate sentiret.</note> In coetu Procerum e praecipuo flore Galliae Iesuitarum orta mentione (iam enim hoc nomen increbescebat) interrogauit singulos Rex de nouo illo hominum genere quid sentirent; ac caeteris vel doctrinae famam, vel vitae innocentiam, vel studium propagandae religionis, vel alia huius generis cum laude memorantibus; cum vnus quoque inuentus esset, qui egregios virtutis simulatores et hypocritas videri sibi responderet, graui Rex vultu, Fabor et ipse quid sentiam, inquit, Naeisti, meam fidem, viri egregij probique sunt: vitam Apostolicam viuunt; ac fructus, quemadmodum recte compertum habeo, ferunt praeclaros toto orbe terrarum. Christianissimo igitur Rege sic animato, ad spem optatissimi euentus Hispanorum quoque Procerum accedebat fauor, qui, cum Philippus Rex Elisabetham Henrici filiam duxisset, per occasionem nuptiarum in Gallias venerant: cum repente incidit grauis illa clades, quae et Galliam, et rempublicam omnem Christianam perculit, vel tam graui verbere ad fragilitatem <note>67 Miserabili casu occiditur.</note> naturae, et felicitatis humanae cogitandam, modumque seruandum in rebus Deo excitante mortales. Henricus enim Rex dum genere omni publicae hilaritatis nuptialem cohonestat pompam, eo magis quod laetitia multiplex celebrabatur, cum eodem tempore alteram filiam nomine Claudiam Lotharingo Duci Carolo, et Margaritam sororem Emmanucli Philiberto Duci Sabaudiae collocasset; vt erat animi excelsi, viriumque robustarum inire ipsemet voluit ludicrum hasta certamen. Inter ea belli simulacra cum facinora Rege digna multa fecisser, laxato diuturna consertatione oris integumento, hasteque ab aemulo impactae fragmine, qua viam reperit, subeunte, grauiter in oculo ictus vndecimo
<pb id='s093' n='93'/>
<note>68 Ludouici Corbinelli ad Societatem vocatio.</note> die interijt. Interfuit ei spectaculo Florentinus ciuis, acri iudicio vir, et genere nobilis; qui mortem vago errore fugitans peregrinas cursabat oras. Vbi enim pro gracilitate corporis, et valetu dinis tenuitate, ad haec tristiore habitu ingenij, diserte medicus ei denunciauit, nisi ab solitudine in hominum se congressus, hilarioremque conuictum daret, haud diu luce vsurum, tale vitae genus instituit. Aliquot sodalium fidissimorum assumptis, quibus etiam, vt erat copiosus, ad impensam suppeditabat, cum ijs varias obire regiones instituit, ita temperansiter, disponensque mansiones, vt in quemque locum in id tempus occurreret, cum is locus vel amoenitate praecipua, vel religiosa celebritate, aut humana hilaritate ac pompa visendum aliquid fruendumque offerret. In hunc modum Italia propemodum omni, tum Hispania, et aliquot ad Septemtrionem peragratis prouin cijs, nuptialis, quem dixi, apparatus fama, quae longe manarat, excitus, ad tempus Lutetiam venit. Hic vero cum multa sane magnifica ac mira spectasset, ad extremum regio illo casu ita est commotus, vt cura ad sese conuersa, et ad reputanda animo, quae tot terrarum circumeundis spatijs vsquam vidisset humanae felicitatis et gratulationis documenta; scite animaduerterit nulla vsquam obtigisse ad liquidum pura, quibus non aduersi aliquid acerbique intermixtum esset. Eamque sensim intrans cogitationem, eo demum profecit, vt aliquot post annis in sinum se huius familiae contulerit, ac penitus Christo manciparit, apud quem vnum vera atque sincera est quies: et, si quid amari interdum haec exilij conditio affert, non id perniciosum, aut fruge cassum est, sed praeterquam quod in praesens vbertate melioris dulcedinis pene obruitur, est etiam in futurum pretium ac semen beatae perennitatis. Ludouicus Corbinellus hic fuir, cui nimium quantum (vt suo fusius memorabitur loco) Societas vniuersa, et Collegium nominatim Romanum debet. Ita Dei sapientissima bonitas per huius vitae calamitates amorem aete nae suscirat. Henricus quoque Rex eam admonitionem diuinae attribuit irae, quod lentior ipse in haereticis <note>69 Henricus Rex quam pie mortem obierit.</note> coercendis fuisse sibi videretur. Quare Franciscum filium, qui fuit Rex Secundus hoc nomine, spondere voluit in eos se animaduersurum; obtenturumque constanter ac defensurum Catholicam fidem. Quamdiu aegrotauit, qui ad se adituri essent, voluit omnes, prout ipse statim vt vulneratus est, fecit, expiare confe ssione noxas, et ad diuinam mensam accedere: siue vt facilius sua morumque submissione ac pietate caeleste Numen placaret; siue vt fideliores haberet administros; siue, quod facile reor, odio haereticorum, ne supremo eo tempore quisquam ad se, nisi sacrosanctis illis Catholicae fidei insignibus ab impiorum turba discretus accederet.</p>
<p><note>70 Apamiense Collegium Societati destinatur.</note> Sublato Rege praesidio humanorum maximo Societas destituta in Gallia est. Tamen nonnihil promouit noua, dequa dudum indicaui, Anpamijs sede posita. Appamiae siue Aparama in Aquitaniae extrema ora vrbs est modica ad Pyrenaeorum radices, ab Tolosa et Hispaniae finibus vnius circiter diei spatio distans, vberi agro, tenui caelo, nec insalubri, ceterum ventis insesto. Incolarum plerique opifices haud opum magnarum, ingenio apto ad disciplinas; tum quidem, vt late patebat impietas, haud multum diuinis dediti rebus, cupidi tamen audiendi si esset, qui de Deo, rebusque caelestibus verba faceret: eoque praesentiore indigi ope, quo propiores non iam periculo sed exitio erant, cum circumstarent haeretici Principes, et pessimi quique haereticorum ex alijs prouincijs in eum se angulum abderent. Huius vrbis Episcopus Robertus Pelleuaeus Nicolai frater Ambianensis Episcopi, quem postea Cardinalem Pius Quintus creauit, multa prolixe pollicitus cum Paschasio et Pontio Parilijs egit, vt aliquot e Societate lectis viris, quod ibi erat Collegium, cum reditu annuo traderetur. Lecti sunt missique ex Italia tres egregij viri. Ioannes Pelletarius, quiadhuc ab exordio primo Ferrariense Collegium rexerat, prius inde Romam euo catus, ibique Doctoris ad gradum euectus; Edmundus Augerius insignis. Poeta, et orator in schola, idemque et ad agendum cum populo bonus, Patauio accitus; Ioannes Rogerius e Collegio Ro mano missus ad Philosophiam Theologiamque edocendam ab scientia et ingenio paratus. Hi tres vna cum adiutore domesticarum rerum per autumnum Appamias attigerunt. At enim longe alium atque Antistes <note>71 Haeretici aduersantur.</note> descripserat rerum inueniunt statum. Erant e concilio ciuitatis publico pars bona haeretici. Hi Iesuitas vbi videre, sat gnari haud quaquam id genus hominum conuenire secum, omnivi modoque procul arcendos statuunt. Conuocatur concilium. Conuentum cum Episcopo clamant, vt magistros mitteret, non coenobitas. Nam his quidem inopis turbae labores per desidiam vorantibus, plusquam satis esset vrbem abundare: et magistros se expectasse, quos vbi vsus ferret, summonere, eijcere, adigere ad officium integrum esset; non genus id hominum, quibussemel receptis seruiendum perpetu o esset. Deinde vtiles reipublicae, vitaeque communi velle suis liberis tradi disciplina, scientiam ciuilis Iuris ac medendi; per quas suum cuique ius, tum salus ac vita seruatur. Quid sibi cum Philosophorum ineptijs, et arcanis Theologorum mysterijs? Postremo iam idoneos esse Musaeo magistros, cur posthabeant notos ignotis? His cum singulos fraudulentive teratores antea priuarim implessent, ac postea eadem in concilio publice vociferarentur, qui contra serio pugnaret absente Episcopo, nullus erat. Nemo enim erat, qui simulatis declamatoribus detraheret personam, ostenderetque nequaquam eos boni publici studio, sed religionis Catholicae odio duci: qui populo simplici, ac Societatis ignaro demonstraret omnium primam diuinarum rerum habendam curam; et quo magis eo tempore grasseretur impietas, eo excipiendos accersen dosque studiosius propugnatores. Adesse Societatem non ad populi damna, sed ad <note>72</note> salutem: ac simul poneret ante oculos quanti ad commune priuatumque bonum intersit teneros adolescentium animos vna cum litteris pietate, probisque moribus informari. Non magis quaerendos, qui humana, quam qui diuina doceant iura: nec magis suum cuique esse, litesque et iniurias tolli, quod sciantur, quam quod vigeant ac seruentur leges. Denique plane iniquum esse salute
<pb id='s094' n='94'/>
corporis sanitatem mentis posteriorem ducere: cumque tam cari sint, qui ciuibus vitam hanc caducam ad incertum ac breue spatium prorogant, eos negligi, qui beatam aeternamque conatu omni student afferre. Igitur dum nemo est, qui refutet haereticos, Catholicos doceat, lecti illi Patres cuiusuis inclytae Academiae luce digni excluduntur: nec nisi in angusto tuguriolo in aedibus Episcopi viri quatuor excepti sunt: vbi lecto, qui vnicus erat, inter se partito, ita cubabant, vt alijs alia re carentibus nulli non patientiae maior, <note>73 Constantia Sociorum Apamiensium.</note> quam quietis materia esset. Vicem dolebant Episcopi, quod ita contemptui esset, suam vero gaudebant; et (vt scribit Augenus) quia receptaculum non erat praesepi absimile, diuinarum paupertatem cunarum, et quibus caeli Rex receptus a mortalibus est, aedes considerantes, e modica illa imitatione liquidissimae voluptatis capiebant fructum. Nempe ea est benignitas Christi Domini, vt qui eius causa aspera appetunt, eis diuinae abundantia suauitatis omnem saepe asperitatis sensum extinguat. Nec despondere animum magistri constantes; sed ope freti caelesti, e tuguriolo suo egressi ascendunt in suggestum frequenter, ac verba ad populum de vita aeterna et beata, de sempiternis, quae manent impios poenis, de abluendis confessione peccatis, de omni denique Christianorum officiorum ratione faciunt. Quae populus audiens, nouamque facundiam, et ardorem pietatis demirans, breui coepit agnoscere, quid ad se hominum venisset: passimque ferebant Pelletario sacrum oratorem haud vnquam Appamijs auditum parem. Iamque fama vicinas egressa in oras Fuxum (est id oppidum ad ipsos montes Pyrenaeos situm in ditione Nauarrae Regis) Augerius aduocatur, et rem Christo duce optime gerit. Denique qui vnde vitam tolerarent, nihil habebant, paulo postaerario freti paternae Numinis prouidentiae domum Appamijs saris amplam conducunt: ibique praeter caetera in rem pietatis consueta, litterarum quoque doctrinam euulgant, ingenti cum bonorum gaudio, frementibus haereticis, acriusque in solicitudinem versis, et vias omnes indagantibus, quibus aduersos doctrinae vitaeque suae homines exturbarenr.</p>
<p><note>74 Res a Ludouico Codretto inter Allobroges gestae.</note> Interim Ludouicus Codrettus inter Allobroges Anessij circaque per dioecesim constantia pari curaque et religionem defendit et excoluit. Geneuensis Episcopisedes, postquam Geneuam ipsam haeretici per impiam contumaciam occuparant, Anessium translata erat. Mediocre id oppidum (Nicy incolae vocant) ad radices montium in feraci planitie, nec mamoena situm est, propter lacum, qui nomen ab ipso mutuatus oppido, ad mille quingentos passus in latitudinem, dena autem millia in longitudinem patet. Verum quo propius ab Geneua aberat, hoc praesentius religioni sanae discrimen, tanquam ex contagione imminebat. Quamobrem Franciscus Baccodius Ecclesiae eius Episcopus, dum Pontifex Datarium ipsum Romae tenet, Ludouicum pro se cum adpopulum muniendum, tum praecipue ad Clerum subleuandum misit. Reperit ille mortales haud male per se animatos ad religionis pristinae tuendam integritatem. Celebrabatur constanti fama (et ex ipsis Ludouicus accepit haereticis) editum Geneuae miraculum ab Ioanne Caluino sectae teterrimae inuentore, qui hominem ex compacto simulantem se mortuum, viuere cum iussisset, re ipsa enecarat. Non deerant tamen quorum paulatim aures ad Sirenum tartarearum susurros, pariterque mentes mollescerent. Agasones passim et aniculae sparsas a Caluino de praedestinatione, et hominis libertate sententias blaterabant: passim ex Apostolo Paulo arcana verba, quae vix licet sacris Doctoribus loqui, pro fano ore, et stolido corde contaminabant, hactenus intelligentes, quoad satis foret ad venenum ex vitali succo trahendum. Hoc rerum ancipiti statu hinc bonitate <note>75</note> gentis, hinc necessitate stimulatus Pater omnesaduocat et animi sui vires et corporis. Vbi Salanciae, quod paterni soli caritati debebat, menstruae obsequio doctrinae persoluit, Anessium concessit. inde curiatim per vrbem, per dioecesim pagatim excurrere. Adipsas Geneuae portas processit. Bis, ter, interdum saepius in die dicere, saepe extra aedes in patentibus areis; vt esset concurrenti multitudini locus: quae constipatione, gemitu, fletu, errorum detestatione, correctione morum ostendebat diuini verbi semen in solum minime malignum cadere. Non pauci accurrebant e corruptis locis haeretici, quanquam furtim suorum metu Magistratuum. Praecipua cura Ludouicus praemunire rudiorum imbecillitatem aduersus impiorum fallacias: simplicioribus vel aetate, vel captu in stillare lac: Clero, et sapientia adultioribus solidiores praebere escas ex Apostoli Pauli epistolis, quas binis quaque hebdomada promebat scholis. Grata erat ordinibus <note>76</note> cunctis probitas et nauitas sacerdotis. Ergo consensu Vicarius, et Canonici rogant, vt, quando Episcopus absit, Suffraganei locum accipiat. Verum ille tametsi nihilo minus laboris appetens, quam fugitans honoris erat. tamen locum, in quo minor esset laborum debitio, ac solutio promprior, commutare cum eo noluit, qui augeret debitum, ac ferme soluendi minueret facultatem. Sperare itaque se respondit, tutiorem sibi aeternam salutem expeditioremque libero ea cura fore: et Lainium, ne quid imperiosius tentaretur, vt quam commodissime obstaret, admonuit. Habebant Anessiani gymnasium Collegiumque sane pro loco egregium. Id quoque Ludouico regendum tradere voluerunt. Quin et illud serio coeptum est agi, vt Societati permitteretur. Sed Ludouicus cum ab superioris anni aestate hunc pene totum annum, qua contentione coeperat, continuasset labores, omniaque meliora fecisset; relicto Anessij Patre Renato Fusellerio, qui proxime adiutor accesserat, patientissimae caritatis sacerdote, ad Episcopatum Lodeuensem Benij Episcopi accitu, qui ex Lainio impetrarat, discessit.</p>
<p><note>77 Sardiniae Collegiorum initia.</note> Hoc eodem anno Societati primum Sardinia ad stabilem sedem adita. Aperuerunt aditum ante alios viri ex eadem insula duo, Petrus Spiga, et Alexius Fontana, ille Calaritanus patria, hic Sassaritanus: diuinisque ille magis, hic humanis praesidijs iuuit. Spiga missus adolescens Parisios ob <note>78 Petri Spigae ad Societatem accessus, et eximia virtus</note> celebritatem Academiae ad sapientiae studia, et inde post naturae cognitionem, ad Theologiam transgressus Louanium, nomen ibi Societati dedit anno euntis saeculi quinquagesimo primo.
<pb id='s095' n='95'/>
Nec multis post diebus perferuntur ab suis litterae, quibus monebant, vt, postquam Doctorum esset cohonestatus titulis, togam sibi ei loco decoram, et caetera compararet in signia, magnificoque in habitu, et Doctorum ornatu spectandum se ciuium suorum oculis, et patriae optanti redderet. Quae litterae cum forte sordidato, purgandisque culinae vasis occupato redditae essent, risum tenere non potuit, quod ludicro saeculo tam pulchre esset illusum. Fontana et ipse adolescens egressus e patria, et in Hispaniam profectus per pacis ac belli artes cognitus, ab Carolo Quinto primum creatus Eques, dein scriba Caesareorum decretorum cooptatus est: Dum Caesarem in Germaniam, et in Belgium sequitur, cognita Societate, et a Fabro Iaioque ad pietatem excultus, gratiam toti Ordini bonam rependit. Nam quocunque loco opus fuit, fidele studium, et apud Carolum, et apud Philippum nauauit; tumque potissimum, cum de adiungendis Mamertino Collegio et Panormitano Abbatijs ageretur. Beatus Ignatius litteras de rebus ex Dei gloria per Socios vpique terrarum gestis interdum communicare cum eo solebat: vnde ille vt verus amicus, non secus ac sua re laetabatur: et illud officium pro optati ssimo beneficio numerabat. Per quas litteras cum olim quantum in Corsica Patrum duorum laboribus renouata esset pietas, cognouisset, Sardiniam ei vicinam vehementer Ignatio commendauit: iam tum fortasse moliens animo, quod postmodum in rem contulit. Quippe Louanij Spigam nactus, cum eo studia ad patriae opera, Societatemque eo introducendam coniungit, vt ex Belgio ab Sardis duobus in vnum tam diuersa peregrinatione coniunctis tantum Sardiniae bonum crearetur. Vterque iam valetudine affecta erat. Eius recuperandae occasione ad effectum consiliorum vtuntur. Plane vt infirma mundi elegisse Deus ad confundenda fortia videretur. Anno M.D.LVII. ambo proficiscuntur e Belgio: et Fontana etiam Sardiniae quaestura ab Philippo Rege nobilitarus. Aliquanto tempore Spiga praecessit. <note>Hom. 17. in Euang.</note> Erat is sacerdotum eo de genere, quos Gregorius Magnus per salem a Christo Domino descriptos interpretatur, vt quisquis eis iungitur sapore vitae aeternae condiatur. Itaque totum per iter, ac maxime postquam ex Liburno portu conscenderat, obuios quoque et comites et vectores nunquam intermisit sapientibus monitis et continentibus vitae suae exemplis facere meliores. Foeda dicta, et voces impias, et temerariam iurandi prolapsionem ex nautis vectoribusque sustulit. Cum vero non sine graui discrimine piratarum et Gallicae classis aduersi morarentur venti, adeo pertinaciter, vt gubernator exclamaret, profecto in naui aliquem esse impium Christi desertorem: vsus occasione Spiga ad vnum omnes ad sacram homologesim impulit, audijtque. Idem et alias preces et acrem corpusculi sui verberationem ad placandum Deum cum adhibuisset, tempestas Facta placidior, copiam fecit vectores ad portum, cui Posata nomen est, exponendi. Inde Calarim Petrus pedestri itinere postridie Idus Maias <note>79</note> peruenit. Hic vero cum se vnum in tota videret insula, miseris modis angebatur, quod non posset omnibus praesto esse, cupiens vel in frusta discerpi, spargique, si quid id tantae solitudini conferret. tamen vltra et valetudinem ac vires enitens, idem nosocomij aegrotis adesse, idem vinctis in carcere, idem aegris per vrbem, idem inopi turbae, nec secus reliquae ciuitati. Dominico quoque die sacrificabat in carcere, vinctorum fami, siti, nudirati, causis etiam, quoad aequitas ferret, consulebat. Pedore et sordibus foedos amantissime amplectebatur, osculabatur, flexis genibus consolabatur, quamuis deterrerent circumstantes, ne et ipse foedis bestiolis, vt fiebat, oppleretur. Semel quaque hebdomada assumpto quopiam e sacerdotibus comite per vrbem emendicabat, vnde necessitates egentium, praesertim prae verecundia dissimulantium leuarentur. In nosocomio tum consolabatur omnes, tum maxime excubabat, nequem immunitum supremis mysterijs necessitas vltima occuparet. Vbi animaduersum per vrbem est moribundis eum operam libenter nauare, nemo fere in id discrimen veniebat, ad quem non accerseretur. Dabat se insigniter flagitiosorum in gratiam, et multos ad bonam frugem retraxit. Arcanum bellum concubinis mouit, et paria vix vlla reliqua facta sunt. Alia sustulit grauia et publica scelera. Sanctimonialium quoque coenobium ad infamiam dissolutum correxit. Audiebatur libentissime de suggestu et apopulo, et a Sodalitatibus, ad quas statis diebus dicebat. Iamque eo nomen sanctitatis <note>80</note> creuerat, vt Prorex Aluarus Madrigalis, Proregina, aulici, et ciuium primi quique animis suis regendis adhiberent, et vel obuium in vijs singularibus officijs honorarent: quae illi ruborem quauis contumelia grauiorem afferebant, nunquam laeto nisi cum inter inopes aegrosque destitutos, et miserorum turbas agitaret: quod tales Christus Red emptor singulari benignitatis praerogatiua dignatus esset. Denique Prorege, et vrbano Magistratu instante, tota illi nosocomij administratio traditur. Quam ille procurationem, comperto rem pessimo loco esse, vtque noctes diesque vitam in nosocomio exigeret, bona fide suscepit, omnibus interim litteris per Christi Iesu pretiosam necem obtestans Lainium, vt in messem adeo paratam messorum vnum saltem par alterumue summitteret: eis se ostiatim emendicaturum: et (vt gentis bonitas promittebat) abunde corrogaturum quidquid humanis vsibus foretopus.</p>
<p><note>81 Sassaritani Collegij origo.</note> Haec autem dum Calari Spiga curat, Sassarim Fontana venit, parumque ab fuir, quin praeclara eius consilia potentium amicorum importunae voces alio verterent. Grauiter adeo molesteque institere, vt prope inuitum cogerent in matrimonium consentire. sed Deus, qui meliorem homini prolem destinarat, ita morbo implicuit, vt intacta coniuge vitam finiret. Cuius in obitu miseranda res accidit. Cum enim ad moribundum in angustum et scilicet ruinosum conclaue conuenissent homines circiter centum: vix eo mortuo contignatio fatiscens corruit, secumque turbam trahens omnem, quinque extinxit, plus quinque et viginti male mulctatis. Testamentum condiderat in hancsententiam: Vti res sua familiaris annuis incrementis amplisicaretur, quoad mille aureorum nummum, ac praeterea ducenum annui census efficeret: tum duceni certis operibus, milleni fundando Sassari Collegio Societatis
<pb id='s096' n='96'/>
tribuerentur. Qua summa confecta, nisi Praepositus Generalis post sextum ab re sibi denunciata mensem operas mitteret, gymnasium publicum <note>82</note> institueretur. Renunciata Romam Lainius, quanquam homines non statim misit, quia destinatus testamento reditus ex possessionibus non reficiebatur; tamen statim Fontanae grate ac liberaliter Sacra precesque fundatori solemnes totam per Societatem edixit. Tum dato Spigae negotio, vt de hereditate amplius cognosceret: cum ille Sassarim profectus nun ciaret vix multis annis decretum vectigalexpletum iri, et arte diaboli eam conditionem appositam in, longumtrahentis, quod prorsus impedire nequiuerat; et Sassaritanus Praetor Antiochus Bellitus, et missus ex Hispania regius Visitator Petrus Clauerius omnibus precibus instarent, vt aliquot de Societate ad exordium mitterentur, Lainius Franciscum Borgiam monuit, vt ex Hispania sacerdotem <note>83</note> lectum par mitteret. Balthasar Pinna Catalaunus, et Franciscus Antonius Lusitanus, cum Laico Ioanne Ambrosio Nauarro lecti, praestantis omnes pietatis: sed Ioannem aduersa valetudo in annum vertentem retardauit. Ipsos quoque Patres clausum tempestatibus mare diu retinuit in oppido maritimo Catalauniae, vbi in xenodochio publico ex emendicata stipe victitantes magna populi et approbatione et vtilitate interim concionibus, confessionibus, et docendis per vicos rudimenta Christiana pueristempus optime collocarunt. Quia tempestates negotiatorum caelestium morari nauigationem possunt, sedulitatem in dustriae, et caritatis negotia, et sancta lucra impedire non possunt. Nec alio qui sine diuino consilio eam retardationem cecidisse existimatum est. Quatuordecim piratici Turcarum lembi eam ipsam, qua Patres erant vehendi, nauim opperientes mare Sardoum insederant. Atque ita euenit, vtquo die seu expectatione fessi, seu qua alia causa Turcae oras alias petiere, eo Patres pridie Idus Nouembris vela facerent, et secundo vento validissime impellente, tanquam libero iam mari ad resarciendam moram biduo Alguerium deueherentur. Hic cognitis, quae euasissent, periculis, nec nisi biduo ante classem, quea diu in insidijs ad excipiendam eam nauim subsederat, vicino ex portu soluisse, multum Deo gratulati sunt: postridieque eos Alguerensis Episcopus <note>84</note> suis in equis Sassarim misit. Diuersati initio apud affinem hominis, cum quo ex Hispania vecti erant, bonam ei hospirij gratiam retulere. Nam ex veteri quodam, publiceque noto crimine abstraxerunt. Inde Ioannes Canus Alexij Fontanae necessarius, et testamenti curator, apud se habuit. Ad eorum conspectum sustulere in caelum gratulabundi Sasseritani manus. Tanquam e caelo missos intuebantur. Amictus modestiam, grauitatem incessus, totius habitum oris pium ac venerandum; adhaec in sacrifi cando dignitatem, et alia omnia mirabantur. Vbi vero etiam de suggestu agere Pinna coepit, et aliorum praebitus munerum gustus est, tum plane nihil auidius cupere, quam primo quoque tempore Collegium condi. Pinna Calarim ad Proregem, ad quem commendatitias ab Ioanna Principe Hispaniarum Gubernatrice litteras ferebat, excurrit. Quem vt aduentantem accepit Spiga, in eius sinum effuso cursu se contulit. Laetatus est hominis virtute Pinna, illicoque altissimam eius humilitatem, obedientiam et cariratem perspexit. Sed quod nosocomij procurationem ne tricis quidem pecuniarijs repudiatis, suscepisset, hand satis probauit. Ille vero, qui et ab Vrbe iam monitus erat, vt rebus quam citissime compositis expediret se, et ad vsitatiora Societati munera totum referret; nihil cunctandum ratus extemplo procurationem abdicat, et quamuis adeo esset Calari venerandus acsalutaris, religiosi amore conuictus, et obedientiae studio Pinnae se penitus <note>85</note> tradit, et cum eo Sassarim migrat. Ciuitas vero Turritana (hocenim nomine Sassaris ex veteribus turribus, quae proxime aberat, vrbs praenobilis, gaudet) in dies Patrum aduentu laetior, quoniam de Fontanae hereditate, quae a praescripta summa dimidio ferme distabat, nefas erat attingi aliunde eis benigne suppeditauit: priuatim quoque vel tenuissimis conferentibus alacritate prorsus et pietate mirabili. Quin et tecta ad humanos et sacros vsus praemolita Dei cura censebatur. Sacram aediculam, et conelauia quaedam multis ante annis marrona nobilis Catharina Floria Sanctimonialibus habendis extruxerat. et ante rem perfectam e vita decedens, Archiepiscopo atque Vicario eius delegauerat perfi ciendae curam. Caeterum quia praeterea rerum eius nihil extabat, et Valentiae in Hispania alia cogitantes omnia cognati degebant, quia Sassari creditores quidam extiterant, iusque sibi in eas aedes vindicauerant; tandem obliterata coenobij cogitatione, omnes pariter cum sacello, haud sine religionis iniuria, cum dedicatum iam esset, Liguribus mercatoribus locatae erant. AEdes has pia ciuitas peropportunas Collegio rata, mercedes, quas in triennium praesoluerant, mercatoribus reddit, et Patribus vtendas, dum mancipium rite curaretur, attribuit. Huc anni insequentis <note>86</note> Februario Balthasar Pinna Rector, Petrus Spiga, et Franciscus Antonius generosa Societatis in Sardinia semina commigrarunt; et veluti officina pietatis aperta, quo maiorem gentis humanitatem in dies, et capaciorem sanctitatis habilitatem deprehendebant, hoc se impensius in commoditates publicas dediderunt; vt nihil iam optandum ciuitati praeter tenerioris aetatis institutionem restaret, quam summi infimique pariter precibus omnibus flagitabant. Hoc fuit initium coloniarum nostrarum in Sardinia, quae propter opportunitatem administrationis Aragoniae prouinciae contributa est.</p>
<p><note>87 Lucroniense Collegium inchoatur.</note> In Hispania eodem anno Collegia tria instituta, Lucroniense, Palentinum, Segobiense. Lucroniensis initia Thomas de Iangues e prima eius ciuitatis nobilitate posuit: qui cum Deo se nobiscum dedicasset, id, quod ad se patrimonij pertinebat, consilio Christi Domini pauperum in vsus distributurus, nec ad diuturnitatem firmius, nec ad patriae emolumenta commodius opus inuenit, quam si ad Collegium Lucronii extruendum conferret. Pecunia erat non magna: placuit tamen consilium Borgiae; ipsumque Thomam, ac Hieronymum Ruizium Portillum Lucronium ire iussit, eam pecuniam vt reciperent, et animos ciuium, quemadmodum affecti essent ad excipiendum Collegium, explorarent, praepararentque. Id priore
<pb id='s097' n='97'/>
anno est gestum cum maxime falsus ille et infestus feruebat rumor, homines Societatis pestiserae satores disciplinae, et plane haereticos deprehensos; et ob id crimen ab Quaesitoribus sacris datos in vincula. Itaque initio Lucronienses Thomae atque Hieronymi congressum fugere, horrere conspectum, quasi impios detestari. At vbi paulatim Deo adiuuante, in lucem veritas venit, et principes primum ciuitatis, praesertim Canonici, et Cierus omnis, dein reliquus populus editum nobis testimonium a Praeside sancti officii cognouere; et cum caeteris piis procurationibus, tum publicis verbis specimen datum professionis et facultatis, tum vero conuersis animis cuncta ciuitas eos colere, amplecti, Collegium ssagitare; multi suam ad id operam polliceri. Ante omnes eniti Franciscus Medranus virnobilis, et Canonicus; <note>88</note> qui ad negotium vrgendum Pintiam ad Borgiam vltro contendit. Rursus igitur ineunte hoc anno coempta domo, et nonnullo instrumento sacerdotes quatuor, laici duo missi. In his idem Portillus fuit; et e vicino pago, vbi confirmandae valetudinis causa versabatur, qui Collegio praeesset, P. Petrus Martinius accitus. Populi Clerique ingens gratulatio fuit. Iam certi ad dicendum dies per Quadragesimam attributi aliis erant: sic tamen recentium hospitum verba amabant, vt ijs Canonici ad dicendum tertiam quintamque feriam, et sabbatum destinarint: diebus autem festis atque Dominicis et ante et post meridiem dicere voluerint. Animaduertit hoc loco Borgia altissimum Dei consilium, qui ad magnas agendas res, quibus ei placitum est hominibus et adminiculis vtitur: cum horum Patrum, qui res tantas Lucronij gerebant, plerique valetudinarij, et aliis domicilijs oneri potius, quam subsidio essent. <note>89</note> Non tamen laetum hunc rerum cursum hostis humani generis, et mendacij pater ferre pacatus diu potuit. Fuere qui non priuatis modo sermonibus, sed e loco quoque superiori, in templis palam inuehi nouos in hospites inciperent. Peruertere eos acnouare omnia: per speciem frequentendorum Sacramentorum id agere, vt ea in contemptum ad ducant. Aduenisse, vt omnia ad se deriuent, rapiant: vt veteres Religiosos diu de ciuitate Lucroniensi optime meritos auctoritate ac piorum beneficentia, vnde ad id loci vitae necessitates tolerarint, spolient. Quas contra voces recentes coloni fiducia in Christi Iesu prouidentia collocata, quae sui muneris erant strenue ac diligenter exequendo, tum silentio et patientia, commendandoque suis in precibus Deo, et sincera caritate in sermonibus ad populum eos ipsos qui sibi erant infensi, denique omni officii Christiani et caritatis genere certabant. Verum quanquam haec essicacia quidem et vera sunt aduersus obtrectationes arma Christianorum; quia tamen lenta esse solent, pars populi haud exigua in <note>90 Diuina poena in obtrectatores Colgij Lucroniensis.</note> praesens abalienata ab Collegio est, non sine magna communis boni iactura. Auctores habeo viros pios, qui Lucronij indeusque ab Collegij incunabulis fuere, e quatuor concionatoribus, qui contra intemperantius declamarunt, progressu temporum vnum, dum suggestum ascenderet, attonito populo repentina morte collapsum; alterum in itinere decidisse e mula, subitoque extinctum; tertium misero item mortis genere sublatum: postremum iam aetate graueim, rebus tempore patefactis, siue etiam fine trium animaduerso cum incidisset in Collegii Rectorem, ad eius se abiecisse pedes, peccatumque confitentem veniam petiisse; et quod perperam egerat, mutaturum promisisse. Quod abunde praestitit, exinde priuatim ac publice instituta et homines, quos ante vituperabat, vbique assidueque dilaudans.</p>
<p><note>91 Segobiensis Collegij primordia.</note> Segobiae propter celebritatem vrbis iam diu Borgia Collegium extrui, praeclaram praeuidens paratam messem, auebat. Vias exploranti hanc indidem ciues obtulere. Sexaginta ante annis Ioannes Arias Auila Episcopus pecuniae quiddam legarat, vnde excipiendis pauperibus hospitale tectum extrueretur. Ea res cum aliquamdiu neglecta, et pene ob liuione sepulta iacuisset, successor Antistes pecuniam in egentes praesertim occultos ac bene natos distribuere coepit. Verum plerique ciuium acferme nobilissimi quique agendum apud Pontificem putarant, vtis voluntatem demortui interpretans, eum reditum in Collegij fundationem vertifineret, quod essetex vtilitate publica haud paulo magis futurum. Scribitur Romam; ac dummodo Ordinarij Antistitis accedat consensus, <note>92</note> res impetratur. Episcopus hoc tempore erat Franciscus a sancta Maria ex ordine sancti Hieronymis, qui vehementer quidem Societatem expetebat: verum, vt coeperat ex ea pecunia arcanis certorum nobilium calamitatibus opem ferre, miseratione eorum tactus, nec videns quid posthac habituri perfugij essent; religioni sibi duxit consuetis eos fraudare subsidijs: auctorque fuit, quo scrupulus sibi omnis eximeretur, agendi cum Romano Pontifice, vt rem totam nulla apposita conditione ipse transigeret. Aegre tulit hanc interpositam moram Clerus, et ciultas: atque Fernandus Solierus Ecclesiae primariae Archipresbyter per litteras primum, dein coram conueniens Borgiam, orat et obtestatur, ne differat Socios mittere, se ad ponenda initia terna aureorum millia, nonnihil et alios collaturos. AEqua Francisco visa postulatio est: qui fidendum in Dei causa Deo assidue praedicans, sacerdotes duos, Christophorum Rodericium, et Fernandum Solierum Archipresbyteri propinquum, qui princeps negotij auctor erat, cum totidem adiuroribus ad praeparandam aedem praemittit. Haud vlla tota in Hispania vrbs facile fuit, quae <note>93 Segobiensium in Societatem caritas.</note> maiori omnium gratulatione ordinum nostros colonos exciperet. Fuere de principibus viris qui vltro conquisitum per vrbem stipem ad prima velut Collegij armamenta irent: et primo statim circuitu nummos aureos centum, et tritici aliquem numerum corrogarunt. Ludouicus Mendoza vetus amicus, et B. Ignatij Romae olim consuetudine vsus, multa ad instruendam domum largitus est. Monachi Carthusienses, quibus et rei et caritatis affatim erat, multa pollicebantur. Ipsa communi consilio ciuitas bonam pecuniae summam lignorumque struem de publico douauit. Itaque breui conducitur domus, et quantum initia ferunt, commode adornatur, ac Borgia Sociorum numerum explet. Primus Segobiensis
<pb id='s098' n='98'/>
<note>94</note> Collegij Rector Ladouicus Santanderus fuit. Is praecipue concionibus operat dabat, adeoque salutariter placebat, vt ad vrbis diuersa templa certatim sine quiete vlla aduocaretur: eiusquo praesides templi perbeatos se erederent, qui caeteros praeuenissent, suoque de suggestu ad populum saepius produxissent. Haec celebritas concionum, acreliqua Societatis munera dum sedulo obeuntur, fecere, vt breiu Segobia alia sibi ciuitas videretur. Quippe qui rem diligentius obseruabant, nihil vsquam neglectum, verum priuatim ac publice in nouam exculta speciem videbant omnia. In sacris aedibus ad expianda peccata, diuinasque sumendas epulas haud solitam ante frequentiam: adiri nosocomia, ibique iacentibus consolationem verbis, opem re pioque ministerio afferri: ijsdem necessaria cognitu Christianorum exponi dogmatum, et praeberi aurem peccata promentibus: adiri carcerem, atque eum quoque in quamdam templi faciem versum: moribundis esse qui diurnis nocturnisque temporibus adessent: adolescentes ac pueros litterarum, et Christianae fidei disciplina erudiri. Quae duo vel maxime probabantur in vulgus; quod aperte ijs rebus laborare ante ciuitatem sentiebant ac querebantur. <note>95</note> Tres in classes litteraria institutio distributa, praelusumque oratione, quam in templo haberi principe voluere; et quidquid nobilitatis doctrinaeque Segobiae fuit, studiosissime celebrauit. Eam habuit ingenio et indole quam aetate <note>96</note> prouectior Iosephus Acosta: eoque maiorem admirationem concitauit, quod ferebant hoc homine adolescente atque imberbi maturum magis nulla in Academia a se oratorem auditum. Ad rudimenta vero Christianae doctrinae tradenda vsitato Societati more, sed nouo Segobiae spectaculo biniterniue diebus sacris prodibant Patres praecinento campanula: pioque ac facili carmine praecuntes puerorum agmen respondentium in sacras aedes, quas binas huic muneri Proepiscopus destinarat, ducebant, omnibus, qua agmen incederet, ad fenestras foresque domorum spectatum effusis. Plusquam tria puerorum millia conueniebant. Adultae vero aetatis partim visendae rei nouae studio, partim discendi virorum aeque ac mulierum multitudo ingens, passim affirmantium se Christianos esse nunc demum hac maxime re didicisse.</p>
<p><note>97 Palentini Collegij ortus.</note> Palentinum quoque Collegium, quanquam ab tenui exordio, feliciter inchoatum. Lectissima ibi femina erat Teresa Quignonia Comes Montis acuti, Suerusque et Elconora Vegae, illa soror, hi liberi Ioannis Vegae, quem priore anno de Societate deque Christiana tota republica optime meritum ex humanis abijsse memorauimus. His optantibus, et pro Ioannis, et ipsorummet meritis iure quodam repetentibus denegari Sociorum aliquor nefas visum. Quinque missi Petro Saauedra Rectore. Ad impensas primum eorum, qui acciuerant Procerum, tum reliquorum ciuium priuatim ac publice benignitas prompta fuit.</p>
<p><note>98 Domus Albaizinia Granatae.</note> Granatae in ea regione, cui nomen Albaizin, noua in Maurorum auxilium ipsismet postulantibus ex eagente Christianis bonis, est posita sedes. Pars ea vrbis est Septetrioni obuersa in monte sita, ab Mauris olim Biatia elapsis condita; in quam Reges Catholici Granata recepta Mauros omnes, quibus manendi mens fuit, compulerant. Ad octingenta domicilia numerabantur. Obiecere principio se pio conatui haud sane pauci plane desperatum de hominum eo genere, ac saepe alias tentata ac tractata incassum remedia memorantes. At Bustamantius Baeticae Prouincialis, quod infelix turba nimium premeretur, et contemptui esset, haud nihil causae opinabatur, quam ob rem <note>99 Maurici neophyti quomodo iuuandi.</note> in tantum ab hominibus primo, tum etiam ritibus Christianis abhorreret. Idcirco sinceri liberalisque in cos animi, ac verae humanitatis et caritatis documenta edi oportere; vt, cum homines amare coepissent, ad religionem sensim afficerentur. Quod si grandiorum natu obdurati annis, inueteratoque odio et scelere corrupti animi medicinam respuerent, at pueros certe quidem allici posse. Eorum si puris ac teneris mentibus Christi amor cultusque pedetentim et leniter instilletur, haud nihil profectum iri. Nec primo Itatim mense, vel anno ab incepto desistendum: neque si oculis ipsis continuo non cernatur progressio, existimandum promoueri nihil. Patientia, constantia, mora longa opus esse, fore demum vt mutatio, quae initio fallebat, postmodum appareat, Sic gignentia occultis adolescere in crementis: sic horarum indicem radium, aut sagittam facere progressionem, nec cerni: nec semina dum terrae latent in gremio, quod non statim herbescentem fundant viriditatem, in perditis numerari. Hac sedulitate perspecta optimus Antistes Petrus Guerrerius (quoniam vbi animarum salus, et Christi bonos agitur, nihil non experiundum est; cum quantumuis euentus desit, saluus certusque sit experienti sui laboris fructus) domicilium conducendum, aedemque sacram (ea sancti Bartholomaei fuit) hunc in vsum destinandam curauit. Vix diuersoriolum humile et perangustum inueniri potuit: laeto Bustamantio, quod et daemoni ea coepta terrori esse intelligeret, et Christo Domino eam tenuitatem humilitatemque gratam speraret fore. Principio missi eo sub aestatem mediam terni e Societate Patres Fratresque. Frequentissimas hicontinuo in tectis, sub dio, vbi vbi se daret occasio, <note>100 Sedulitas Patrum in iuuandis Granatae Mauricis.</note> habere conciunculas, pietatem, et verum amorem erga eam gentem spirantes. Puerorum agmina per vias agere, preculas more Christiano et sanctae initia fidei concinentium: amico omnes alloquio excipere, conuenire, qua re cunque liceret, iuuare. Ad haec ratio doctrinae huiusmodi instituta. In aedem sacram quotidie pueri puellaeque conueniebant. Sub ipsum limen, vt primum quisque inferebat pedem, vernaculo carmine, <hi rend='italic'>Introibo in domum tuam, adorabo ad templum sanctum tuum,</hi> modulate inclamabant. Progressi lustralem ad fontem sacrum sibi inspergebant rorem, et crucem figurabant: et interim, vt sibi aqua benedicta salus esset ac vita, in sanctissimae Trinitatis nomine precabantur, idque item haud sine cantu. Nihil enim aetati illi garrulae canoraeque blandius cantilenis: et res cum cantu demisse fidelius in memoria insidet, ipso custode cantu. Tum protinus in genua proiecti, Orationem Dominicam, et salutationem Angelicam pronunciabant. Dein segregati diuersa in spatia pueri ac puellae memoriter certam rudimentorum sanctae
<pb id='s099' n='99'/>
fidei partem reddebant, et aliquamdiu interrogatiunculis exercebantur. Postremo virginibus, ijsque puerorum, quos domesticae difficultates et artificia auocabant, dimissis, reliqui fiebant ferme ducenti, qui noscitare et figurare litteras docebantur: et antequam dimitterentur, Sacro, quod eam ob causam fiebat, intererant. Ternae horae ante et post meridiem hac <note>101</note> in doctrina ponebantur. Placuit Archiepiscopo huic spectaculo aliquando interesse; ac summe eo delectatus ad caeteram benignitatem aliquantum pecuniae, vnde pueris charta, calami, atramentum, abecedariae tabellae emerentur, donauit. Nec quidquam fuir quod aeque puerorum conciliaret parentes, atque hic gratuitus ac liberalis eorum filios instituendi labor, praesertim admirantes Patrum quosdam eo munere occupatos, quos paulo ante in saeculo honoribus norant opibusque pollentes, vixque ipsi ausi essent affari. Iam passim sanctum Christi nomen in cantiunculis audiebatur. Precationibus omnibus, Laus Iesu Christo, eiusque Matri Mariae Virgini adiungebant. Salutandi quoque formula vulgaris erat, Laus Iesu Christo. Pendebant pueris ab latere precatoria rosaria, ipsique in scholis discebant, ac suos domi docebant ex iis facere preces. Petebant cruces, quas illis appenderent, ac pie venerabantur. Muito quietius solito, quamuis in quieti natura, agitabant. Denique cum oculis auribusque sacra Christiana assidue obuersarentur, fore, vt eadem teneris quoque animis per Christi gratiam adhaerescerent, spes magna erat: nec progressum absimilem fausta initia promittebant. Addidit his postea ingeniosa caritas matronas duas religione et auctoritate claras, quae domicilio in eadem regione posito virginibus <note>102</note> Mauricis per puellarium doctrinam operum, quam gratuitam exercebant, Christianam insundorent sanctimoniam. Consiliis eae Patrum regebantur. Et vulgo acceptus fuit labor: nec paucae ad coenobium virgines ex earum disciplina transgressae: aliae cum veteribus Christianis nuptae: aliae inter suos ad vltimum pie vixerunt. Super haec in tractum egressi Patres asperum saltibus, et torrentibus impeditum, cui Alpuxarrae nomen, vbi pagi quidam Mauri orum erant, rum adultorum multos recte instituere, tum etiam pueros inde quosdam parentum voluntate in Albaizinum deduxere; iuuenisque probi, qui Societatem auebat, custodiae tradiderunt. Quibus laboribus quanquam euentus auare respondit, tamen multarum factum est lucrum animarum, vsque dum natio perfida rebellauit. <note>103 Institutionem puerilem quanti faceret Bustamantius.</note> Puerorum interim disciplina egregie semper processit, triumphante omnium maxime Bustamantio: qui quantum in puerili institutione reponeret, ad Lainium scribens palam fecit his verbis: Superioribus, inquit, diebus P. Franciscus exemplum eius epistolae ad nos misit, per quam iussu Paternitatis vestrae Magister Polancus prae caeteris monitis iubet significare, si qui sint, quos ad pueros infimarum classium instituendos praecipua voluntatis propensio ferat: quod id munus magni ad animorum vtilitatem momenti sit, et gloriam Domini nostri. Laus illi aeterna sit, qui tam pium Paternitati vestrae animum largitus est in eam procurationem: quae, nisi ego fallor, omnium, quae in Societate nostra sunt, maxima est. Equidem nequaquam in me eas pietatis ac prudentiae partes agnosco, quae necessariae tam excelso sunt operi; tamen Paternitati vestrae sic, tanquam ante Christi tribunal starem, significo testorque rem nullam omnium esse, adquam maiore studio animus mens, quam ad puetorum institutionem feratur. Quod si vestra Paternitas Hispali, siue Granatae, vbi, si res ordine geratur, paruulorum plures, credo, duobus millibus conuenirent, ita mescholae praeficeret, vt quantum meae vires ferrent, legere ac scribere docerem, ac de caetero praecipua mea esset cura in regendis puerulis, bonisque moribus imbuendis; sperarem fore, vt diuina maiestas et mihi, et illis in huiusmodi ministerio plurimum praesto esset. Neque idcirco ego intermitterem, si quando iuberer, audire confessiones, et concionari: tametsi non foret exiguum pro mea tenuitate, si audiendis modo exhortandisque paruulis illis tenerer. Deus testis est me vehementer id postulare, quod plane iudico plures fore idoneos ad Prouincialis munus, quam regendorum in his, quas dixi, vrbibus puerorum, vbi tanta confluet multitudo. Praeterquam quod haec occupatio cum sellularia et quieta sit, illa Prouincialis tam vaga perennisque cursus, multo est aptior aetati meae nonum iam et quinquagesimum, annum ingressae. Est etiam causa curid cupiam, vt simul ijs, qui olim mihi adeo praeter merita aliquid in saeculo tribuerunt, exempli aliquid praebeatur, simul ab errore vindicentur, si qui forte in Societate negotium tam nobile nequaquam eo, quodebet, numero habent. Per Christi Iesu amorem quaeso Patemitatem vestram precorque, iubeat hac superre preces ad Deum fieri; mihique responsum det paucis. Lainius collaudata hominis alacritate atque modestia contentum esse iussit de caetero muneribus ijs, quae obedientia designaret.</p>
<p><note>104 Borgiae libellus ab sacris Quaesitoribus interdicitur.</note> Ita res in Hispania minime poenitendis incrementis tranquille admodum procedebant, cum res noua, contraque omnem expectationem solicitudinem ac metum non leuem ingessit. Editur ab concilio sanctae Inquisitionis librorum, damnatorum index, in quo prae caeteris hoc erat carmen, Liber, cui nomen opera Christiani a Francisco Borgia Gandiae Duce conscriptus. Scripserat Franciscus Hispanice quaedam opuscula iam tum olim Dux ante initam Societatem ad suum potius, quam alienum vsum: sed cum forte ad bibliopolarum venissent manus, rati, quodeuenit, nomine Ducis Gandiae, ac miraculo nec opinatae rei, quod ab tali viro eius generis seripta prodirent, emptorem facile inuentura, haud semel nouis editionibus euulgarunt. Verum plurimalicet exempla distraherentur, libelli tamen exiguitas faciebat, vt quaestus haud ita magnus extaret. Itaque inuentus est, qui compendij maioris viam ingrediens, adiectis ad libellum Borgiae vndecim auctorum opusculis, vnumque in corpus redactis, id iam grande satis volumen, quo vendibilius faceret, vnius Gandiae Ducis titulo insigniret. Et erat sane in adiunctis operibus, quod ijs praesertim dubijs turbulentisque temporibus censura merito notaretur. Erat Segobiae Borgia iter Montellam
<pb id='s100' n='100'/>
<note>105</note> intendens rogatu Ducis Feriae, eius parentem Marchionem Plegi vehementer aegram, quodis Anglicanae feminae, quanquam primariae, vt postea cognitum est, ac pudicae se nuptijs illigarat, consolaturus; cum index ille adfertur. Atque vt erat egregius sui contemptor, sique par vtrobique Dei gloria ageretur, infamiae, quam humanae laudis appetentior, miratus potius est, gnarus tale opus abse non profectu, quam quidquam est perturbatus. Illud moleste ferebat, de praua nostrorum hominum doctrina superiore anno exortos, necdum satis abolitos eo quasi testimonio adfirmari sermones; detrahique sibi Societatique auctoritatem, quae diuinae gloriae administris apud populum ad animas curandas est necessiria. Tamen re diuino consilio permissa, assumptoque sibi ad eam praecipue patrono Diuo Paulo, qui tutelaris in solenni menstrua sortinone obtigerat, tum Araozio commendata, et litteris ad Lainium datis, quibus quid consilij suscipiendum esset, rogabat, Montellam primum, inde accersitu Henrici <note>106 Quranimo ferendi casus humani.</note> Cardinalis in Lusitaniam pergit. Non potuit ille nuncius curam non mouere Romanis Patribus. Sed viris ab aeternae mentis numine pen dere solitis praesens consolatio deesse non potuit. Itaque Lainius Borgiae hunc in modum rescripsit. Quanquam ea res dolorem sibi nonnullum crearit, siue quod Francisci turbaretur quies, siue quod remorari publicum bonum posset; tamen adfuisse Deum sua clementia, vt pacato et aequo animo ferret, confidens eamdem Dei bonitatem tantum fortitudinis atque suauitatis ipsius animo Borgiae tribuisse, non modo vt scripta sua interdici volens libensque pateretur, siquid ab ijs incommodi pro temporum conditione animis timeretur; sed etiam pro Dei gloria, et earumdem animarum vtilitate paratus esset vitam proijcere. Itaque, inquit, postquam id ex Deo precatus, sum, ex te etiam contendo, vt casum hunc omni cum pace atque tranquillitate cum interiore, tum exteriore suscipias, debitaque cum verecundia aduersus sancti officij Praesides, his maxime temporibus, cum Satan tot grassatur vijs ad superseminanda Catholicae religionizizania. Atque hac re, tum imploranda suppliciter Dei ope, nosque totos ac penitus eius prouidentiae submittendo, nec non alijs ei placitis vtendo praesidijs, de quibus ex Araozio cognosces; confido bonitatem atque sapientiam aeternam tanto suae gloriae fructum, nostrarumque animarum prosectum ampliorem inde elicituram, quanto prima specie <note>107</note> imbecillitati humanae mentisoccasio videri posset damni maioris. Ad Araozium vero scripsit: Ante omnia ab intentandis litibus abstinendum (quod ipse quoque per se Borgia statim ab initio apud animum suum statuerar) et omnem erga sanctum officium intrinsecus atque extrinsecus conseruandam venerationem, et caritatem. Deinde beneuole submisseque, et absque omni indiciali forma curandum, vt, quoniam constabat, et bibliopola confitebatur, opuscula illa nequaquam Borgiae esse, proscriptionis carmen ita conciperetur, vt non a Duce conscripta, sed titulo Ducis inscripta diceret. Postremo, quod ipse scripserat P. Franciscus, cum scripsisset non modo talium Tiro ante initam Societatem, sed etiam cum ijs in prouincijs suspicio haeresum nulla esset, siquid forte iam tempus posceret accuratius declarari, ipsummet deciarare posse. Nam id esse <note>Cap. 6.</note> quod sanctus quoque Augustinus contra Iulianum de S. Ioanne Chrysostomo disputat, cum ait, Non aliter putabat intelligi: et haereticis nondum litigantibus securius in Ecclesia loquebatur. Atque ita curandum, vt, si quae notata essent, eorum copia fieret; atque ex ijs recognitos Pater libellos vel vernacula lingua; vel, si mallent, Latina publicaret. Longe autem plurimum ad rerum existimionem in Censorum iudicijs praeiudicijsque, et studijs inesse. Hactenus res hoc anno progressa quantum Borgiae ad ornamenta patientiae, et nouum etiam quemdam rerum cursum profecerit, annales reddent.</p>
<p><note>108 Academia Eborensis instituitur, et Societati traditur.</note> In Lusitania Eborensis Academia Romani Pontificis auctoritate ab Henrico Cardinali, codemque vrbis eius Archiepiscopo instituta est, et Societati commissa. Addiderat animum successus optimo Antistiti, vt Collegio, quod olim ab tenuibus orsus erat initijs, noua in crementa ac decora assidue venaretur. Tres Theologiae Magistri, duo quaestionum conscientiae, quatuor Philosophiae decreti: praeterea septem ad Humanitatis et Grammaticae disciplinam, ac postremo vnus, qui prima legendi scribendique rudimenta traderet. Octingenti ferme extra pueros abecedarios, auditores affluxere. Sanctis omnibus die sacro inita est magna celebritate possessio, quam venuste acta per externos adolescentes tragoedia cumulauit. Chori praecipue eius tragoediae, et rei nouitate, et modorum genere placuerunt. Itaque diu sacris quoque in aedibus celeberrimo quoque die cos modos ac numeros vsurparunt. Academici festum tubarum fistularumque cantum, quem circumtulere pervrbem, et militaria vltro specta cula addidere, tum suam vt laetitiam promerent, tum Cardinali vt officiose gratularentur. Die sancti Nicolai primum magisterij rite collatus honor septem ac viginti adolescentibus Philosophica spatia decore nuper in eodem Collegio ante Academiam excitatam emensis.</p>
<p>AEthiopiam hoc anno bella turbarunt. Brasiliae Indiaeque res, vti superiore anno coeperant, secundo prouectae cursu: vtroque sacrorum Antistites e Lusitania missi. Et in Brasiliam nouo cum <note>109 Brasiliae secundus Episcopus.</note> Episcopo Petro Leitone, quem secundum Pastorem noua illa Ecclesia habuit, supplementum Socijs duo sacerdotes, laici quinque aduecti. Hi et litteras attulere, quibus Lainium creatum Generalem significabatur, et pastoralem eam epistolam, quam ipsemet scripserat: quam velutia sancto Spiritu sibi destinatam non incredibili modo cum voluptate perlegere, sed etiam singillatim eius capita per otium in solenni meditatione pertractarunt. In Prouincialis munere Emmanueli <note>110 et secundus Societatis Prouincialis.</note> Nobregae, cuius valde afflicta erat valetudo, subrogatus est Ludouicus Grana; quo in vrbe S. Saluatoris plurimum agente, vbi Piaetoris et Episcopierat sedes, ad S. Vincentij Piaefecturam, eius loco Socijs regendis Nobrega ire iussus est. Circa vrbem S. Saluatoris aliquot ex indigenis conflati pagi, numero Christianorum valde augebantur, Praetore vel metu continente, ne more suo diffluerent. Proximo vrbi pago a sancto Paulo,
<pb id='s101' n='101'/>
duobus alijs a sancto Spiritu, et sancto Ioanne facta nomina. In his ad excolendos pueros amplius ducenos bini ferme de Societate morabantur. Ad eosdem festis diebus sacrificatum sacerdotes adibant. In pago sancti Pauli maxime diuinus feruebat cultus hominis praecipue e gentis primoribus, qui ab secunda origine Garzias Sa vocatus est, insigni ardore. Circumibat strenuus et flagrantissimus Christi gloriae neophytus ostiatim pagum, singulosque conueniens acerrime ad sacra Christiana adhortabatur. Nouus Episcopus nonnulla in re coepit initio a Patribus dissentire. Rectae Praesul mentis nouo terrarum in orbe quaedam scilicet reperit haud quaquam ei formae respondentia, quam ipsi sibi olim in alio orbe terrarum cogitatione finxerat ad eas regendas gentes. Sed vbi quid locorum ac gentis ferret ingenium experimento didicit, concordibus studijs omne officij genus in Patres depromens, in correctionem veterum Christianorum, culturam recentium, Ethnicorum adiunctionem incubuit.</p>
<p>In India sub huius anni initium sedem Damani <note>111 Damanensis Collegij erigo.</note> Societas posuit. Est Damanum in boreali supra Goam plaga, Bazainum inter ac Dium; ad quod oppugnandum Constantinus Prorex iturus, Consaluum tum Prouincialem, et quosdam e Dominicana Franciscanaque familia secum ire voluit. Consaluus P. Albertum Arausium, et aliquot Seminarij Goani pueros, qui inter Sacra concinerent, secum duxit. Cum eo Prorex, quod postea semper fecit, antequam conscenderet, confessione animum expiauit. Atque in ea expeditione opportunitatem habuit sua de dilatando Euangelio ardentissima studia per otium ei penitus explicandi. Vbi primum in Damani conspectum venere, leuata confessione conscientia pugnatores sua distributos in agmina exposuit. Praesidiarij, qui erant mixti Abassinis Mauri, non expectauere congressum. Iis fuga dilapsis oppidam portis vltro patefactis pacate <note>112 Consalui Silueriae res Damani gestae.</note> Proregem admittunt. Hunc Deo felicem Consaluus exitum, vt par erat, acceptum referens, continuo cum exercitu ingressus recta ad Mahometicum fanum pergit, ibique omnium primus diabolum adortus, victricia crucis signa multis constituit locis. Atque vsus potestate ijs regionibus a Romanis Pontificibus Societati permissa aede expiata, vt esset templum Dei viui, quae fuerat daemonum receptaculum, in ea ingenti animi sui totiusque exercitus voluptate diuinam victimam eodem die immolauit; quod ei soli facere licuit. Quippe sacerdotes alij cum iuxta ac milites, vt ijs in certamine, quod rebantur futurum, praesto esse possent, curassent corpora; vnus ipse id, quod euenit, sperans futurum, quasique praesagiens consulto ad caelestes epulas, gratesque Deo agendas, et protinus consecrandum caelesti victima oppidum ieiunium, conseruarat. Postero die, qui in Februarias Kalendas incidit, celeberrima supplicatio ab toto exercitu habita est festo tormentorum strepitu, et puerorum, quos Consaluus duxerat cantu caelo vndique personante. Die insequenti Purificationi Deiparae sacro consaluus magna cumomnium approbatione verba fecit. Prorex impigre curam eo intendit, vt indigenarum aliqui, tanquam ad totius populi primitias quam primum Deo reddendas. Christi religione imbuerentur: et vori compos est factus. Tump raesidio relicto, cui Iacobum Noroniam praefecit, Goam rediturus ab Consaluo institit, vt, ad praesidiariorum solatium et culturam, et ad oppidanos initiandos aliquem eo loco Sociorum relinqueret. Deberi maxime eam Societati prouinciam affirmans, quando ipsemet Consaluus, cum primum ibi sacrificium fecit, vacuae possessionem sedis quodammodo occupasset. Ita Pater Albertus <note>113</note> Arausius manere interim iussus. Aegre ferebat Consaluus Apostolo Thomsae Indiae patrono nullum post apertas Lusitanis eas oras, conditum Goaetemplum. Itaque Constantinus Goam reuersus, auctore eo, ad gratias Deo agendas, honorandumque sanctum eius Apostolum, templum Goae magnificum coepit extruere: et Consaluus Marcum Prancudum, qui anno ante aduectus in Indiam Collegij Goani ad eam diem minister fuerat, vnaque Fernandum Aluarium ab Goa Damanum misit. Verum Arausius mala vtens valetudine, quod neque Bazaini, neque Damani conualesceret, vocatus Goam, cum Idibus Nouembris ad Collegium peruenisset, sexto post die Christianis rite munitus sacris ad caelestes emeritorum domos translatus est.</p>
<p><note>114 Alfonsi Cypriani mors et sanctitas.</note> Meliaporae in colonia Lusitanorum ad sancti Thomae sepulcrum Alfonsus Cyprianus, vbi diu vitam egerat, sicuti egerat, sancte finiuit. Hispanus natione grandisnatu ad Societatem Romae, quantum satis certa argumenta fidem faciunt, accessit. Nam in Romana quidem vixisse domo, et Balneoregij operam praeclare posuisse anno primo et quadragesimo, et eodem anno in Lusitaniam missum nulla dubitatio est. Igitur quamuis aetas deuexa annorum ferme duodesexaginta postulare quietem videretur, amandatus in extremum Orientem immensas illas longissimae nauigationis, et laboriosissimae expeditionis molestias, obedientiae et caritatis studio, quasi iuuentae vigore adiuit ac superauit. Vbi venit in Indiam senescente euntis saeculi anno quadragesimo sexto aliquamdiu Goae, tum prope annum <note>115 Cypriani testimonium de virtute B. Martyris Criminalis.</note> in ora Piscaria egit sub beato Martyre Criminali; de cuius martyrio perspectisque ab se virtutibus praeclaram epistolam ad Beatum Ignatium scripsit. Inter caetera, eximiae eius paupertati concessum Dei munere, argumentatur, vt ita Barbari spoliarent, abiectumque humi prorsus nudum cadauer relinquerent. Fuisse enim vere pauperem voluntate acre, in victu, vestitu, cubitu, rebus denique vniuersis: et addit, magno opus fore volumine, si quas in eo virtutes datum fuerat sibi videre, singillatim exequi vellet. Deinde Meliaporam in S. Thomae coloniam, quam Ciromandelem indigenae vocant, missus per annos fere vndecim primus eo loco de Societate post Xauerium strenuam operam excolendis veteribus Christianis, simulque conseruandis et adiungendis nouis impendit; vt omnibus tanta in homine sene contentio admirationi esset, et sanctum Patrem plerique vulgo nominitarent. Reconciliandis inter se dissidentibus et auctoritate pollebat et cura. Arcani fori negotia pene omnia in
<pb id='s102' n='102'/>
eum vnum incubuere. Infirmioris aetatis sedulo rudes mentes Christianis dogmatis et virtutibus imbuebat. Frequens agebat ad populum pro suggestu, vitiorum insectator vehemens et peracer. Nec sane erat molli brachio agenda res. In <note>116 Cypriani zelus acerrimus.</note> eum Indiae angulum perditissimi quique, et commissorum supplicia fugitantes abdebant sese. Tum, vbi copia rerum ac voluptatum ex amoenitate et vbertate loci ad impunitatem accesserat (magistraruum enim vires noxiorum opibus opprimebantur) mirum quam celeriter, quamque foede mortalium inclinatos mores omnino praecipitarent. Itaque sicubi homines essent, qui verbo confiterentur se nosse Deum, factis autem negarent; sicubi deterrima illa sors perditorum dominaretur, <note>Prou. 2.</note> qui laetantur cum male fecerint, et exultant in rebus pessimis, in ea maxime colonia Cyprianus existimabat vigere: eoque acrioribus stimulis, concussuque ac punctu grauiore opus esse, vt consopitae scelerum veterno mentes excitarentur. Et fidelem Dei legatum praeter ipsorum iacturam Europaeorum, quos dolebat in ijs oris damnum facere animarum, ad quas Indorum colligendis Deo animis tendebatur, conficiebat iustissimus dolor, quod pessimis eorum factis abalienata gens non homines modo Christianos, sed et Christi sacrosancta dogmata exhorreret. Itaque intonare non desinebat eis verba exprobrantis <note>Ierem. 34. Ezech. 36.</note> per Ieremiam et Ezechielem Dei, <hi rend='italic'>Commaculastis nomen meum, et polluistis in Gentibus.</hi> Christianos aiebat in Europa premi a concionatoribus, vrgerique sacrarum Litterarum testimonijs; at apud alienos a fide, qui necdum oracula diuina suscipiunt, testimonia operum necessaria: horum autem immensam esse malorum copiam, nullam bonorum. Adeo vt insultantes Ethnici eam peruersitatem non immerito conuicio exprobrarent, cum dicerent, Isti externi quid tantum haerent in terra non sua? cum vsque eo sonent caelum sibi paratum esse, atque eo se cum occumbunt migrare, quid ita affixi terrae sunt, tantique res terrae faciunt? Nimirum id iam fiebat, quod sanctus <note>S. Chrys.</note> Chrysostomus hac oratione deplorat, Multi illorum (de Ethnicis loquitur) cum viderint nostrorum aliquos verbo quidem et vocabulo Christianos appellari; caeterum sicut ipsos rapere, pecuniae cupidos esse, inuidere, insidiari, dolos plectere, aliaque omnia facere, crapulae voluptatique vacare; non iam nos audiunt, neque si rationabiles sint admonitiones nostrae: sed existimant omnia nostra deceptiones, et ijsdem criminibus omnes obnoxios. Cogita, obsecro, quantis illi digni sint supplicijs: quando quidem non solum sibi ipsis inextinguibilem ignem coaceruant, sed et alijs auctores sunt, vt in errore perseuerent, et ne virtutem addiscant, obturent aures. Et adhaec in causa sunt, vt etiam virtutum studiosi accusentur et reprehendantur, et (quod omnibus grauius) per ipsos Dominus blasphemetur. Haec igitur adeo indigna ac perniciosa Christianorum veterum corruptela ita vrebat Apostolicum Cypriani pectus, vt finem nullum faceret <note>117 Cypriani vaticinatio.</note> scelera incessendi: magnum insuper ob ea publicumque aliquod a Deo supplicium pertimescens. Et fuit cum oraculum inter concionem fudit. Peregrinae nauis gubernator per summam iniuriam neophyto coniugem raptam, nec improbante nauarcho in nauim impositam, cum frustra conatus Pater esset nefarium coeptum prohibere, auexit. Vt publica fuit, adeo que grauis iniuria, ita plerosque grauiter perculit. Ergo progressus in concionem Cyprianus, Age, inquit, eant, auchant vxorem alienam: assequetur profugos ira caelestis: nauigium infame peribit: qui luscus est, caecus fiet; qui balbus, omnino mutus. atque ita prorsus euenit. Tempestas adorta euntes, cum diu in salo iactasset, de???num fracta naui, rebusque omnibus amissis in litus eiecit. Tum nauarchus haudquaquam falso interpretans naufragium ab Deo vindice in poenam raptae mulieris immissum, rabie percitus in raptorem inuehitur; et oculo, qui vnicus ei restabat, effosso caecum ex lusco fecit: idemque siue insana diutinaque inter tempestatem vociferatione, siue aliter Deo vlciscenti placuit, ex balbutiente factus est mutus: vt reseruata vtrique vita ad id tantum videretur, quo diuinae secum documenta irae ostentui circumferrent: inque altero lumen extinctum videre ac vigilarr Numen; in altero praemortua lingua vatem Cyprianum fuisse testimonio esset. Atque is quidem etiam migrationis suae diem, quae in Kalendas Sextiles incidit, vt, cum vincula Apostolorum Principis veneramur, nexu ipse corporis solueretur, aperte socio Ioanni Lopio, virtutum et ipsi magnarum viro praedixit. Tum vero vbi mortem oppetijt, quid ei virtutis, quid <note>118 Melchioris Nunnii de Cypriano testimonium.</note> auctoritatis apud populum esset, planius factum est. Melchior Nunnius Patriarchae Nunnij frater hoc instar elogij de eo scribit: P. Cyprianus homo integerrimus, et diuini perstudiosus obsequij e vita decessit. Mediocritatem interdum zelo abreptus egrediebatur. Verum tam multa erant caeterarum virtutum facta, vt non Lusitani modo eum Christianique indigenae, verum etiam Mahometani et Ethnici deplorarint. Denique senserunt omnes in eo se commune perfugium et propugnaculum amisisse. Exequias Franciscani Fratres peregere, quorum vnus de Patris virtutibus concione instituta, quam iusta esset populo tali parente orbato plorandi causa disputauit. Exterius iuxta sacram aedem, et reliquias beatissimi Apostoli Thomae, vti viuens optauerat, sepulcro est conditus. Fuit ex primis illis, (vti paulo ante diximus) probatis pretiosisque lapidibus Romanae domus; cuius qualem in vltimo illo terrarum recessu conseruaret memoriam, eius ad Ignatium litterarum clausula argumento <note>119 Cypriani de Romana domo iudicium.</note> erit. Isto, inquit, Pater, diuite ac praepotenti animo rogo, vt interdum memineris mei vel obiter: quanquam nihil dubito, quin commune illud, quod ex te in Societatem auxilium redundat, sustentet me. sic habeo persuasum; Deoque ob eam rem, ac tibi gratias ago, Pater. Tuus velim esse, quamuis indignus sim, Pater. Placeat, tibi vt pro tuo habeas me: quaesoque vt cum has litteras audies, sacro isto animo annuas. Cunctos iuxta notos ignotosque salutari a me iubeas precor, praesertim plusquam gloriosos principes stirpis Lainium, Salmeronem, Iaium, Bobadillam, quocumque loco agant: de meque sic habeant, agnoscere me indignum, qui seruus eorum sim, nedum frater. Impetrent ipsi precibus suis a Deo,
<pb id='s103' n='103'/>
vt per eius opem frater sim. Aueo aliquid nosse de bono vetulo Stephano Eguia, deque Iacobo sancto germano eius. Haeret item menti, haerebitque dum viuam, magnus ac sanctus Petrus Codacius vtilis ac fructuosa petra, quam Deus ad fundamenta Paternitati tuae parauit. Denique omnium recordor; rogoque vt omnibus vel semel pro me preces imponas, vt in seruitio Dei consummer. Illud postremo tibi fatebor, Pater, magna me quadam inuidia teneri rerum quae in Iaponia atque AEthiopia geruntur. Felices, qui in has oras veniunt, resque gerunt: contraque miseros istos in Academijs istis opulentos, desides, auaros. O Pater, vt ego ignauus sum! Haec scripsit Alfonsus biennio ante suum excessum, adeo segregatus in opus Euangelij, vt ne cognosset quidem iam pridem plerosque eorum, quos nominabat, ad Beatorum praemia euocatos; seque desidiae incusaret, cuius sedulitas pro miraculo erat.</p>
<p>Consaluus Prouincialis vt nouam sedem caelestium quoque patrocinio, sacrisque pignoribus communiret, alteram e reliquiarijs thecis, quas habebat reliquas, Damanum misit, Cocinum maiore altera, et sacris reliquijs ornatiore missa; quas vtrobique populus gratulatione, pompaque magna suscepit. Et Cocini per hanc occasionem <note>120 B. Xauerij reliquiaria theca qualis.</note> primum palam est factum (quod iam percelebre est) Franciscu Xauerium B. Ignatij nomen gestare in theca reliquiaria solitum. Cocinensi domicilio praeerat Melchior Nunnius. Is iam olim cognito in Sinarum portu hominem esse, qui praesens B. Xauerij excessui interfuisset; et, quam sanctissimus ille vir dum viueret, suspensam gestabat e collo, reliquiariam thecam haberet; quo tempore in Iaponiam pronficiscens apud Sinas hiemauit, sedulo egit, vt in eius hominis congressum veniret; tandemque nactus precari obtestarique non destitit, quoad sacrum ex eo thesaurum expressit. Hunc Melchior Cocini tum religiose habebat, nec aperuerat <note>121</note> vnquam. Receptaculum aeneum erat rudi opere, nulla re nisi conditis pignoribus, et Xauerij memoria aestimandum. Hoc igitur anno vbi Patres missarum a Consaluo reliquiarum titulos, vti fit, alacri studio legunt, et multa inueniunt perinsignia nomina, cupido incessit cognoscendi quaenam in Xauerij arcula conderentur: quibusnam praemunitus armis fortis ille extremi Orientis Apostolus barbaras pererraret oras, et interclusos ex omni memoria Sinas aperire Dei legi tentaret. <note>122</note> Cupiditas visa est a pietate nihil abhorrens. ergo post fusas in commune ad Deum Beatosque preces, arcula in conspectu omnium, magna cum veneratione recluditur: atque haec dumtaxat tria reperiuntur, primum perexiguum quiddam e reliquijs sancti Apostoli Thomae: dein nomen Ignatij, quod apparebat e subscripta ab ipso resectum epistola: postremo solennium votorum professionisque ipsius Xauerij formula manu eiusdem scripta. Magnam haec res admirationem omnibus, qui tum interfuere, quique mox Goae alibique audiuere, peperit: alijs Xauerij inde modestiam, in rebus quoque sacris simplicitatem amantis: alijs, quanti deuotam Deo fidem faceret: aliis demum, B. Ignatio quantum tribueret, aestimantibus. Nec solum hac re optimo parenti Ignatio optimus filius auctoritatem Franciscus auxit, <note>123 Per nomen Ignatij ab ipso litteris subscriptum multa fiunt miracula.</note> sed etiam viam exemplo fecit, vt id genus reliquiarum Ignarij postea eius filij, alijque cupide venerarentur; perque eas Deus tam multa, quam certo constat, admiranda efficeret. Tanquam caelestis Rex (vt multi pie sciteque interpretantur) quoniam Ignatius in Iesu praedicando celebrandoque nomine totus fuit, ipse vicissim proprio quodam beneficio ac merito Ignarij nomen celebre ac mirificum velit esse. Quanquam haud prorsus est noua haec indulgentia Numinis ad caros sibi homines cohonestados. Fortunatus quidem <note>c. 50. et 59.</note> in S. Germani vita narrat illustrem virum Leudegisilum, vbi quem e sua familia vel aestus febris, vel horror occupasset, lauare solitum subscriptas a sancto Germano lirteras, et aqua illa potum data fugare languorem. Et Monachum qui per biennium fere febribus decubuerat, cum epistolam eiusdem S. Germani ori admotam lingua pie tetigisset, de sancti viri subscriptione sibi salutem linxisse. Adeo semina et nostrae salutis, et gloriae Sanctorum vsquequaque dispersa sunt, ac leui opera propagantur.</p>
<p><note>124 Ethnicorum insignis conuersio Goae.</note> Goae vicinisque circa in insulis praeclara hoc anno accessio ad Christi Ecclesiam facta est, secundum Deum Constantini maxime Proregis auctoritate ac studio erga rem Christianam. In Goano S. Pauli templo ter mille, et ducenti triginta tres baptizati, praeterque hos in priuatis tectis valetudine non permissi exire, circiter centum. Eximij fuere quatuor artificum Sodalitatibus suo quisque in genere praefecti. Habent enim Goae, qui eamdem profitentur artem, e corpore suo principem, siue praefectum, quem Mocadanum appellant. Pictorum igitur, aurificum, sartorum ac remigum Mocadani dederunt Christo nomina. Postremus potens erat, et Mahometanus, acerque Euangelij oppugnator, quem Dominus ad sua traductum castra conuerso ad fidei amplificationem impetu, in virum Apostolo Paulo similem immutauit. Vberiore tamen laetitia Mocadani pictorum religio celebrata est. Nam et hominis alioqui non mali speciem semper praebuerat; et pingendi arte excellens Indica Christianorum templa operibus suis opplerat. Quam ob rem hominem miserabantur; cupiebantque Proreges, nostrique Patres, qui tam pulchre sacras coloribus et penicillo effigies exprimebat; earum sanctitatis participem fieri. Sed hoc anno tandem per Patrem Ioannem Brauum veterem eius amicum Deus morbo, et quibusdam insomnijs praeparatum plane conuertit. Vna cum vxore ac filijs apparatu post filiam Mealis maximo baptizatus, et de Proregis, qui genitali e fonte suscepit, vocatus est nomine Constantinus. Nullo apparatu, sed maiorem in spem religionis <note>125</note> additus Ecclesiae est iuuenis Brachmanes, paulo ante propter acumen ingeni et superstitionis auitae curiositatem omnium spes deliciaeque Brachmanum. Melchior Carnerius, alijque Patres hunc frustra saepe tentarant: parentibusque vna cum caeteris liberis ad Christum traductis spem ipse quoque cum fecisset, postremo victus taedio aufugerat in continentem. Sed clementia inuicta Dei, quam nulla excludunt loca, per sese acriter conscientiae fodiens stimulis Goam ad Collegium S. Pauli plane domitum reuocauit.
<pb id='s104' n='104'/>
Hic ad pietatis maiorem gustum priuata cerimonia adamauit in sacello Nouitiorum tingi: Emmanuel nomen accepit: perque dies aliquot interius Christianos ritus a Francisco Rodericio edoctus, recepti a se diuini luminis ad Brachmanes deriuare partem confestim aggressus est. Agebat <note>126</note> in continenti Brachmanes alius opinione doctrinae inter Ethnicos clarus in primis: qui octo ipsos annos in magno opere Brachmanicarum nugarum e varijs veterum scriptis, et maxime Veaci (quem tanquam Prophetam praecipuum colunt, et ab quo de sua secta duo deuiginti volumina scripta referunt) componendo desudauerat. Hoc Emmanuel cum nosset, intelligeretque si ad Christianorum manus eae fabulae venirent, multo facilius diaboli artes coargui posse, de Proregis sententia clanculum in continentem transgressus non sentienti Brachmani totum illud errorum instrumentum surripuit, et ad Collegium Societatis detulit Goam; cumque optime Lusitanicam teneret linguam, praecipua quaeque transferre in eam instituit. Hac occasione Vicarius Dominicanorum vir doctus, Euangelijque promulgandi percupidus, et Societatis idem perbeneuolus, vnaque Goani Collegij Pacres Proregem <note>127 Brachmanica dogmata confutantur.</note> rogarunt, vt singulis diebus Dominicis Brachmanes iuberet in nostras aliorumque Religiosorum sacras aedes pro diuisione paroeciarum ad disputandum suis de ritibus conuenire. Id Prorex (quanquam multi disturbare conarentur) infinico cum Brachmanum dolore sanxit. Initium disputandi Prouincialis Consaluus fecit, dein persecutus est Franciscus Rodericius. Trecenti circiter Brachmanes interesse soliti: quibus quondam Emmanuel, quem modo dixi, cum prolatis Veaci libris quiddam quod negabant, ostendisset, similiter ac Diuus Paulus Hebraeis olim, quanto ipse quoque nuper studio Brachmanica deliramenta sectatus esset, vtque ad veritatem Christianam, quod nusquam alibi quietem animi inueniret, transisset, egregia concione exposuit; adhortans praeterea, vt sibi, qui tam multa et volumina et loca conquirendae veritatis cupidine peruestigarat, penitusque Ethnicorum vanitatem dogmatum deprehenderat, non grauate fidem adiungerent.</p>
<p><note>128 Conuersio in Ciorano insula.</note> Talia Goae dum fiunt, in proxima Ciorano insula miro quodam afflatu ingens numerus ad Christiana sacra confluxit, Non longe a Beatae Virginis aede homines Ethnici in palmeto quadraginta circiter agebant, dudum ad Proregem delaii, quod contra edicta regia ritus quosdam superstitiosos publice vsurpassent. Ad hos, siquid forte terror prodesset, vna cum Ioanne Fernandio Goano Iurisconsulto eius palmeti domino missi sunt P. Petrus Almeida, et Amator Correa de Societate nono Kal. Septembris. Ioannes Fernandius intercepto vndique in continentem ad Mauros effugio, in pagum proficiscitur; et noxiorum quosdam, causae tamen ignaros comprehendi iubet, aliis, qua licuit, ad latibula dilapsis. Captorum e numero senior ac praecipuae inter eos auctoritatis sublato repente clamore, Quid opus est, inquit, his vinculis? efficiamur Christiani; nec <note>129</note> praeterea quidquam est opus. Hinc rumor illico per totum spargitur pagum, velle omnes fieri Christianos. Accurrit Almeida cum socio e templo; cumque antea speraretur septem octoue hominum e nocentibus tantum conuiersio, diuino spiritu miris modis caelestem spargente ignem, alijs hinc, alijs inde prodeuntibus, seque Christianos fieri velle clamantibus, breui trecenti numerati sunt. Re Goam nunciata Consaluus Proregem laeto nuntio impertiuit: isque diem baptismo, quo sanctus Domini Praecursor obtruncatus est, dixit. In his Brachmanum nullus erat. Sed suspicati Patres ad Proregis aduentum eos fuga in continentem procul a ditione Lusitana elapsuros, disposuere circa stationes atque vigilias. A quibus triginta intercepti, et aggregati catechumenis. Denique assiduis accessionibus tantum paulatim excreuit numerus, vt dicta die Proregi ad insulam venienti praeter veteres Christianos quingenti septem baptismi petitores accurrerint. Longo incedebant ordine cum Christiano vexillo ac tympanis, et varijs de gentis more crepitaculis. Vbi ad Proregem ventum, comiter ab eo resalutati, eodemque pone sequente, ad Deiparae templum regrediuntur. Ibibaptizati primum, dein, cum multum iam exactum esset diei, liberali epulo, postremo accommodata exhortatione accepti sunt. Postero die primum interfuere diuino sacrificio, quod P. Franciscus Rodericius fecit: eoque secundum Missam de more cruce manu formata benedicente, cuncti subito Patrem imitati, protendunt brachia; quasique docuisset, quid agere deberent, signo crucis aduersus eum figurato, ei vicissim benedicunt, eoque die ad hesternam summam neophyti accessere decem. Et sane clementissimus Deus omni benignitatis genere ad sese eas gentes tanquam conabatur ac studebat allicere. Illud ex multis documento esse potest. Malabarum Regulus, qui olim Xauerium, cum ad ea deuenit loca, multum amauit, <note>130 Victoria insignis per vexillum Iesu nomine pictum.</note> cum cognouisset ab Rege Bisnagae sex armatorum millia ad se opprimendum mitti, valde territus (quod suae copiae vix numerum mille armatorum explebant) ad Franciscum Petrium Coulani agentem rogatum misit, vt pro se preces ad Deum funderet, porrigeretque siquid praesidii haberet. Franciscus vexillum misit, in quo sacrosanctum Iesu nomen pictum fulgebat, admonens, vt ante exercitum id ferri iuberet, omnesque ex animo salutare illud ac triumphale nomen in auxilium inuocarent. Haud barbarus abnuit iussa, necessitat scilicet, qua nulla vis ad persuadendum potentior, adhortante. Vnica ea fretus spe in aciem ausus prodire, bis nobilem ex hoste victoriam tulit: et post haec miserin morbum praecipitatus, in auita superstitione occubuit, malo suo confirmans eam saepe mentis humanae peruicaciam esse, quam nec beneficiorum summorum gratia, nec prodigiorum experimenta doment. Christianum vexillum ad nepotis, qui et magnifaciebat, peruenit manus. Remigitur Deo suam ita curante, tam multi vbique vel accersebant Euangelij doctores, vel non repudiaturi, si se offerrent, videbantur, vt sine dolore operariorum penuria considerari <note>131 Quam aquum sit Societatem Ethnicis succurrere.</note> non posset. Plenas itaque litteras querelarum, plenas piarum precum, tum ad Lusitanum Prouincialem Michaelem Turrianum Olisipponem, tum ad Praepositum Generalem Romam
<pb id='s105' n='105'/>
dabant, per Iesu Christi sanguinem, vt succurrerent obtestantes. Franciscus Rodericius cum adhuc in Lusitania esset, vbi eius generis afferebantur ex India litterae, ratus more hominum sua celebrantium, rem in maius attolli, non admodum commoueri, nec magni solebat facere. At vbi mox rerum statum coram perspexit; et oculis, vt aiunt, ac manibus tenuit, nemo acrius, nemo pluribus eo verbis efflagitabat. Ponendum ac statuendum aiebat eam prouinciam haberi debere tanquam maxime aptam, proprieque subiectam Societati materiam: atque idcirco prouincijs anteponendam esse caeteris. Quippe, cum in salutem vsque adeo proximorum Societas incumbat, aequum esse non temere vbiuis operam suam profundere, sed ita vt prudentiae ratio, vt caritatis ordo praescribit. Quod si circumspecto orbe terrarum, variae inter se gentes comparentur, haud dubie enixius eo incumbendum esse et accurrendum prius, vbi et necessitas et praeparatio maioradsit: hanc autem vtramque in India adesse quam maximam. Ac necessitatem quidem apparere summam tum ex calamitatis magnitudine; quod fundamento ipso carent salutis, quae fides est; cuius in cognitionem venire sine praedicante (vt quidem ordinaria Dei fert prouidentia) nequeant: tum ex calamitosorum multitudine; quod non pauci quidam populi, sed vastissimae prouinciae, et regna amplissima in tenebris, et vmbra mortis iaceant: tum denique ex penuria iuuantium; quod cum tanta sit, tamque late patens <note>132 Quam praparata Euangelio India.</note> necessitas, prope nulli opitulatum accurrant. Nec vero praeparationem expeti posse maiorem. Esse Dynastas, Regesque maximos, qui sua sponte se atque infinitos populos Euangelio offerant: nec aliud obstare, quo minus innumerabilis diabolo, aeternisque supplicijs praeda eripiatur, quam quod desint qui porrigant manus erigere sese conantibus. Imitandos Christi Apostolos, qui cum reijcerentur a Iudaeis, ad Gentes, quas paratiores ad regnum Dei suscipiendum videbant, conuersi sunt. Quin adeo tam necessariam expeditionem eo subeundam studiosius, quod impurissimi Mahometi asseclae incredibili cura immineant, et rudes populorum animos impurissimae superstitionis errore prope indelebili imbuant. Quare occupandam vacuam possessionem; et cogitare apud animum suum quemque debere, Christo ne Iesu tantum imperij, an impurissimo nebuloni malit acquiri. Quid tantum in Europa desudarent, vbi prae copia inuicem prope obstreperent? prae inordinato studio, saepe offenderent, haud multo pauciores excolendis cultores, et auditoribus concionatores? In vacuas prouincias verterent studia; in vastissimas regiones, iamque albas ad messem Deo duce immitterent falcem; erigerent cruces, idola perfringerent, templa <note>133 Indorum conuersio quanti facienda.</note> extruerent vero Deo: sanctissimum Iesu nomen per eos vbi antea non audiebatur, inciperet personare. Quid excellentius concipi animo posse, quam primos esse tantae rei, quanta est fides Christiana, in regnis vastissimis fundatores? Quod si tam sancta ac diuina in procuratione sanguinem contingat fundere, quid gloriosius martyrio? Quid porro optatius, quam Christi pro nobis effuso sanguini, quanquam infinito interuallo inferiorem, tamen sanguinem reddere? Quid demum iucundius inter labores, quam certissimo ac praesenti fructu? Quippe in Europa vbi plurimum cum vnoquopiam desudaueris, exitum tamen eius vitae semper incertum esse: at in India praeter caeteram in adultis vberrimam sementem, infantium, qui antequam dealbatas in Agni sanguine stolas commacularo per aetatem queant, casibus humanis eripiuntur, messem esse certissimam. Atque horum tantum numerum aequo animo quisquam aeterno perire exitio ferat, eo dumtaxat, quod desit, qui perexignuum aquae capiti etiamnum spirantis in sanctissimae Trinitatis nomine infundat? Eo vsque vnionum, gemmarum, odorum et aromatum gratia esse homines, qui per tempestates et naufragia currant; an esse oporrere Religiosos homines animarum minus sitientes, quam illi sint pecuniarum auari? Cumque illi purgamenta inania terrae in tantum ament; infinitos sanguinis Christi thesauros irritos latere ac prope sordescere ipsi permittent? Respicerent quos habituri essent dein in caelo patronos. Innocentium beati illi chori per ipsos choris additi Angelorum, quam fideles, quam seduli gratique essent futuri patronorum suorum pattoni? Postremo succurrendum quoque esse paucis illis, qui iam de Societate praecesserint, qui oppressi laboribus sub fasce ante diem oppressi caderent. Quantum solatii, quantum auxilii accessuram et ad propriae et ad alienae studium salutis, si multi, qui nunc soli degunt, socios nan ciscantur? Arriperentigitur quam plurimi, et quam praestantissimi viam. Esse enim dignum praeclarissimis ingenijs opus, et firmissimas postulare virtutes. Irent laeti, occuparentque in ditissimis illis Indiae emporijs accepta a Dommo Deo talenta, vbi essent quam plurimo responsura foenore. Huiusimodi multa cum partim Rodericius, partim Quadrius alijque percensuissent; Balthasar Diazius, quae nominatim <note>134 Quanta Euangelio porta aperiatur.</note> multis in nationibus aperiretur Euangelio porta narrabat. Solorem insulam esse trecentis ab Malaca leucis gradus octo cum tribus quadrantibus in Austrum vergentem; carere omni diuino cultu gentem, ne simulacra quidem habere: insinuare tamen in eam se Mahometanos vehementer; iamque duos Calecuto, tres Bengala Cacizios profectos fanum ibi exaedificasse: Christianis sacris quosdam a Lusitanis negotiatoribus imbutos; planeque vniuersam gentem sic esse affectam, vt Lusitanis se penitus docendos permittant. E regione Soloris trium leucarum interuallo permagnam et frequentissimam habitatoribus insulam cerni, apud quam item nec deorum cultus, nec delubra sint vlla. Vix audito Christianae religionis nomine in oppido Labonana statim amplius ducenta capita auide ad fontem salutis accurrisse, et ipsum cum primoribus Regem ab Ioanne Suario mercatore baptizatum: nunc autem omni destitutos cultore hominem e Societate vehementer petere. Adhaec aliam esse ingentem insulam, cui Timor <note>135</note> nomen, ab Solore, vbi plurimum, quadraginta dissitam leucis. Eos etiam insulanos ritu viuere belluarum, omni prope religione vacuos: sic tamen, vt hi quoque, quod Lusitani
<pb id='s106' n='106'/>
docent, auide arripiant. Malaca petentes Solorem venire ad regnum amplum, quod vocant Panarucam: oppugnatos grauiter populares bello, vt Mahometi impietatem admitterent; qui tamen nunquam flecti potuerint, ne suilla, in qua vna prope suum omne habent penu, abstinendum esset; ad Christianam veritatem nulla mora conuolaturos. Ad regnum Camboiae peruenisse Religiosum e Dominicana familia: ibi quoque efflagitari Euangelium. Si cunctarentur Christiani doctores, Mahometanos illusores nequaquam cunctaturos. Haec Balthasar Diazius nunciabat. Magnam alij nominum ignotorum ac regnorum item petentium fidei sanctae Magistros congerebant seriem. Solenne enim semper fuit earum regionum Patribus (quod hodieque est) quibus scilicet ante oculos posita rei necessitas graui assiduoque dolore effodit pectus, inclamare adiutores: neque tam numerare, quas demetunt ipsi fruges, quam quae legentium inopia pereant. At enim non minor Europaeos Patres, ipsumque Praepositum Lainium iacturae tantae vrebat cura. Ideo (vti supra demonstraui) et preces assidue <note>136 Feruor Sociorum missionem Indicam postulantium.</note> pro ijs regionibus adhiberi iussit cuncta in Societate; ac nominaedere, quos ad tam nobilem expeditionem praecipuo instinctu vocaret Deus. Tamque multi non solum paratos se ad iter significarunt, sed etiam longissimis grauissimisque epistolis suppliciter obtestati sunt, si idonei liaberentur, vt sineret ire, vt Europaeae domus et Collegia vacua fuerint relinquenda, si omnibus indulgeretur. Sed non aequum erat ita in terrarum orbem vltimum studia conuertere, vt gentes, quibuscum multis nos Deus priuatim coniunxit necessitudinibus, desererentur, eo praesertim tempore, quo Christiani populi maxime defluxerant mores, et insanarum opinionum late serpebat furor. Nec vero omitti debet quibus studijs, et suos ad perfectam virtutem Goani Socij excolerent animos, et adhanc, quam adeo opimam Dominus praeparabat, demetendam annonam habilia se diuinae manui adminicula conarentur efficere; Consaluo in primis et praeceptis et exemplis suis ad excellentissima quaeque ducente. <note>137 Goanorum Sociorum feruor.</note> Cum per totum orbem terrarum promulgatum a Paulo Quarto Iobelaeum ad pacem Ecclesiae impetrandam, concordiamque inter Christianos Principes, Goae quoque propositum hoc anno esset, destinatis quadraginta ad praeparationem diebus; eo tempore, quoniam inter alia pia opera etiam eleemosynarum erogandarum fieba mentio, auctore Consaluo haec eleemosynarum inita ratio est; vt quibus diebus ieiunabant, <note>138 Carceri consultum,</note> quiuis cibariorum sibi partem destinatorum ad vinctos in carcere transmitteret. Octo decemue ad eos perferendos cibos delecti fratres; qui vbi primum adiuere carcerem, non fame dumtaxat infelicia corpora, sed magis foetore ac sordibus videre confici. Turba erat miseranda omnis, sed praecipue aegrotorum commouebat conspectus: qui multi iacebant humi abiecti alto foedoque in situ, vnde intolerabilis exhalabatur mephitis. Hac igitur noua et caritatis et humilitatis segete laeti Socij, aliis deinceps diebus vna cum cibis scopas, paleas, corbes, aliaque id genus ad purgandas cuehendasque sordes, portabant. Tum summa alacritate purgare carcerem aggressi, sordes alij eruebant, alij corbibus auferebant in mare, quod non modice ab custodia distat, ac praeter Proregis aedes erat transeundum: alii vasa et quidquid ea egebat cura mundabant. Ita opitulati corporibus ad curandas animas vertebantur; quae eo facilius expiari se, doctrinaque Christiana, et monitis <note>139</note> salubribus sinebant imbui, quo magis fuerant impensis corpori obsequijs praeparatae. Pari interim labore ac studio alii Insanabilium nosocomium adibant: alij ad litus maris in eum locum, qui Aula vulgo dicitur, vbi regia mancipia, alijque ad opus in regias classes faciendum damnati tenentur; quos item et animi et corporis pabulo recreabant. Quidam in his Ethnici tantae caritatis illecti specie transiere adfidem, Christianis vero suauissimum tale exemplum Christi odorem afflauit. Haud tamen leuioris exempli fuit, quod subiungam. Pridie Kalendas Septembris sub vesperam denunciauit Consaluus, duodecim fratres partim Nouitij, partim iam nuncupatis votis in litterarum studijs occupati, vnaque aliquot sacerdotes, expiarent confessione animum, et accingerentur ad opus, quod postero die iniungere ijs magni momenti, <note>140 et agris recens aduectis ex Exrops.</note> diuini???que obsequij cogitabat. Cum illuxisset, rei ignaros, sed ingentibus animis ad quaecunque paratos ad nosocomium deduxit, vbi solent curari, qui aegroti ab nauigatione Lusitana perueniunt. Ibi Sacro peracto, cunctisque sanctissimam Eucharistiam impertitus, in vilem domunculam, vbi diuersaturi erant, seduxit; ac simul ad amorem adhortatus est laborum, simul quid acturi, quoque modo dispensaturi essent tempus, quamdiu ibi morarentur, edocuit. A prandio singulos pie complexus non sine suis prae dulci sancit feruoris sensu, ipsorumque lacrymis, relicto qui praeesset Francisco Capraliad Collegium se recepit. Non diu expectanda fuit <note>141</note> exercendae materia pietatis. Altero ab eorum aduentu die quatuor ab Lusitania naues portum intrarunt. Continuo nosocomij Procuratores, septemque e Socijs, non sacerdotes quinque, duo sacerdotes multa reficiendis aegris bellaria secum ferentes, ad eos deducendos cum scaphis occurrunt. Ducentos inuenere aegrotos, quos vbi deportarunt ad litus, qui per se nequibant ingredi, mira alacritate in lectulos feretris vel sellis intulere. Erant iam cuncta sedulo praeparata, nitidae aedes, stratilecti, coena hospitalis, calida quoque aegris lauandis rebus odoratis aspersa. Quo in ministerio ad multam noctem Socij vigilarunt. Caeteris vero diebus cuncta obibant et corporibus et animis aegrorum curandis obsequia. Sodales misericordiae, quibus commissa erat nosocomij procuratio, vehementer patientiam, caritatem, sedulitatem ac modestiam eorum admirabantur: eoque magis, quod videbant nullius rei velle eos recipere nisi laborum partem. Triginta, et amplius dies sancta haec occupatio tenuit: tum demum cum magna ex parte recreati essent aegroti, ad Collegium reuocati sunt; eoque excepti omnium gaudio, vt praemij ex praeteritis laboribus in caelo repositi id specimen videretur. Vsque ad id tempus vnus fuerat tota in India rerum Praeses sacrarum
<pb id='s107' n='107'/>
Goanus Episcopus. Verum cum aucta haud modice ac propagata Christiana res iam <note>142 Archiepiscopatus Goanus hoc anno institutus,</note> esset, visum est diuidendum onus. Goae igitur Archiepiscopus hoc anno destinatus est; Cocino, et Malacae Episcopi. Regina Lusitaniae, et Cardinalis vehementer cupierunt in Goana sede hominem e Societate collocari; sed Patribus contra obnixe tendentibus, maluerunt se <note>et Episcopatus Cocinensis, et Malacensis.</note> ad Societatis accommodare sensum, quam suo indulgere. Ita electus est, atque ab Romano Pontifice adprobatus sacerdos perspectae virtutis Gaspar nomine, quo Cardinalis ad suam lustrandam Eborensis Ecclesiae dioecesim plurimum vtebatur. Ex praeclara sancti Dominici familia delecti sunt qui Cocino, et qui Malacae praeessent Georgius Temudus, et Georgius a <note>143</note> sancta Lucia. Atque hi dumtaxat hoc anno nauigarunt in Indiam, ijs quas modo dixi, nauibus aduecti: ijdemque Apostolicum detulere ad Patriarcham diploma, quo Goanam ei Pontifex commendabat Ecclesiam, dum Archiepiscopus adueniret. Sed hoc munus Patriarcha recusante tum submissionis causa, tum vt expeditior in suam vineam obseruaret aditum; Malacensis (vti prouisum fuerat) Episcopus interim <note>144</note> substitutus est. Nulli hoc anno Sociorum aduecti: quod, cum ali quantum et Socijs ibidem conscriptis atque AEthiopiae destinatis Patribus respirasset India, in Brasiliam magis laborantem mittendum fuerat supplementum. Perlatae tamen litterae, et quibus creatus Lainius Generalis nunciabatur, et quas ipsemet hortatorias scripserat, aliaeque quae statum Societatis, et incrementa eius in Europa narrabant. Nec minore, quam in Brasilia voluptate ac fructu lectae sunt. Accessere his aliae, quibus pro Consaluo Silueria Antonius Quadrius Prouincialis Indiae iubebatur esse. Quod item pro egregia opinione, quam omnes hauserant de rara ad id muneris Quadrij facultate, pergratum omnibus accidit domi forisque: et eiusdem Quadrij loco, si forte in AEthiopiam iter expediretur, Melchior Nunnius Patriarchae frater iubebatur ire Prouincialis.</p>
<p><note>145 Expeditionis ad Cafres occasio.</note> Consaluo Silueriae iam Prouincialatu perfuncto noua expeditio ad Cafres decreta, cuius occasio haec fuit. Degunt Cafres, AEthiopum nigerrimi, in austrina priscis incognita Africae parte ad promontorium Bonae spei. Regna inter eos multa sunt. Nomen vni Tonge ab cognomine regia vrbe, gradibus ferme tribus et viginti vltra, AEquatotem ad Austrum sita, Regis filius secundo genitus loco ex familiaritate cum Lusitanis, qui per eas negotiabantur oras, ad baptismi amorem pellectus, et a Sebastiano Sa Lusitanae arcis ad Sofalam Praefecto comiter habitus; tandem Mozambici sacro lauacro expiatus, vbi domum reuertit, eorumdem sacrorum amore fratres incendit, vt nauigaturi ad baptismum et ipsi continuo Mozambicum fuerint, nisi Rex ipse pater tenuisset, affirmans impetraturum sacerdotes, qui Tongem mitterentur, seque ipsum pariter Christianum <note>146</note> fore. Haec maxime dum feruent, Georgius Temudus, quem nuper aduectum dixi, vir sapientia ac religione praestans Cocinensis Episcopus, dum Indiam ex Lusitania petit, Mozambicum deuenit: tantamque Euangelio latissime spargendo tam facile aperiri portam audiens, vehementer doluit certis alligatum se Cocinensis Ecclesiae, ad quam mittebatur, limitibus, quo minus in eam opimam messem, quae tam matura vltro occurrerat, expediret falcem. AEger itaque animi, crebroque tendentes quodammodo manus, et implorantes opem respectans nationes Mozambico discessit, in ea defixus cura, eoque consilio, vt saltem tantam opportunitatem, qua vti ipsi non non liceret, expeditis operarijs, cum venisset in Indiam, demonstraret. Vbi itaque Goam tenuit, cum Prorege Constantino, cum Patriarcha AEthiopiae, cumque primarijs Goani Collegij Patribus de suscipienda illa expeditione sic egit, vt ab sancto Spiritu haud dubie videretur agi. Idem per litteras vrgebat Sofalae arcis Praefectus Sebastianus Sa. Antonio Quadrio Prouinciali, et Patriarchae visa consultatione res digna, ac nemine prorsus discrepante, quanquam alioqui ingens operarum ad excolendam Indicam vineam penuria erat, visae sunt eae gentes, quanto paratiores erant, tanto <note>147 Consaluus Silueria ad Cafres destinatur.</note> auxilio digniores. Tum de hominibus ad eam culturam deligendis deliberari est coeptum. Postque multa eam ob causam Deo oblata Sacra, et fusas preces multis nominibus omnium maxime idoneus iudicatus est Consaluus ipse Silueria. Ante omnia cum de fundanda tum primum in regionibus ijs Ecclesia ageretur, pro eo quanti interest cuiusque rei fundamenta sapienter recteque poni, vir sane doctus et experiens, idemque pietate ac iudicio, auctoritate quoque praestanti necessarius erat. Praeterea inter visendam prouinciam Indiae cum esset Consaluus et animo magno, et diuinae gloriae perstudiosus, et quidquid Euangelio vsquam obstaret, conaretur amoliri, regiorum magistratuum quosdam offenderat, atque adeo ipsum Proregem, ab cuius se audiendis confessionibus expedierat; ideoque post aliquod interuallum, vbi illam fundasset Ecclesiam, maiore etiam auctoritate, omniumque beneuolentia rediturus ad excolendam Indiam credebatur. Accedebat, quod Pantaleo Sa (Sebastiani paulo ante memorati frater erat) cui cum Consaluo necessitudo sanguinis intercedebat, Mozambici et Sofalae praefuturus arcibus mittebatur: qui pro sua et potestare, et voluntate optima, Consalui etiam causa, quae necessaria ad expeditionis successum forent, prolixe curaturum se omnia promittebat. Denique ipsemet Consaluus eam prouinciam, ita vt ardentius non posset, expetebat eo maxime, vt obscurior lateret, vt aerumnarum segetem animo suo parem haberet, vt animis populorum succurreret, quos admodum rudes simplicesque, atque adeo paratos acceperat: quippe quos neque idolorum superstitiones tenerent implicitos, nec Mahometica foeditas polluisset. Adiuncti sunt ei comites duo Andreas Fernandius, qui anno priore in Indiam ex Europa redierat, missus olim Romam a Beato Xauerio ad exponendum Beato Ignatio Iudiae statum,
<pb id='s108' n='108'/>
et postulanda sub sidia, magnae vir aetatis simul ac virtutis, nuper ob eam expeditionem factus sacerdos; et Andreas Acosta laicus, qui duos iam annos in Societate vixerat. Natu ipse quoque iam grandis ab saeculi militia, in qua haud sine nomine diu meruerat, ad Christi transgressus signa, tanto impensius haec, quanto prioribus meliora sequebatur. Hi tres optime animis ad omnia praeparati senescente iam anno Goa profecti Ciaulum primum, inde nouo ineunte anno vna cum Praefecto Pantaleone versus Cafres soluerunt.</p>
<p><note>149 Res Aethio picae.</note> Caeterum in AEthiopia hoc tempore omnia erant turbulenta bellis; et grauis contra Catholicos saeuiebat procella. Episcopus Andreas (vti proditum supra est) cum Regis animum a fide Catholica reperisset alienum, disputationes de religione cum Abassinorum doctoribus instituit. Verum cum ne ea quidem via succederet, quod aduersarij ad suam obtegendam et inscitiam et perfidiam, rationes pro veritare adductas vbi nequibant soluere, ad clamores versi strepitu ac boatu insano turbabant omnia; animum ad scribendum appulit, vt pro suo ingenio Claudius in mutis atque fidelibus membranis per otium expendere rationum momenta posset. Quare libro de Romanae Ecclesiae primatu, deque erroribus Abassinorum diligenter conscripto, eum obtulit Regi. Et sane ita res erant dilucidae, vt si adhibere mentem incorruptumque iudicium vellet Rex, non posset non manus dare veritati. At is concesso diuinitus ingenio ad pertinaciam abusus, nunquam veri cognoscendi studio librum in manus sumpsit, sed eo tantum consilio, vt quidquid id esset, refelleret. Imo stylum ipse quoque arripuit: libroque Episcopi scripto ab se libro respondit. Quas inter dimicationes saeculi eius annus octauus supra quinquagesimum abijt. Anni in sequentis initio videns Episcopus Regis animum non fessum modo hisce concertationibus, verum etiam suboffensum; existimans, si spatium ei quietis, sedandaeque perturbationis, atque secum reputandi res daret, mox de integro minus obstinatum quati posse; venia petita tantispersecessit a regia. Verum infinita illa iusti Dei sapientia et bonitas, quae tam diu, totquemodis hunc Regem ad agnitionem veritatis allexerat, haud diutius ferociter impieque reluctantem sustinuit. Vix vnum ab regia mensem Episcopus aberat, cum Mahometanorum agmen e populis, quos Malachaos vocant, inuasit in regnum. <note>150 Rex Claudius occiditur.</note> His Claudius occurrens commisso praelio ab suis relinquitur; et feria quinta maioris hebdomadae, vna cum duodeuiginti Lusitanorum manipulo, eiusque ductore, qui soli manserant, foede contrucidatur. Retulere deinde multi iurati testes, et Regi et Lusitanis praenunciatum ab Episcopo exitium, si acic confligerent. Ipso in articulo Rex, quo commissurus erat pugnam, siue ex amore ac veneratione Episcopi, siue religione animum torquente, exclamasse dicitur, Proh quantum nunc doloris Episcopo oportet esse! quod si quid humanitus mihi accidat, quid illo fiet? Victoria quidem (vt clarius appareret diuina vltio) ita insperata Mahometanis obtigit, vt dux eorum, quo eam caelest dumtaxat Numini acceptam referret, in gratulatione, et quasi triumpho, quem egit, asello <note>151 Adamas Saquedus sufficitur.</note> inuectus feratur. Extincto Claudio, quod liberi ex eo non supererant, eius frater natu minor, euehitur ad regnum nomine A damas Saquedus. Is, quo tempore Lusitanorum ope regnum Claudius recuperauit, captiuus in Arabia tenebatur a Turcis, et ad Turcicam desciuerat superstitionem; postque receptum regnum redemptus a Claudio est, si res vere aestimetur, Lusitanorum potius sanguine, per quos caetera recuperarat, quam argento, vel auro. Tantum igitur cum deberet Lusitanis Adamas, vt merito libertatem ijs et regnum referre accepta posset, malam adeo retulit gratiam, vt videretur non aliam ob rem admouisse sceptro manum, quam vt pau eorum Catholicorum, qui restabant, penitus nomen <note>152 Insectatur Catholicos.</note> extingueret. Circumfremebant hostes: primam tamen omnium eam suscepit curam, vt quae Claudius tribuerat, Lusitanis beneficia criperet; seuereque interdiceret, ne quis AEthiopum ad Lusitanorum adiret templa (cum per Claudium ante liceret mancipijs et coniugibus dominorum religionem atque virorum sequi) dictitans ideo male Claudio euenisse, quod fidei Romanae plus aequo fauisset. Denique eo processit, vt Abassinam e populo feminam, quod Catholice viueret, caedi publice virgis iuberet, duasque Lusitanorum coniuges cum liberis in carcerem duci: duorum item ex Europa ritus Graeci Catholicorum alterum in suum magnum lacum relegaret, alterum occideret. Quo metu popularium multi, qui iam vel redierant ad sanctae Ecclesiae gremium, vel redituri mox erant, ad pristinos <note>153 Episcopum diuexat.</note> reuoluti errores sunt. Postremo ingratus et impius Rex contra Episcopum versus sex circiter menses vna cum Patre Francisco Lopio relegatum in asperum et horridum saxum habuit in custodia. Inde grauius Regem indignatum accepi, quod admonitus abeo Episcopus, ne Catholicam religionem doceret, respondisset sibi non licere abstinere officio suo; et irruisse in eum Regem, cum constans Confessor ad excipiendam martyrij palmam animum totumque pio habitu corpus composuisset; sed accursu Procerum ac Reginae ipsius defensum. Tum igitur relegauit, monitis clam Toparchis, quorum in ditione erat saxum, vt de medio tollerent. Sed vxor Toparchae, eademque Regi affinis hominum sanctitatem, et (vt nonnemo testatur) conspectum in mapali eorum splendorem nulla ex humana origine clarissimum admirata, suo viro primum, mox illo adiuuante Regi persuasit, vt ab ea calamitate viros sanctos eriperet. Alia super haec admiranda magis itum ac reditum ab exilio honestasse narrantur; sed Deus optimus, vt fortasse vna ex parte voluit nimiam inter AEthiopes Catholicorum punire licentiam, et fidelium seruorum exercere constantiam; ita voluit apparere, qui sanctam Ecclesiam vexant, ad regnum constabiliendum haud vera niti via, vt anno insequenti narrabitur.</p>
<p>In Iaponia Facatensem quoque Ecclesiam consueti <note>154 Res Iaponinica.</note> turbulenta in gente tumultus bellorum felicibus procedentem incrementis interturbarunt.
<pb id='s109' n='109'/>
Statim post Pascha armatorum ferme duo millia de Bungensi Rege eiusque Praefecto, qui forte ibi tum erat, acriter conquesti, vrbem aggrediuntur; eoque die exclusi ab incolis, nocte insequenti prodentibus Bonziis occupant. Amanguciano ante imperio (vti supra est indicatum) Chicugenum, in quo Facata est, et Bugenum regna paruerant. Inde abstracta Bungensis Rex, cum germanum eius Regem Amangucianum perduelles oppressere, sub ditionem suam iure belli redegit. Ergo recentem dominum seditiosa ingenia dum inique ferunt, perfidiae et rebellionis materiam accersiuere. Erant Facatae Socij tres, P. Balthasar Gagus, et laici Ioannes Fernandius et Guilielmus, et pueri aliquot, quibus ad cantum doctrinamque Christianam vtebantur administris. Coorto tumultu <note>155 P. Gagus diuvexatur ab Ethnicis.</note> Balthasar densas inter tenebras ad sacram supellectilem conseruandam primam omnium adiicit curam. Eam itaque continuo cum Ioanne Fernandio, puerisque domesticis in Firandensem nauim imponit, quae protinus in altum euecta prospere tenuit cursum. Inde ipse et Guilielmus comitibus Christiano indigena Siluestro nomine, et Lusitano in aliam nauim confugiunt duabus ab Facata leucis forte stantem in salo. Verum nihilo minus induerunt se in periculum, quam fugerunt. Ea nauis rebellium et hostium erat. Quare nauarchus, simulatque captam cognouit Facatam, quid Christiano sacerdoti et sociis faciendum videretur, coepit, deliberare cum suis. Omnium erat sententia, tollendos e medio, periculosum affirmantium fore, si postquam spoliassent, abire saluos permisissent. At ipse multo plura sperans exprimi e viuis posse, parcendum in praesens censebat. Audiebant haec Dei famuli, de seque actum rati veniam delictorum pro se quisque suorum a Deo supplices precabantur. Siluester autem Iaponius graui cum singultu effuse plorabat, quod de nece Patrum ageretur. Qui quidem quamuis nullo negotio periculis exuere se omnibus potuisset; et enixe, vt id faceret, rogaret Gagus, tamen vna conscenderat, quod diceret certum sibi esse cum eo pariter mori. Imo etiam facta in praesens ab nauarcho abeundi potestate, vti noluit. Ita eamdem, quam Patres, fortunam adiit. Omnes rebus, quas attulerant secum, omnibus spoliantur, vno tantum relicto, quo tegerentur, <note>156</note> indusio. Quarto die cum Facatae cognitum esset Patres eo loco teneri, continuo nauiculis tribus rebelles ad praedaeaccurrunt partem. Qui cum nihil inuenissent, ipsum nauarchum arreptum expilant; Patrique Gago, et sociis quidquid reliquum erat amiculi, detrahunt, vix relicto pudoris gratia indusij lacerati frusto. Hoc nimirum erat spoliare nudos: et erat tempestas perfrigida. Ab his ipsis praedonibus vbi recessere, ad litus abducti sunt, haud sane inuiti. Quippe in priore illo nauigio cum in momenta singula mors impenderet, nec ad victum quidquam nisi maligne crudeliterque tribueretur; si Facatam referrentur, aliquid sperabant: certe grauius eo, quod ibi iam tolerabant, nihil supererat formidandum. Nec omnino spes eos sua frustrata est. Triapassuum millia grassatores progressi antequam ad terram appellerent, inter se spolia diuiserunt. quod dum faciunt, homo inter eos praecipuus qui Gagum nonnihil norat, miseratione commotus, ei comitibusque nescio quid, quo nuda tegerent corpora, dono dedit. Caeterum breuis fuit eius beneficij vsus. Descensione facta extemplo miseros noui labores, noua pericula <note>157</note> excipiunt. Interpraedatores, qui in terra remanserant, et hos qui nuper e mari redierant, de praedae parte pertinax altercatio cooritur, nec nisi re in medium prolata conquiescit. Ingens eo loco vis erat populi: portae oppidi clausae, dispositaque praesidia. Quasi in orbem circumdati Christi serui multis modis diuexantur, alius pugionem, alius hastam intentans dari sibi aliquid minaciter iubent: alij vero manus etiam inferunt, et vinctos in suas villas abducunt reducuntque, et donatis insuper tegumentis plane omnibus nudant. Denique in aggeris quemdam hiatum coniiciunt, quod apud Iaponios futurae necis indicium est. Tum vero plebs cateruatim irruere: clamoribus validis ad caedem exposcere: euersores regnorum appellare, aliisque huiusmodi probris contumeliose proscindere. Quae voces dum ab incondita plebe iactantur, ecce tibi miles nudos e fouea extrahit, strictoque gladio iubet proferre pecuniam. Cui Balthasar, Quo quidem, inquit, simus in statu vides; et petis, frater, quae non habemus. Mittit ille confestim in oppidum sciscitatum quid de iis hominibus faceret. Dum in his periculis caeteri versantur, Siluester captato in vrbem ingressu, Ioannem quemdam Christianum, cui cum rebellibus magna erat necessitudo, de Patrum admonet statu. Is vestimentis continuo sumptis ad litus accurrit, ac summota magno impetu multitudine ex eorum manibus, qui iam captos tenebant, eripuit: simulque adfuit ex oppido, nuncius, qui occidi eos vetaret. Inde Ioannes domum suam perduxit, cibo et igni refecit; et vadem se pro iis apud Magistratum, cum pollicitationibus iusuper ac muneribus mitigasset, liberaliter fecit. Supererat magna adhuc de Guilielmo solicitudo, qui inter eum tumultum casu abductus ab Gagi conspectu fuerat. Ad hunc conquirendum Ioannes intenta cura, cum puero Christiano captum a milite cognouit; qui cum aliud nihil inueniret praedae, vitam volebat eripere. Nulla igitur interposita mora Ioannes militem adiit, pretioque redemptionis transacto, vtrumque domum reduxit. Mox etiam sacerdotalium precum Breuiarium, quod Gago vna cum rebus caeteris ablatum praedatoribus, nisi redimeretur, inutile erat, facile repertum est: et Ioannes suo redemit aere. Tribus prope mensibus libera in custodia habiti, tandem abire permissi sunt. In Bungo autem vt eos euasisse est cognitum, ingens non Christianorum modo, sed ipsius quoque Regis ac Procerum aliquot gaudium fuit. Christianorum nonnulli obuiam ad tertium lapidem, ad secundum vero ac primum multo plures, vino fructibusque ad hospites recreandos allatis, atque etiam vmbellis ad solem arcendum prodiere. Ipsae quoque mulieres sublatis in sinum infantibus longe occurrêre. Vidisses prae laetitia plorare
<pb id='s110' n='110'/>
alios, alios erectis in caelum oculis gratias Deo agere, quod preces ipsorum ac vota respexisset. Omnes vero Patri, inter seque iucundissime gratulari. Necminor fuit Cosmi Turriani, caeterorumque laetitia Sociorum: qui vt incolumes viderunt, quorum de salute iam desperauerant, tanta voluptate perfusi sunt, vt ex eius communicatione et societate Gago ac Sociis reducibus aerumnae omnes praeteritae instar somnij <note>159 Iaponum Christianorum caritas erga Patres.</note> euanescerent. Dum captiui fuere egregie se Iaponum caritas Christianorum prodidit. Nam saepius Firando non modo vestes atque cibaria, sed etiam pecuniae tantam vltro copiam submiserunt, vt ipsi vererentur captiui, ne, si ea res aduersariis suboleret, dimissionis negotium irritata eorum auaritia retardaret. Nec vero minus benigni fuere Facatenses. Quanquam non magis in alendis Patribus liberalitas, quam in retinenda fide, tolerandisque iniuriis constantia neophytorum Iaponum apparuit. Exemplum <note>160 Constantia Iaponij Christiani.</note> sumi ab vno potest. Andreas is vocabatur, claris ortus natalibus; qui fundo opimisque vectigalibus, quae Amangucianus Dynasta Ethnicus concesserat, nuper relictis, Facatam vna cum vxore, liberis seruisque migrarat; quo se totum Deo expeditius manciparet. Ibi totum magni ieiunij tempus apud Patres procul ab saeculi negotiis exegit, quidquid a quotidiano Missae Sacro et concione supererat temporis, precando contemplandisque Christianis mysteriis, praecipue sacra Christi nece consumens; tum legendis, attenteque animo reputandis, quae Martyres olim pie fortiterque gessere: ac singulis fere noctibus sese flagello caedens. Quibus studiis in Domini nostri Iesu Christi amore vehementer proficiens, ipso die sacro Paschatis vitae maculis per confessionem diligenter elutis, caelestis mensae effectus est particeps. Ita praeparatus cum esset, vrbs capitur: et Amangucianus Dynasta, quem dixi, desertum se vociferans, missis sicariis conquiri ad necem hominem iubet. Quos bonus Andreas vbi se adorientes aspexit, non modo armanon sumpsit, cum esset vir alioqui fortis ac strenuus, sed etiam prouolutus in genua tamdiu perstitit orans, quoad permissus est viuere: nec dubitatum est, quin preces pro interfectoribus adhibuerit, cum diui Stephani exemplum, qui pro lapidatoribus suis in extremospiritu deprecatus est, plurimum admirari <note>161 Serua Christiane martyrium.</note> soleret. Non dissimile constantiae genus, sed multo ad martyrij gloriam certius Firandi sub tempus idem serua Christiana praestitit. Nam post eiectos Patres cum ad venerandam in monte sitam crucem Christiani vltro quamuis pastore destituti frequenter exirent, maxime in ea religione ac pietatis sedulitate famulae, quam significaui, eminebat pietas. Ethnicus erat herus et truculentus; qui non modo ad salutare signum ire vetuit, sed omnino iussit ad simulacrorum profanam redire superstitionem. At fidelis ancilla Christi nihilo segnius, et in fide et in crucis salutatione perstitit: vnde redeuntem cum immanis offendisset dominus stricto gladio obtruncauit. Has nobiles primitias, vt nostro olim in orbe, ita nunc in Iaponia recens ac vigens Ecclesia caelo dedit. Patres autem Amangucio primum, mox Firando, postremo Facata extorres Funaium omnes (vt appareat quantum Quiuano Bungensi Regi Christiana res debeat) conuenere tres sacerdotes, laici sex. Et quidem ab vrbe Facata condita, cum simile vnquam tumultibus proximis nihil extitisse ferretur, id persuasit diabolus Ethnicis (quod idem Amangucij et Firandi sparserat) omnes eas calamitates Christianorum odio ab diis inuectas. Quae res tantam Barbaros egit in rabiem, non modo vt extructas ab Gago aedes ac templum, et caetera euerterint omnia; verum etiam puteum, vnde Patres aquam petebant, iniectis <note>162 Nosocomiorum in Iaponia existimatio.</note> glebis oppleuerint. In Bungo vero tum Regis fauor, tum celebre domorum hospitalium nomen Christianae fidei Patribusque auctoritatem omnes apud ordines comparabat. Hospitales iam aedes erant duae, altera plagis vlceribusque curandis, altera morborum aliis generibus hoc ipso anno extructa ex lignea materia multo priore amplior; in qua media excitata est ad res diuinas ara. Quo die Elisabetham salutantis Deiparae solenne agitur, in ara illa primum sacrificatum: subinde ad frequentem populum habita concio, magna cum laetitia Christianorum. Harum domorum impensas aere priuato Christiani Iapones, ac mercatores Lusitani aliquot sustentabant. Rex praeterea Bungensis vectigal attribuerat, ex quo pacatis temporibus annui caperentur aurei ferme <note>163 Valetudines mirabiles.</note> trecenti. De miris praesertim vlceratorum plane depositorum curationibus Ludouici Almeidae operâ multa essent dicenda, nisi haec generatim satis ducerem indicasse. Nobiles iam aliquote populo ac Bonziis e longinquo confluebant, quibus persanato corpore, mentis quoque veram sanitatem bonitas diuina reddebat: perque eam occasionem non apud cognatos affinesque tantum, sed etiam apud ciues ac notos eorum celebre fiebat Christianum nomen. Caeterum rebus in Ximo adeo turbulentis, cum haud satis pretij e trium sacerdotum in Bungensi domicilio commoratione extaret, nobilisque Bonzius e Fyenoyama datis ad Cosmum litteris hominem postulasset, cum quo de rebus diuinis communicaret; cui Pater spe doctoris, vbi copia esset, mittendi praebita, tantum per litteras Christianae summam religionis exposuerat; visum est Meacum frequentissimam nobilitate doctorumque conuentu <note>164 Prima in Meacum missio.</note> vrbem, et quasi Iaponiae totius tentare arcem. Gaspari Villelae post sacrificia multa et preces ea demandata prouincia est: additusque comes et interpres Laurentius origine Iapon in Societatem adscriptus, magni vir ingenij, morumque Iaponicorum ac rerum Christianarum peritus inprimis. Sexto Idus Septembris alacres ipsi non sine dolore et lacrymis eorum, quos relinquebant, dedêre sese in viam, Fyenoyamam ex itinere adituri. Ingentibus pleni animis Bonziano simili habitu cultuque profecti sunt. Summam diabolo tot per saecula iniquissimo possessori (quod facile intelligi potuit) ea expeditio iniecit curam. Quippe <note>165 Pericula Villelapro Euangelio.</note> male sibi timens, miris totum iter difficultatibus intersepsit. Nondum vnius drei iter confecerant
<pb id='s111' n='111'/>
verae nuncij libertatis et assertores, cum cadente vento tranquillitas et malacia inusitata eodem repente nauim affixit loco. Ethnici circumire vectores, et stipem viritim exigere, per quam ventum ab suis idolis redimerent. Cumque ad Villelam venissent, vtque conferret ipsc quoque, contenderent, eo negante in quoquam se, praeterquam iu vero Deo caeli terraeque conditore suas habere sitas spes, continuo exclamant, Enimuero deprehensum malaciae fontem, hominis eius odio claudere deos maria: ipsummet dandum eis piaculum, et praecipitem protinus deuoluendum in mare. Quod haud longe aberat, vt facerent, si diuturnior malacia tenuisset. Sed cum Dei serui abiecissent sese in preces, postero die secundis auris inflari vela sunt coepta. Quibus aspirantibus haud millia passuum multa processerant, cum aduersus ventus subortus quatriduum stare coegit, Barbaris multo in Gasparem magis frementibus. Sed ne tum quidem Domino miserante vltra inane proborum minarumque strepitum processum est. Ecce autem rursus repetito cursu continens dierum decem tempestas quodam in portu clausit. Tum vero haud potentes irae nautae simul ac vectores communi sententia statuunt infausta illa et exosa diis capita haud vltra secum deuehere: vt demum conuicio omnium <note>166</note> nauarchus victus e naui eos eiecerit. Haec res grauiter Villelam pupugit, non quidem contumeliae sensu, cum et mortem haberet in votis; sed quia nauigij opportunitas nulla praeterea offerebatur. Quare Deo inprimis multrum rogato nauarchum secreto conuenit, tumque promissi fidem obiectans, tum summis vtens et infimis precibus tandem impetrat, vt vltra eum locum sex et triginta millia, quo primum conuenerat, deportetur. Eo appulsi simul atque descenderunt, circum naues, quotquot ibi stabant, cursant Ethnici, denunciantque gubernatoribus, si prosperam optent nauigationem, procul arceant duos illos; nec patiantur in suam nauim pedem inferre. Denique sic impleuere omnia rerroribus vanis, vt ab omnibus exclusi, caeteris abeuntibus, in litore soli relinquerentur. Mora tamen diuturna non fuit. Paulo post aliud appulit nauigium, quo feliciter vecti, portum citius iis; a quibus exclusi fuerant et ante soluerant, cum etiam aliquot eorum in piratas incidissent, sine vllo ipsi periculo tenuerunt. <note>167</note> Hîc rursus aegre transmissio inuenta, cum eosdem, qui superuenerant nauicularij, terrores spargerent; Deo tamen omnes diaboli conatus eludente, Sacaium venerunt incolumes quintodecimo Kalendas Nouembres, die sancto Lucae sacro; quem propterea eius patronum ciuitatis adsciuere. Sacaio Fyenoyama millibus passuum circiter sex et viginti abest, ab vrbe Meaco non amplius sex. Mons est permagnus, religioni ante annos ferme octingentos, et sapientiae Iaponicae dedicatus, ad cuius radices lacus iacer, quem multi confluentes efficiunt amnes, passuum nonaginta circiter millia in longitudinem, vnum et viginti in latitudinem colligens. In eius litore plaga ad montem pertinens Bonziorum coenobiis hoc tempore plus quingentis erat frequens: olim trium millium et trecentorum summam ferebantur explesse, bellorum iniuriis ad eam paucitatem fedacta. Huc Villela vbi venit, Bonzium, ad quem litteras a Cosmo ferebat, vita functum inuenit. Et quidam narrabant, extremo spiritu professum eam se religionem, quam e litteris Cosmi didicerat, tenentem mori. Hoc igitur mortuo Gaspar prima spe deiectus, frustra etiam tentato ad alios Bonzios, atque ad eorum maximum aditu, Mea cum Decembri ineunte perrexit.</p>
</div1>
<div1 id='SaHR.04' n='4' type='book'>
<pb id='s112' n='112'/>
<head>HISTORIAE SOCIETATIS IESV LIBER QVARTVS.</head>
<div2 id='SaHR.04.01' n='1' type='section'>
<p><note>1560. 1 Pius IV. Pontifex beneualus Societati.</note> ANNO, qui sequitur, sexagesimo magnopere Societas, multisque modis est aucta, gratia inprimis ac benignitate noui Pontificis. Erat is Ioannes Angelus Medices, qui vn. Kalendas Ianuarij exitu prioris anni post longa tandem comitia in Petri sede Pauli IV. excessu vacua collocatus; vt ingenij morumque suorum pignus daret, qualemque esset gesturus Pontificatum, profiteretur, Pius voluit dici, et Quartus hoc nomine Pontifex fuit. Qualis futurus erga Societatem esset, minus initio apparebat, quod ante perexiguum cum ea habuerat vsum. Cardinalium quidam de rebus nostris pro sua benignitate soliciti suapte sponte eius pertetato animo, egregiam illi de cuncto Ordine opinionem atque expectationem; ac nominatim Lainium in pretio <note>2 Nouis Pontificibus Societas votum suum quartum exponit.</note> et amore esse memorabant. Est in Societatis institutis, vt Praepositus Generalis, vbi nouus creatur Pontifex, intra anni spatium ei se ad veneratione de more sistat: significetque quam singulari voto quatuor votorum Professi obedientiam Apostolicae Sedi dedicant. Ergo Lainius officio simul hoc defuncturus, simul omnem familiam atque Collegium inprimis Romanum commendaturus, primo quoque tempore plenus speibonae ad Beatissimum Patrem accedit. Post osculum solenne pedis ita exorditur. Societatem Iesu minimam Religiosorum familiam, cui se quamuis imparem Patres praefecerant, Romani Pontificis obsequio non communi solumm Christianae gentis officio, sed praecipuo voti nexu obstrictam et obnoxiam esse: sumere enim ad suam in Apostolicam Sedem testandam, arctiusque vinciendam pietatem priuatim sibi hoc muneris, votoque sancire, vt quocunque terrarum ac gentium inter barbaros, et alienos a fide populos Christi Vicario placuerit, religionis causa mittere; eo confestim nulla tergiuersatione interposita, nulla ne viatici quidem mentione facta, contendat. Idse (vti Constitutiones iubent) Beatissimo Patri significare, vr intelligeret, sicubi speraret vsuifore, quam multis nominibus tanquam sua re vti posset. Tum etiam, si id e Deigloria reque Christiana censeret, stabiliret corroboraretque eius res; et cum vniuersae, tum Collegij praecipue, quod sancta in Vrbe erat, patrocinium benigne susciperet. Esse in eo Collegio ingentem numerum <note>3 Collegium Romanum quam vtile Ecclesia.</note> lectissimae iuuentutis (centum et sexaginta iam erant) eosque ferme omnes ingenio praeditos, naturaque praestanri ex omnibus Christiani orbis nationibus coactos: in doctissimorum sanctissimorumque hominum disciplina, ardore magno litteris ac pietate imbui: vt inde digressi quocumque mox totum per orbem terrae mittantur, vel conseruent, vel restituant Christiana sacra, vel inferant ac propaget. Inde enim totius Italiae Siliciaeque orta Colegia esse, inde suppleri: inde in Gallias, in Belgium, in varias Germaniae prouincias deductas, assidueque deduci colonias; quae aduersus haereticorum impetus propugnacula statuantur. Inde in Indiam vsque et vltimas Orientis oras, qui ignotis ab omni aeuo gentibus Christianae fidei lumen inuehant, dimitti; nec modica Hispaniae Lusitaniaeque subsidia. Sed hanc eximiam iuuentutem, quae tantam educetur et instituatur in spem, subsidiis humanae vitae omnino destitui. Conducta in domo confertos ac pressos inter summas rerum omnium incommo ditates agere, vbi necesse sit profligata valetudine pulcherrimas spes intercipi, et egregias indoles interire. Non alimenta, non vnde corpora tegant, habere. Ad sobolem hanc suam, fidamque ac promptam cohortem respicerer pius ipse, et paternae curae, quam in omnes acceperat, particulam deriuaret. Opus esse dignum Romani pietate Antistitis, gentiumque custode omnium in Vrbe terrarum principe, vnico mundi oraculo, aeterna religionis ac pietatis regia, id nationum omnium perfugium ac praesidium conseruare atque perpetuum facere, vnaque operâ de gentibus <note>4 Pontisicis Pij verba Lainio.</note> vniuersis benemereri. Clementi vultu et oratione Pius Lainium eiusque dicta excepit: optime sibi cognitum memorat quantum late per remotissimas terras in commune pietatis Societas conferat. Operâ eius liberaliter vsurum. Nec modo diuina quaecunque posset, ad eius stabilitate firmamenta collaturum, sed humana quoque praebiturum adiumenta, et Collegij Romani praecipue memorem fore. Haud benignius, quanfecit, locutus est. Quatuor e praecipuis Cardinalibus Ioanni Morono, Iacobo Sabello, Alexandro Farnesio, et Hippolyto Estensi negotium dat circunspiciendi, vnde sub leuari Collegium possit. Horum et ante <note>5 Collegio Remano certae sedes attributa.</note> alios Moroni Cardinalis operâ certa Collegio sedes est attributa ea, in quapostea mansit. Victoria Tolfia Marchio Vallis, Camilli Vrsini Marchionis Guardiae olim vxor, Pauli Quartineptis, post mortem viri ad virginum monasterium extruendum animum adiecerat; destinatisque hoc in opus aedibus, quas ipsa habitabat, et a Paulo impetratis, quas ipse Cardinalis incoluerat, eiusdemque auctorirate vicinis coemptis, templi quoque iactis fundamentis, satis amplum spatium vndique ab domiciliis vicinorum interiecta via seiunctum comprehenderat insula: et virgines aliquot e variis monasteriis familiae capita futuras eo vocauerat. Sed mox, vbi Paulus Quartus est mortuus, virginibus illis, siue quod per interregnilicentiam parum tutas se eo loco haud dum septis omni ex parte communito suspicarentur fore; siue quod sublata Pauli gratia opus diffiderent
<pb id='s113' n='113'/>
processurum, ad sua quaque coenobia digressis; animaduertêre amicorum quidam vacuam domum: et cum spatij amplitudine, tum frequentia et salubritare loci aptissima Collegio fore sedem affirmantes, Patres admonent excitantque, vt praeterlabi occasionem haud quaquam sinant. Visa res digna est, de qua Pontifex admoneretur. Cardinalis Moronus nunciat; et grauem commendationem adiicit. Summe Pius probauit, libentissimeque suscepto negotio, semel atque iterum sui Praefectum cubiculi, atque Datarium ad Marchionem allegauit suo nomme rogatum, vt, quod destinarat opus, in hoc alterum, quod sibi haud ambigue videatur in ampliore diuina Maiestatis cessurum laudem, mutare placeat. Non grauate supremi nutum Pastoris femina prudens, et diuini cultus percupida secuta est: adeoque paulatim conciliata est, factumque attentius considerans ita suum probauit, vt magnam se gratiam Beatissimo Patri <note>6 Pij IV. in Societatem beneficia prima.</note> habere profiteretur, quod paucarum locosiliarum, filios sibi tam multos tradidisset. Quidquid publicarum tabularum ad legitimam fieri transactionem conficiendum fuit, gratuito fieri Pontifex iussit, et Cardinali Sabello admonere, vt quibus tectum dederat, iis ad alimenta aliquid largiretur; praeter quasdam immunitates, quoniam nihil ad rem aliunde se offerebat, sexcenos in singulos annos e suo aerario nummos aureos assignauit. Id Pattibus animum Pontificis, quam rem magis spectantibus, beneficium sane magnum visum est, quod non exhaustum modo superiorum temporum difficultatibus Pontificium nouerant, sedgrandi aere alieno obligatum: nec praeterea ignorabant Domum etiam Professorum haud exigua ab Pontifice eodem summa adiuuari. Caeterum fundati, eaque, quam ex parte cernimus, magnificentia extructi Collegij laudem Gregorio Tertiodecimo, vti multorum praeterea insignium operum, Deus reseruabat. Pij vero voluntas optima in reditibus quoque Ecclesiasticis in Hispania Collegiis. Ocaniae et Abulae adiungendis, sed clarissime in Conimbricensis Collegij dirimenda lite perspecta est. Liserat magni momenti, resque agebatur, qua nobile illud non Lusitaniae modo, sed praecipuum Indiarum quoque praesidium maxime stabat. Aduersarius erat permolestus Lopus Gomius Abreus, qui Romae priuarim publiceque conueniens iudices, submittens gratiosos, sine scrupulo, quae erat commodum vero admiscens, vbique Iesuitas ereptores sacerdotiorum, spoliatores Cleri vociferans, eo rem adduxerat, vt in tam graui, quae imminebat iactura, minor Societati rei, quam famae cura esset. Huius impotentia hominis Pius cognita, causam primo ad se transtulit: dein aequitate comperta, litem nobis, frustra obstrepente Abreo, adiudicauit, gratis insuper Apostolicis diplomatibus de ea confici iussis. Quo corollario plus mille aureorum nummûm, <note>7</note> quod in id impendendum alioqui fuisset, donauit. His de omnibus beneficiis cum Lainius gratias ageret; subiecit sanctissimus Pater (aderant Cardinalis Moronus, et Ferrariae Dux eo die apud Pontificem pransi) haud opus gratiis esse: Societati se vsque ad sanguinem fauturum. Alioque die cum litteras in commendationem rerum nostrarum a Philippo Hispaniarum Rege accepisset, dixit ab Imperatore quoque et aliis Principibus ad se eiusmodi commendationes missas verum superuacua secum talia officia pro Societate esse, ad quem commendare eam potius pertineret. Quae non verbi causa dici, res, verae animi indices testabantur. Nam quos per orbem Christianum vndique in prouincias dimittebat Apostolicae Sedis Nuncios, iis Societatem plurimum commendabat: et ei, quem in Germaniam destinauit, diserte hoc addidit in mandatis, vt vias attente dispiceret, per quas quamplurima eius Collegia conderentur. Ac nescio quo pacto Romae hoc potissimum anno, lateque per Septemtrionis oras haec opinio percrebuit ad corrigendos mores, restituen damque religionem haud aliud praesentius oblatum esse remedium, quam hominum <note>8 Cardinalis Sabellus Societati permittit initiandorum examen,</note> Societatis quamplurimum operâ vti. Iacobus Cardinalis Subellus hac ductus opinione, vbi a Pio Quarto eius in Vrbe Vicarius constitutus est, accersito Lainio ait, id se oneris subiisse minime inuitum, sperantem ea via in diuini cultus ornatum et: incrementum nonnihil collaturum, idque adiumento in primis Societatis. Et quoniam recta populi institutio emendatioque a sacerdotibus idoneis pendeat, decretum sibi deliberatumque esse neminem ad sacerdotalem gradum esserre, qui ab hominibus nostris non probaretur. Proinde duos legeret a pietate prudentiaque ac doctrina idoneos viros, qui de initiandorum doctrina et facultate periculum facerent, quorum iudicio staretur. Vidit Lainius prouinciam esse inuidiosam, tamen tali viro ita praecise, piaque adeo mente postulanti repugnandum non censuit, cum praesertim vtilitate publica inuidiam, siqua existeret, compensatum iri, spes esset. Quod plane e sententia euenit. Quippe Patres, quo consideratius tam grane negotium gereretur, formula sibi periclitationis totius accurate confecta, Cardinalique ostensa, cum is summe proballet, commodum inde multiplex Ecclesiae peperere. Non enim ii modo, qui accessere indigni, repulsi sunt; sed etiam quanta res integritate administraretur, cum sama vulgasset, multos ne accederent, conscientia et pudor absterruit. Multi ad pietatis ac litterarum studia, quo idonei fierent, iterum animum retulere. Ac demum vrbibus aliis optimo praeitum exemplo est, in quarum multis Antistires Vicarij Pontificij aemulati sedulitatem in exploranda sacrorum candidatorum facultate curam multo acrius <note>9 et vbique Societatis operâ vtitur.</note> intendêre. Neque hac tantum in re Societatis operâ vsus est Cardinalis Vicarius; sed eamdem ad inspectionem rectionemque Ecclesiarum, eamdem ad virginum sibi commissarum iuuanda monasteria adhibebat: et in Vrbis totius salutem intentus voluit a Sociis adnotari, quae censerent ad bene Christianeque viuendum in commune salutaria fore. Quod cum fecissent, earum rerum, quas adnotauerant, initio praecipuam quamque; tum deinceps reliquas promulgari obseruarique iussit. Haud interim minus ipse Pontifex et Societate, et nominatim Lainio vtebatur. Editum a Paulo Quarto indicem prohibitorum librorum, <note>10 Lainij monitu Pontifex singularia certamina seuere vetat.</note> cum multi nimiam in eo seueritatem quererentur, recognosci inter caeteros a Lainio iussit: multaque monitu eiusdem Pontifex egit: ac praecipue singularia certamina interdixit, poenasque
<pb id='s114' n='114'/>
grauissimas, et censuras tum certantibus, tum liberum praebentibus campum in haec certamina, et certantium patronis proposuit. Porro ad Lainium si quando genus omne hominum nunc maxime confluebat, vt occupationum eius maxima esset <note>11 Lainij cum haeretico congressus.</note> aures confluentibus praebere. Et tamen tot inter occupationes virille laboriosus, et proximorum salutem inexplebiliter sitiens non recusauit saepe ad multam noctem confitentibus patientiam accommodare, et cum haeretico quoque homine in certamen descendere. Missus erat Geneua in vrbem praefidens et astutus impietatis magister, vt clanculum Romam religionis parentem adoriens, veritatem, si conata procederent, quasi in fonte vitiaret. Deprehensus, coniectus in vincula, damnatus ad ignem: salutaria monita et consilia durus, et obstinatus animo et auribus respuebat. Quocirca visum est Vrbis Praetori Lainium aduocare, si forte disputatione conuictus, et lumine veritatis ingesto ab aeterna pernicic conseruari posset. Adit in custodiam Pater eo consilib, vt priuatim solus cum solo agens blande mulcere, pacateque docere hominem conetur. Metuebat enim, quod euenit, ne, si publice dimicatio iniretur (vt est praue prudens contumacia haereticorum) victus ad sua mendacia tenacius adhaeresceret. Vbi ventum est in custodiam, reperit ibi quosdam Cardinales, aliquot Episcopos, multos praeterea viros primarios, et quosdam Pontificis consanguineos: qui (vt simile vero est) a Praetore Lainium cum haeretico congresserum admoniti, auditum spectatumque conuenerant. <note>12</note> Hanc vt coronam aspexit Lainius, aliam ac destinauerat, inire coactus est pugnae viam, gloriosiorem Catholicae veritati, sed superbo haeretici ingenio minus idoneam. Conseritur igitur publicum et graue certamen. Non multis interrogationibus eo compulsus est miser Caluini assecla, vt affirmaret pugnantia: mox euidentius conuictus cum aliud effugium non pateret, cum aperte sua figmenta rationibus dilui, sanctorum Patrum confutari testimoniis, diuinarum Litterarum refelli auctoritate cerneret, exclamat vno se stare Caluino. Quidquid contra obiiceres, hoc tenebat saxum, aliter sentire Caluinum: si Doctoribus sacris recentibus et vetustis, si Apostolis, si Christo Domino aduersari Caluinum ostenderes; ille nihil de sententia demoueri: Caluinum malle: instar omnium habere Caluinum. Ita miser volens vidensque cum Caluino periit. Haud nihil tamen profectum est. Qui disputationi interfuerant, non sapientiam magis Catholici Doctoris admirati, quam caecam detestati haererici pertinaciam, laetique, et valde in orthodoxae fidei sanctionibus confirmati recessere. Nam tametsi, quam Romana Ecclesia tradit religionem, veram esse solam germanamque certum habebant, id tamen ita esse, in eo conflictu suis prope oculis viderant; quamque apertae atque euidentes res essent, quam facile fulgor veritatis errorum caliginem dissiparet experti eant. Sic enim plane res habet. Quamuis dogmata fidei obscura sint, euidenter tamen ostenditur, qui ab Catholica et Romana Ecclesia dissentiunt, plane eos errare. Neque id (quae mea est sententia) paulo doctiorum quisquam haereticorum non videt: ideo isti ne Catholicae sese subiiciant, licet verbo aliquam teneant, re ipsa sensim omnem funditus religionem tollunt.</p>
<p><note>13 Lainij de ponendo Generalatu consilium.</note> Inter haec magistratus Lainij annus tertius init: ac verus sui contemptor, et Christianae studiosus humilitatis Pater, mandati nomen, quo Paulus IV. eam potestatem triennio circumscripserat, praetendens, ad ponendum onus sedulo versa cura ad nouum substituendum Praepositum congregationem generalem parabat edicere; cum re confessarius cognita, religione iniecta, vetuit tam graui de re inconsultis Assistentibus quidquam mouere. Tum ille conuocatis Assistentibus, ita locutus est: Venerandi Patres, vbi Paulus Quartus Pontifex duobus ante annis iussit in Societate chorum institui, ac Praepositum Generalem ad triennium esse, tria mihi venere in mentem: quae hodieque sentio. Primum neutram earum rerum Sodalitati nostrae conuenire; sed id dumtaxat, quod sanctae memoriae Parens noster decreuit, cuncta Societas confirmauit, ad hanc diem adprobauit vsus. Deinde mandatum illud Pauli ratum perpetuumque non esse, quia subito quasi impetu contra ea, quae ipsemet Paulus non multo ante per Cardinalem Paciecum denunciauerat, et alij Pontifices diplomatibus sanxerant, latum erat. Quamobrem, vti meministis, eo mortuo doctissimi quique huius Vrbis viri pronunciarunt rem irritam esse: nobisque auctores fuerunt, vt id, quod opus erat, per publicum scribam testati, choro absisteremus. Quod vobis adurgentibus, cum ego ad nouum Pontificem differri rem integram vellem, est factum. Postremo iam tum id quoque venit mihi in mentem, quod in praesentia, vt haec agerem, fecit. Si Deo placeret, vt annum impositi mihi oneris tertium contingerem, non solum mihi contendendum non esse, vt Generalatum vltra obtinerem, sed id omne, quod absque Domini nostri fas esset iniuria, mouendum omnique adnitendum ope, vt abdicarem. Atque adeo iam cogitabam vniuersa in Societate denunciare omnibus, quos Constitutiones conuocari iubent, vt ad tertij anni finem Romae nouum in nomine Domini Praepositum declaraturi adessent. Sed quoniam iniecta religione vetuit me quidquam moliri meae conscientiae arbiter, antequam vestras audirem sententias; vos ego rogo atque obtester, vt re Domino commendata, vobisque ante oculos vna gloria Dei maiore nostraeque Societatis vtilitate proposita, quouis hominum respectu, mortalique negotio procul habito, quod vobis videtur, expromatis, certirem gratissimam mihi facturos, si me sarcina meis humeris omnino impari et intoleranda <note>14 Rationes qua suadent ponendum Generalatum.</note> leuaueritis. Equidem Patres virtutibus, quas in Praeposito Constitutiones nostrae requirunt, diligenter animo collustrati, vbi oculos ad me conuerti, earum, praeter pauxillulum bonae voluntatis, fideique erga Societatem, ac litterarum (in quibus tamen summa rei non est) in me nullam prope inuenio. Ad gubernationem nec studio propensus, necidonee instructus sum: in consiliis capiendis, muneribusque prudentiae in certus et errans: in actione remissus, mollis, flexuque natura facilis: rebus, quae iis, quipraesunt, auctoritatem conciliant, plurimis nudus. Et
<pb id='s115' n='115'/>
quanquam conscius mihi sum, nec sciente me, nec volente quidquam commissum; tamen plurimum vereor, ne his annis, quibus praefui, earum, quas dixi, inopia virtutum multa peccarim, praesertim per socordiam et indulgentiam, quae non oportebat, omittens; idque multo saepius acciderit, quam meus in me amor me sinat videre. Praeponsitum hisce initiis desiderat Societas insignium, Patres, insignium plane virtutum ac talentorum; nec talium virorum (Deo gratia) penuria illi est: nec alium, quam qualem necessarium habet, si comitia fiant, Deo fauente, sortietur. Locum ego quid occupo alienum? Quid Ecclesiae Dei id bonum, nostraeque inuideo Societati? Non ita erit profecto. Tum vero nimis parum Domini mei Iesu Christi, huiusque meae parentis Societatis amans mihi videar, si hunc clauserim aditum. Perme vero non stabit, quin qui bene ferendo sit oneri, succedat. Satis noui expedire quidem Societati perpetuum esse Praepositum, atque idcirco prudenter ac recte id, quod innouatum fuerat, antiquatum esse: verum tamen non apud Deum tantum, sed etiam apud homines prouidenda bona sunt. Mihi nominatim Pontifex trium annorum spatio magistratum finiuit. Non decetme vel contumacis, vel ambitiosi speciem praebere, si vltra eos fines egrediar. Abolere has suspiciones non mihi magis, quam communi bono aduersas facile est, si Praepositus nouus creetur. Denique, Patres, supremus reddendae rationis dies appropinquat. Multos annos, siue Prouincialis, siue Vicarius, siue Praepositus viuo aliis. AEquum est pondus diuidi; tandemque reddi me mihi, vt curam ab aliis regendis ad regendam animam meam referam, rationesque bene componendas. Neque eo haec dico, quod solitudinem atque otium cogitem: sed, si ita ex obedientia licebit, vrbes ac prouincias varias peragrabo, et quo liberior atque expeditior, hoc maiore cum fructu per Collegia rationem vocationis institutique nostri Sociis explicabo; populis vero dogmata Christiana sanctumque Euangelium. Italice Hispaniceque sicnoui, vt ab auditoribus intelligar: Gallice etiam, si paulum refricem vsum, quod satis erit, loquar. Hasce per prouincias expeditus curram, et multo minore cum conscientiae discrimine, maiore aliquanto cum facultate (nam adid videor mihi potius a Deo, quam ad gubernandum factus) Societati, Ecclesiae sanctae, Christoque Domino <note>16</note> seruiam. Vix haec Lainius dixerat, cum Assistentes (aderant tres Natalis, Polancus, Madridius) aeque sinceram tanti viri humilitatem admirantes, atque conatibus obuiam ire molientes, rem amplius ac per otium apud se retractare, superamque exposcere lucem sunt iussi: postque aliquot dies reuo cati, haec ferme vno ore responderunt. <note>17 Assistentium verba de Generalatu obtinendo.</note> Dubium nobis non est, quin, si gratum facere tibi vellemus, oporteret nos, quantum est in nobis, isto te onere liberare: sed fides, quam Societati obligauimus, atque adeo iussum tuum, quo sine respectu personae humanique negotij, non quod tibi gratius sit, sed quod admaiorem Dei gloriam et Societatis commodum oportunius sentiamus esse, loqui nos vis, cogit vehementer tuis, Pater, coeptis aduersos ire. Consultauimus apud nos, et consuluimus Deum, quia tu iussisti, non quod obscura res aut ambigua esset. Nam Generalem Instituta perpetuum iubent esse; idque expedire tu ipse sentis. Atqui, si quod vnquam fuit tempus, quo minime oporteret attentare istam rem, hoc est profecto, ne mandatum illud comprobare, et subire vltro videamur; et Instituta Societatis in perpetuum, quod vel noluit Pontifex, vel Deus non siuit efficere, ipsimet euertamus. Speciem contumacis et ambitiosi times. Quin igitur cantare rursus incipimus, ne cuncta Societas et ignauiae et contumaciae subeat notam? Quibus autem periculum est ne videare ambitiosus et contumax? Doctisne? At hi, vti suaserunt intermittere chorum, ita munus istud non intermittere suadebunt. An multitudin ac populo? At his multo promptius fuit notare susceptum publice praeter morem in templo cantum, pauloque post intermissum, quam sint animaduersuri, quid faciat Generalis. Ad hos, vel Pauli acta non peruenerunt, et inanis est timor: vel si peruenerunt, intermisso choro, timor est serus. Imo illud iam omnes iure mirentur, si Generalis creetur nouus. Hoc inopinatum, hoc praeter expectationem accidat, et nos merito inconstantiae arguat. Iam enim restitutis vna ex parte moribus nostris, expectant id, quod consentaneum est, vt ex altera quoque parte restituantur. Nulla igitur est ex actis Pauli, nisi perpetuandi causa magistratus. At multae tibi ad recte eum gerendum necessariae virtutes desunt. Id vero est, Pater, non magis tuum iudicare, quam nostrum, quam Societatis vniuersae: cuius tu iudicium condemnare non debes. Quid enim? paruone consensu ex iis omnibus, ex quibus tu optimum delectum iri, et insignium virtutum Praepositum censes, si comitia noua fiant, te vnum delegit? Dices opinione frustratam, quod plus de te sibi pollicita sit, quam deinde praestiteris: scilicet opinione et auditione dumtaxat notum adsciuit, non quem praeter alia munera publica eodem isto in gradu biennium ipsum, quo Vicarius fueras, erat experta, quid posset. Nam de cura quidquam a te, postquam Generalis es factus, remissum nec humilitas, quae verax est, te dicere, nec quae cernimus, credere nos patientur. Denique, quaecunque tua facultas sit, Societas contenta est. Quae recte habent, ne mutes. Qui status praesens sit, nosti: qui sit futurus, si quid mutes, ignoras. Vti hinc spes, ita inde periculum. Raro ab humanis futurorum consiliis haec segregantur. Quod ergo possidemus in praesentia quantulum cunque bonum, in incertum nobis ne voces. Illud etiam, Pater, decet te cogitare, a nobis commemorari <note>18 Non licet Generalibus magistratum abdicare.</note> necesse est: Fas tibi non esse tuo arbitratu abdicare magistratum: alioquin frustra perpetuum eum iusserit esse sanctae memoriae Ignatius. Suscepisti inuitus, non ignoramus; quia tamen Instituta vetant reiici, suscepisti. Quid autem interest primo delatum reiicere, an postquam susceperis, pro voluntate ponere? Si congregata hunc in locum Societas iuberet te Generalem esse, tergiuersari non posses: at profecto, quamdiu quod egit, ratum habet, id quod prius iussit, perpetuo iubet: tibique humeros, quos initio, quia aliter non licebat, patienter oneri subiecisti
<pb id='s116' n='116'/>
subducere nefas est. Velles saltem noua haberi comitia. Quid si rursum te creet? An tot incommoda, tot sumptus inferes, vt nihil lucreris? Circumspice Societatem: vide quam multa quotidie domicilia statuantur, quam grauia praecipui Patrum negotia tractent. Cogita quanta rerum omnium vbique penuria opprimamur, quantique <note>19 Qua inde incommoda, si liceret.</note> sumptus vsque a remotissimis regionibus veniendo redeundoque fiant, quot labores, quot pericula subeantur. Causam profecto, quamobrem eos viros, quibus stat vigetque Societas, et non leui ex parte Catholica fides, tam longis itineribus vexes, ac tot in pericula coniicias: totque impendiis exhaustas prouincias oneres: tot inchoata opera disturbes: omnia prope domi forisque permisceas, esse nullam videbis. Vide postremo, quo istud exemplum aliquo tandem tempore euadat. Aditum aperit tempestatibus infinitis. Quoties quem quauis causa magistratus pigebit; abdicabit. Sed est adhuc aliquid deterius: fenestram aperit, vnde olim indignus (quod Deus procul auertat) improbusque Praepositus istum in locum surrepat: atque, vt est in sacro Apologo, principarum a bonis felicibusque reiectum arboribus infelix et spinis horrens truncus excipiat. Nam probi viri idoneique latere acsubiici amant, non praesse: onus periculumque defugiunt. Ita disserunt vti tu: subducendas componendasque esse rationes: viuendum sibi: ad populi salutem libere, ac sine irretiendae conscientiae metu discurrendum. Caue igitur de cruce descendas; et exemplum exitiale posteritati pares. Nobis ita videtur, quoniam nec Pauli Quarti acta nos amplius tenent: nec vlla aliunde edicendae congregationis apparet causa, sed multae grauissimaeque, cur abstinendum sit, eam edici non oportere. Haec Assistentes pro rei grauitate acriter libereque, Natalis praesertim, cum dicerent, audiebat Lainius confusus, tantumque non lacrymans: demumque <note>20 Laomoo candor et sin cera mens.</note> subiecit: Adiiciam vestris rationibus aliquid ego quoque, et pugnabo contra me. Non enim fas duxerim quidquam dissimulare ex iis, quae animus mihi suggerit. Succurrit mihi testimonium conscientiae meae. Quippe ea testis mihi fidelis est, me neque mentis assensu, nec re verboue, siue aperte ac directe, siue dissimulanter et oblique tetendisse vnquam ad hunc gradum, imo eum pertimuisse: nec quidquam, quod liceret, <note>21 Indicia diuina vocationis ad Generalatum.</note> praetermisisse, vt auerterem. Et, quamuis ita ego adnisus contra sim; ac Deus notas quoque meas, quae poterant impedimento esse, palam fieri ante creationem, siue voluerit, siue permiserit; creatus sum tamen magno consensu, non praesentium modo, sed absentium quoque, qui omnes mihi suffragabantur: tametsi id ego suspicans, gauisus sum eorum suffragia non obseruari. Postea vero quam sum creatus, nihilo visus sum plus inde mihi placere: sed potius confundi et erubescere. Atque ex his aliisque coniecturis subit mihi existimare, me plane a Deo vocatum: ac debere in cruce persistere; verendumque esse, ne fuga haec ab amore proprio nascatur, qui cupiat, rebus magis vulgo gratis, mihique iucundis occupari, quam damnatum esse in omnem vitam ad legendas scribendasque litteras, atque ad mentem et aures alienis doloribus audiendis cogitandisque defatigandas. His acce debar, quod equidem crederem, nunquam scientem me, diuina iuuante gratia, quidquam contra Societatem commissurum: sique ego onus ponerem, fieri posse vt id alius, quod vos attigistis, susciperet, qui hoc animo non esset: quamuis in Societate hominem <note>22</note> ego huiusmodi nullum norim. Haec eo sensu, eaque ingenuitate optimus Pater dixit, vt Assistentes, perinde ac si eius animum hinc atque hinc angustiis pressem spectarent oculis, miseratio caperet: simul tame cura leuati non mediocriter sunt, existimantes cum sua eum conscientia reprehenderer, adeoque ipsi acriter reclamassent, nihil vltra tentaturum. Non tamen sibi ille penitus satisfecit, aut continuo quieuit: verum ad omnes, quotquot in Europa Professorum ex ordine essent, scribens ac nuncians, quae hac super re egerat Romae, ac referens pro vtraque parte a se, et ab Assistentibus dicta; in nomine Domini nostri Iesu Christi, et in virtute sanctae obedientiae mandat, vti singuli, postquam rem Deo Domino commendarint, rationesque quae vtramque in partem mittebantur, quaeque praeterea cuique se offerrent, expenderint; statuto sibi prae oculis maiore Dei obsequio, bonoque Societatis, cuiusuis rei humanae, negotiique perituri affectu sublato, exponant scribantque hac de re sententiam suam: noua Generalis creatio exacto triennio facienda sit, nec ne: sententiamque sine ambiguitate perscriptam signatamque, et arcanam, vt nemo qualis ea sit, sciat, tradant, vel Commissario in ea prouincia, vbi is fuerit; vel Prouinciali in aliis; vt hi diligenter Romam, si opus fuerit, duplici via deferendas curent. Atque vt liberius suum quisque explicet sensum, curaturum se Romae, vt auctores sententiarum sibi occulti sint. Quanquam re vera mihi, inquit, istud minime necessarium videtur, quod credo, qui pronunciabit onus perferendum, quia ita censebit expedire, ita pronunciaturum: qui contra sentiet, eodem fine et consilio ductum iri: speroque fore, vt hinc nihil in animo meo offensionis suboriatur; quamque singulis debeo, caritas augeatur potius, quam vllo modo refrigescat. Itaque ego, quod in me est, paratus sum concedere et abdicare quodcunque ius, quod legitima et canonica electione ad me triennio transacto pertinere possit. Omnesque ac singulos enixe precor, vt, si aequalis Dei gloria esse videatur, hoc pondere, quod sane haud meorum est humerorum, liberum me esse velint. Placeat Deo, cuius hîc dumtaxat gloria, minimaeque eius Societatis profectus propositus est, mentes regere nostras, id vt deligamus, quod eius maiori obsequio, et nostrarum animarum, et proximorum vtilitati accommodatius fuerit. Amen. Romae, XV. Kalendas Octobris, anno salutis humanae MD.IX.</p>
<p><note>23 Natalis ad Societatem visendam mittitur.</note> His litteris in omnes Europae prouincias dimissis, ordinandae Societatis curam persequens, ad eam totam in Europa visendam sub huius anni exitum misit Hieronymum Natalem: cum res praesertim in Hispania turbulentae perurgerent, quemadmodum infra narrabitur. Eodemque tempore nouam in Italia prouinciam instituit. Etenim Italiae Collegia, vbi Lainius, qui
<pb id='s117' n='117'/>
eam prouinciam sub Ignatio administrabat, post eius decessum Vicarius sublectus est, a summo <note>24 Societatis per Italiam qualis administratio hoc tempore.</note> Societatis capite regi omnia coeperant. Dein post congregationem generalem tres designatae prouinciae, quarum Neapolitana haud dum Collegia nisi Neapolitanum ac Nolanum complexa protinus Salmeroni commissa. Anno post Collegiis, quae Venetiis, Patauij, Bononiae, Ferrariae, Mutinae, Genuae erant, Benedictus Palmius est praepositus: et Longobardia prouincia nominata. Huius denique anni lapsu Genuensi Collegio, Florentino, Senensi, Montis Politiani, Perusino ac Lauretano sub vnius Prouin cialis procurationem redactis, eis Ribadeneira praepositus est, qui vna cum Oliuerio Manaraeo, ac Ledesma tertio Nonas Nouembris solennia quatuor vota professus erat. Prouincia, quod pleraque domicilia in Hetrusco erant solo posita, Hetruria nominata. Foroliuiense Collegium Longobardiae subiectum est, et inde ad Hetruriam Genuense translatum, sedes ferme Prouincialis futurum. Domicilia, quae Ameriae, Tibure, et in Tusculano erant, quaedam quasi Romani Collegij membra habebantur: eoque vnacum Romanis domiciliis vnius Generalis procurationi reseruata sunt. <note>25</note> Per Italiam mira plane plurimarum ciuitatum studia erant Collegia postulantium. Ariminensis ciuitas sex e prima nobilitare cum litteris mandatisque id curatutos legauit, nec nisi gratiarum actione, bonaque ostensa spe tantae caritati licuit respondere: et tamen toto huius spatio anni vel ad nouas instituendas colonias, vel ad supplendas veteres, Roma haud minus centum viginti egressi. <note>26 Collegij Romani res.</note> Circiter XII. Kalendas Iunias instructis iam nouo in Collegio classibus scholae haberi coeptae maiore animi impetu docentium pariter atque discentium. Dilata in solennia Nouembris initia reliqua celebritate, in praesentia pium duntaxat ac doctum spectaculum ad Sanctissimae Eucharistiae venerationem octauo die, quo anniuersario more circumfertur, est praebitum. Eo die cum per aream, <note>27 Apparatus in supplicatione cir eumlati Christi corporis.</note> quae pro foribus Collegij tum erat, deferretur, ad caeterum apparatum exornati sunt parietes ingenti numero carminum, et metri et linguarum multiplici varietate. In Latinis Graecisque et Hebraicis, Itali etiam modi multifariam, Hispanique et Galli visebantur. His Belgici, Germanici, Boemici, Polonici, vt cuique genti ratio numerorum est, accedebant; quo populorum omnium linguis, tum maxime Deo grates laudesque de tam admirabili beneficio redderentur, cum illud obscurare impietas barbara nitebatur. A prima luce cernere erat aream legentibus et exscribentibus refertam: et illud in Vrbe omnium nationum frequentia nobili iucundum erat, quod quisque suaegentis ibi poesim inueniens vernaculam suauitatem in aliena patria, solique natalis sui dulcedinem regustabat. Ara quoque stabat eleganter extructa: in qua dum ritu consueto parumper diuina hostia deponitur, eam pueri duo, quo cultu mos est Angelos pingi, decenter ornati, facto ad id ingeniose breui carminepie venusteque salutarunt. Nec vero in ediscendis <note>28 Cultus Sanctoum.</note> promendisque litteris, quam in solidarum virtutum studio Romani alumni Collegij intentiores erant. Ad caetera pietatis ac voluntariae vexationis genera id hoc anno addidere. Vbi dies accedebat sancto cuipiam viro sacer, cuius in clientela aliqua natio esset, qui Socij ex ea natione aderant, conuenientes inter se, aliosque inuitantes pridic faesti diei, in eius Diui honore, et ad eiusdem patrocinium sibi suaeque nationi conciliandum, sese publice verberabant. Eosdem coetus agere, eamdem suscipere sponte poenam ad Sancti, cuius nomen ferebant, venerationem omnes quotquot aderant cognomines aggressi. Quibus diebus gymnasium silebat, ad praelibandam animarum praedam, ad quam auide inhiabant, ingenti cum siti egressi per compita Vrbis et fora serebantur, non sine odio circumforaneorum cerdonum nugas inopi turbae venditantium; sed maximo cum quaestu rusticorsi, quos ad sacras et necessarias curas ab damnosis oculorum auriumque ludibriis auerrebant. Iamque ipsimet rustici, vbi Collegij alumnos videbant, gnari quid venirent, parabant humaniter audientiam: eum demque in locum, vt quae coepti erant doceri, perdiscerent, referebant sese proxima feria. In longiore vero autumni cessatione morem tenuere consuetum, vnoquoque per libellum indicante Rectori quid e solennibus functionibus piis, vel peregrinationum, vel exercitiorum spiritualium, vel vilium domi et in nosocomiis laborum mallet. Missi quatuor suo quisque <note>29 Missiones circa Romam.</note> cum Socio circa Romam Cardinalis Sabelli Vicarij Pontificij litteris commendati, sed absque viatico vllo: admonitique vt concionatentur, traderent elementa necessaria fidei, audirent confessiones, presbyteros modeste ac prudenter ad officium excitarent, et, cum caritate siquid in iis desiderari cernerent, admonerent, monitis, quae posthacsequerentur, scripto relictis: conciliarent paces, ludimagistris atque discentibus apta hortamenta adhiberent, denique Sodalitates ad suas quamque leges, quibus ferme optimis continentur, seruandas impellerent. Nec minor, quam superiore <note>30 Qua celebritate studia repetiin.</note> anno relatus est fructus. Litterarum inde studia repetita celebritate ingenti. Cum triduo de rebus diuinis, quatriduo de naturalibus acriter disputatum esset, octauo die Latine, Graece, Hebraice declamatum, et fabula data est, summa quotidie virorum nobilium doctorumque frequentia. Doctor Ferdinandus Iaen ex Hispania profectus in locum Iacobi Auellanedae, cui repetenda Hispania fuit, quod Romanum caelum incommodum erat, docere Theologiam coepit, Philosophiam Petrus Parra item nuper ex Hispania missus. Reliqui superiorum classium Magistri haud mutati.</p>
<p><note>31 Robertus Bellarminius et Ritciardus Ceruinus in Societ atem recepti.</note> In sobole, quam hoc anno Deus nouam summisit, egregium adolescentium par Mons Politianus dedit, Ricciardum Ceruinum, et Robertum Bellarminium consobrinos, Marcelli Secundi Romani Pontificis nepotes, illum ex fratre, cui Alexander; hunc ex sorore, cui Cynthia nomen fuit. Inuicem ignaros coepit diuina vox ab curis fugacibus ad studium aeternitatis vocare, dum Patauij Ricciardus subsidia ad crescendum doctrinae quaereret: Robertus côdem esset eadem <note>32 Ricciardi vocasio.</note> causa propediem abiturus. Sed Ricciardus, vbi sanctioris vitae succensus amore est, et ad firmandam constantiam nun cupato voto Societati se dedicauit, et ab Iuris ciuilis cognitione ad Philosophiam transtulit, vt religiolis muneribus aptiorem.
<pb id='s118' n='118'/>
Iamque anno superiore cum Gagliardis Patauinum manipulum cumulasset, nisi parentes, quorum absque bona gratia Lainius commoueri vetuit, retardassent. Verum, dum veniam ab ipsis per litteras petit, re a Roberto quoque cognita, communicatis inde sanctis consiliis, vehementer se mutuis litteris confirmarunt. Eoque laetior reuo catus in patriam Ricciardus reuertit, quod consociaturus arma cum tanto commilitone esset. Parentes, vt Christiana gerebant pectora, nihil moliri ausi, vnde caeleste semen in animis liberûm grauius periclitaretur; tantum ex ipsomet Lainio precati, vt annum explorandae constantiae daret. vbi id Lainius, pro tirocinio dicens fore, concessit, in pagum Ceruinorum, cui Viuo nomen, ambos abduxere. Hîc tempus non sine litteraria exercitatione exigebatur. Quippe in morem Academiae singulis diebus a prandio conuenientes, Alexander ipse paterfamilias Georgica Virgilij: filius eius, Ricciardique minor frater Henricus, qui postea Protonotarius et vtriusque signaturae, vt vocant, Referendarius obiit, orationem Demosthenis de corona, Ricciardus Poeticam Aristotelis Graecam, Robertus orationem Tullij pro Milone explicabant. At interim Ricciardus aegritudine odioque mortalium rerum tabescebat. Quae iucunda vulgo suauiaque habentur, erant illi spinarum instar ac fellis. Sordebant honores: diuitiae laquei videbantur: humana omnia coenum ac lutum: nec nisi ad homines cruciandos valere, in ea voce Psalmographi <note>Psal. 38.</note> semper animo fixus, <hi rend='italic'>Vniuersa vanitas omnis homo viuens.</hi> Mortales miserabatur ex animo, quod prae caecitate sua rerum eiusmodi non viderent inanitatem. Huius generis querimoniis oneratas litteras ad Patres Societatis dabat: quas cum a cognatis suis intercipi animaduerteret, nihilo tamen minus scribebat, gaudens, vt ipse loquitur, cerni suas litteras ab iis, a quibus retardabatur, vt legentes in iis animum suum, intelligerent quam sibi graue et acerbum saeculum esset: ac tandem id, quod differrent, omnino concedendum <note>33 Roberti indoles ad pietatem ac litteras.</note> esse sibi persuaderent. Roberti paulo minor aetas erat, pietas par, indoles ingenij maior. Is in ea rustica libertate totus in vita, quam meditabatur, defixus, eius quasi tirocinia positurus, coepit ad pagi incolas concionari miro ardore, et audientium plausu; qui ab adolescentuli ore pendebant, amantes modestiam, doctrinam pietatemque non solitam admirantes. Et sane multa excellentis ingenij in ea aetate documenta praebuit. Eminebat poetica indoles: quae primum quasi flosculum, et plane dignum Musis, vt Poetae nuncupant, virginibus, partum edidit de virginitate carmen, ita compositum, vt primae versuum litterae nomen ipsum Virginitas efficerent. Multa deinde Latine et Italice carmina, et inter caetera Eclogam scripsit de laudibus Roberti Nobilij Cardinalis demortui, et Elegiam ad Abbatem eius fratrem, quae publice pronunciata sunt: et quidem Ecloga in aula magna Abbatis Nobilij, nec sine audientium lacrymis: tantaque approbatione, vt vix quispiam simile vero putaret ab tenero adeo ingenio annorum nondum septemdecim profecta esse opera tam matura. Posthaec et vias, quibus ad vitam Religiosam a Deo vocatus erat, et quas habuit cum domesticis ob eam rem dimicationes, est carmine Heroico persecutus spiritu ac vena singulari. Quod opus cum in versus permultos excresceret, omisit postea et cremauit, subeun te rubore, quod de se ipse scriberet. Hi ergo optimi adolescentes dum ruri iussu parentum agebant, consensione pari, sed aliquanto disparibus studiis, alter me ditatione magis, alter actione ad pietatem tendentes, mutuis se colloquiis exemplisque incendebant: et in taediis dilatae ab saeculo fugae praesto aderat copia caelestium voluptatum: quae degustatae acerbitatem rerum mortalium, et amarorem magis vsque aperiebant. Tandem probata satis constantia parentes, ne, si vltra tenderent, pugnare cum Deo viderentur, vtrumque humaniter ac pie Lainio per litteras commendatos misêre Romam. In iis litteris Alexander <note>34 Alexandri Ceruini de Ricciardo filio littera:</note> Ceruinus Ricciardi pater, ait se filium Deo dedicare, cuius nullam vnquam nisi ad litteras, et ad pietatem propensionem nouerat; et credere eum innocentem ac plane immaculatum esse. Quare Deum precatur, vti primum hunc, quem sibi dedisset fructum (erat enim natu maximus) volens acciperet: et quasi puro sinceroque vase ad longe lateque suum ferendum sanctissimum nomen, vteretur in laudem suae maiestatis, et Catholicae fidei incrementum. Roberti non solum Vincentius Bellarminius pater, sed etiam mater Cynthia Ceruina litteras dedit. Quae rarae pietatis matrona optimae parentis officio fungens, ita educarat Robertum, ita caeteros educabat filios, vt aueret cunctos Deo reddere: et Collegio Societatis plane se matrem pietare ac benignitate praebebat. Litterarum eius haec erat sententia: Agere <note>35 Cynt hiae Ceruina de Roberto suo.</note> se maiestati diuinae gratias, quae ad suum sanctum obsequium vocasset eum, quem plus oculis suis amabat. Quamuis enim alij sibi reliquiliberi essent (e quinque enim tertius erat Robertus) in eo tamen delicias, amoresque suos, itemquespes propter eius cum pietatis, tum ingenij indolem repositas habuisse. Et quamuis principio consilium eius summa animi aequitate et approbatione acceperit, multoque libentius ipsum Deo nunc consecret, cuisciat optima quaeque dicari aequum esse; tamen dolorem ac sensum humanitatis, qui in digressu a parente dulcissimi filij subortus est, haud posse cohibere: neque aliud leuamentum ac solatium inuenire, quam quod nosset ei meliorem quaesitam matrem, multoque praestantiorem patrem, cuius in manibus et sinu secura collocaret. Acciperet igitur illum Pater Generalis in sanctorum suorum numero filiorum: dirigeretque per vias vitae ad portum salutis, vt côdem parenti quoque via facilior per filij preces aperiretur. Non absimiles erant litterae patris. Notandum est hîc, quam parum videant mortales. Hunc adolescentem in spem sustentandae amplificandaeque domus destinauerant parentes: et tamen cui exploratum sit, eum gradum honorisvltro sequentem, ad quem tandem fugiens et inuitus euectus est, cum a Clemente VIII. Pontifice Cardinalis <note>36 Magna bona sape impediunt parenter dum filios volunt Relig iosos suri.</note> est factus, suisse vnquam consecuturum? Illud certe simillimum vero est, nisi ex religiosa obedientia adeundi Septemtrionis prouincias, tractandi res cum haereticis controuersas, docendique opportunas occasiones nactus esset; fuisse
<pb id='s119' n='119'/>
Christianam Rempublicam eius praeclaris monumentis, cum aliis, tum nobili illo adomnes expugnandas haereses quasi armamentario carituram. Quae monuerim, vt parentes intelligant, cum suis liberis, ne in Religiosorum secedant septa, impedimento sunt, quantum saepe per imprudentiam priuatum ac publicum interuertere bonum conentur. Caeterum nequaquam magis propinquos assecuta Robertum sacra fefellit purpura, <note>37 Robertum Bellarminium quid maxime ad Societatem vocarit.</note> quam ipsummet. Quippe puer annorum sexdecim, dum secum serio reputar, vbinam inuenire tran quillitatem animi, qua via ascendere ad eam, quibus adminiculis posset; oculisque mentis in honores, quos spe sibi destinabat, defixis, attente eos diuque Iustrat; nimirum Dei claritate intus illucescente, ita breuitas mortalium rerum omnium vel maximarum sub aspectum obiecta est, acriterque commouit, vt quodam horrore concepto, curam confestim verterit ad Religiosorum inuestigandum Ordinem, in quo quam remotissimus ab omnihonorum peticulo. quamque tutissimus vitam agitaret. Cumque arcem huiusmodi nusquam munitiorem, quam in Societate reperiret, recipere se et abdere in eam decreuit. Ita et Robertus in id, quod fugiebat, per suam maxime fugam incurrit: et propinqui id, quod volebant, per id maxime, quod nolebant, inuenere; ille sua spe, hi desperatione decepti.</p>
<p><note>38 Antonij Lega mors et virtus insignis.</note> Duorum adolescentium in Societatem vocatui, vnius boni senis ad societatem Beatorum euocationem subnectam. Antonius Lega Neapolitanus circiter Idus Iulias Neapoli mortuus est. Is aetate iam grandis, sed vegeta viuidaque senecta aurifex (hanc enim artem profitebatur) insignis, quarto ante anno ad consilia Christi Domini, et perfectionem fecerat gradum, postquam diuinis praeceptis in omnivita paruerat. Magnifiebat iam tum vnus e populo: cumque quidquid artificio suo quaereret, pauperibus quaereret, vulgo Inopum pater appellabatur. Quo diutius in actione virtutis exercitus erat, hoc studiosius disciplinam capessiuit potiorem. Religiosarum legum nemo Tironum adolescentium puncta et apices diligentius ac tenacius obseruabat: obedientia ad nutum Moderatoris mire volucris et accurata erat: nauusidem, industriusque et indefessus, et nunquam cessans. Cum domestici munus obiret procuratoris gratissimum domi forisque humilitatis odorem et caritatis spargebat. Christophorus Mendoza, qui Neapolitanum regebar Collegium, nunquam in eo, quamdiu domi vixit, velleuissimum commoti aut impatientis animi signum perspectum refert. Neque vno contentus ministerio et labore simplici erat: verum quidquid se offerret, ad id alacriter ac prompte admouebat manum. <note>39</note> Siquis domi decumberet, primus ille inuisere, solari, assiduus esse, ministrare paterna constantia, sensu ac suauitate materna. Neque id mirum in eo, qui vetus illud iuuandi pauperes institutum seuerioris aggressione vitae non intermiserat; sed absolutius sanctiusque obtinebat. Delicias illi ferebant esse inter pauperes agere, in publica hospitali domo versari. Ad hanc, et quoties otium se dabat, raptim excurrebat; et diebus quibusque festis per otium se onustus rosariis libellisque carechisticis conferebat. Quorum ille munusculorum largitionem ad iuuandam destitutae ab omni subsidio gentis pietatem, laudante inuentum iuuanteque Rectore, excogitarat. Eadem munuscula, vt opportunum rebatur, aliis quoque pauperibus, ac per vrbem mendicantibus diuidebat, addens piam adhortationem, vt vterentur: ac rationem, qua salutariter vterentur, ostendens. Vagis hominibus libentissime tectum ac dominum, apud quem alerentur, et opus facerent, conquirebat: vt hac vna re cum fame enectis prouideret corporibus, tum viam sceleribus infinitis obstrueret. Miseras quoque norat familias: ad easque, si quid e tenuitate mensae domesticae reliquiarum esset, quasi pater prouidus sedulo collectum ipsemet sub pallio gestabat. Cum totus in laboribus Dei gratia perferendis leuandisque proximis esset, et acri pollens iudicio vias ad id sedulo indagaret, siquae vacua inciderent tempora, vel ad agendum cum Deo profugiebat, vel quiddam piarum pingebat imaginum, exprimens adeo feliciter pietatem, vt animi sui formare exemplum videretur. Hisce in studiis sexagenarius iuuenili animo versans, post aliquot dierum febrim nihil aliud ante oculos, quam crucem Domini, quam ipsemet finxerat, nihil in ore habens, quam eius sanctissimum nomen, ad aeterna tabernacula a pauperibus praecipue recipiendus felici morre iter intendit. Funus eius Neapolitanorum multitudo ingens celebrauit. Sparsaque post eius obitum, et aucta virtutum singularium fama ad Patrum superstitum auctoritatem valuit: ac Religiosi e Benedictinorum nobili familia, qui ad S. Seuerini degunt, vt amorem obseruantiamque suam aduersus Antonium demortuum declararent, cuncti Sacrum vno die, remplo ritu funebri praeparato, pro eius anima fecerunt.</p>
<p><note>40 Antonius Vinckius cum Sociis sex missus in classem.</note> Sed pietas aduersus calamitosos (quoniam ea mentio incidit) quantarum virium sit, opportune documentum subiicietur, sumpto hinc narrationis exordio. Ioannes Cerda Dux Methymnae pro Rege Philippo Siciliam administrans, cum regio iussu egregiam adornasset classem, Tripolim Africae militiae S. Ioannis aliquot ante annis a Turcis ereptam, tentaturus, Iacobum Arnedum Balearis maioris Episcopum, qui missu Regis insulae Siciliae res inspectabat, curandis, quos morbi corriperent, classiariis praefecit. Is ad hanc procurationem hominum Societatis operam destinauit. Quare enixe postulanti, duos sacerdotes, quinque laicos, qui strenui et laborum apprime patientes fore videbantur, Lainius dedit. Sacerdotum alter Petrus Beluerus fuit, qui Nouitios Messanae erudiebat: alter Antonius Vinckius tum Rector Collengij Catanensis; idem ille, qui ex hac expeditione in Siciliam reuersus, inde Treuiros eius Collegij primus Rector euocatus est, vt inferius dicam. Dum Messanae exercitus cogitur, ibique Aluarum Sandem cum Cisalpinorum copiis Prorex opperitur, magnam militum manum multiplex morbus afflixit, nec paucos interemit. Haec prima Antonij et Sociorum palaestra fuit; quanquam etiam Socij Mamertini pro virili subiere laborum partem: nec adolescentibus nobilibus, qui nostrum gymnasium frequentabant, vilia obire ministeria in leuandis omni ope iacentibus inglorium aut laboriosum fuit. Quo spectaculo et ciuitas plurimum
<pb id='s120' n='120'/>
recreata, et insperatum miseris noua erga se spectantibus officia additum solatium est. Tandem vere primo ineunte triremibus adiunctis Pontificiis, itemque Florentinis ac Melitansibus regia <note>41 Zerba insula capitur.</note> classis soluit. Et, quoniam rectum tenere cursum coortae prohibuere tempestates, ad Lotophagitem insulam (Zerbas hodie vocant) versa, exiguo eam conatu quarto Idus Martias in ditionem accepit. Ibi caeteris muniendae arci intentis instituendi valetudinarij cura Patri Antonio demandatur. Trecenti erant aegroti: Oeconomus Episcopi in Melita insula substiterat letaliter laborans; curatores alij, vel morte absumpti, vel cura indigi ipsi iacebant: e Sociis septem, quatuor e recenti morbo haud dum satis emerserant. In his ipse erat totius manipuli praefectus Antonius, cum rei summa ad ipsum multum licet reluctantem, praesertim, ne rem pecuniariam administraret, iussu Episcopi ac Proregis supremam necessitatem proponentium <note>42 Sociorum in agrotis curandis laboves.</note> delata est. Sedulo inde accurateque, beneuole ac paterne rem Socij cuncti agere: plurimum dies ac noctes ex haurire laborum, ii praesertim quibus vires et salus integra erat. Non multis post diebus classis Turcica aduehitur, praelioque commisso Christiana infeliciter pugnat. Dum pugna initur, non procul ab classe, vna cum Canonico viro optimo, qui vice Episcopi praeerat, omnes e Societate, duo Capuccini, alij ministerius aegrorum addicti quidam, idonei ad pugnandum nulli, vel omnino perpauci in onerariam, in quam contulerant aegrotos, recipiunt sese. Nauarchus vbi <note>43 Mirabiliter seruatur eneraria quae agrotos vehebat.</note> afflictam rem Christianorum videt: praeterque capta ac demersa nauigia, quaedam deditionem fecisse, Canonicum, penes quem summa rerum in oneraria erat, simulque Patres idem vt faciant, cohortatur. Iam enim etiam explosa bombarda hostis vela colligi ac cedi iusserat. Canonicus excelso fidentique animo nauarchum auersatus; seuerisque verbis ac minis deterritum ad constantiam vrget, et vela in fugam explicare iubet. Qua ex constantia tantum repente accessit nauarcho animi, vt extemplo explodi bombardam iuberet, quae indicium barbaro esset abnui deditionem. Exiguo vento oneraria Siciliam versus iam ferebatur. Hostes cum alibi prope debellassent, septem triremes ad onerariam mittunt. Illae dum accedunt, Canonicus, Capuccini, cuncti e Societate, nauarchus, aliique nonnulli raptim purgant confessione noxas, ac fusis ad Deum precibus ad propugnationem pariter sese accingunt. Nemini licebat, nec libebat tanto in discrimmine ab opere vacare. Religiosi quoque subuectare tormentarium puluerem, bombardas instruere: quaeque erant opus, administrare. Si qui prae metu se e nautis ab derent, conquirere, protrahere in medium, animum facere, ad opus admouere. Hac contentione ad horas duas septem triremium repulsa vis est: cum repente nouem praeterea accurrunt, multiplicantque certamen: mox et vndecim, inter quas vna insignis, quae princeps totius classis videbatur, conuolant, et oneriam tantum non circumuallant. Nihil tamen nauarchus, nihil caeteri animum despondêre. Septem ac viginti optime armis ac pugnatoribus instructae triremes, eaeque victrices iamiam vnam nauim nudam praesidio voraturae videbantur: sed nimirum hinc Deus, impiorum inde furor pugnabat. Cum ictus hostiles magna ex parte irriri caderent, immanisque tempestas in horrificum dumtaxat tonitruorum perpetuorum fragorem euanesceret: oneraria cum saepe alias feliciter bombarda hostem perculit, tum demum summo in discrimine collibrato in eam, quae princeps putabatur, ictu, ita eam indepta est, vt signo vno pharoque abrepto, partem quoque puppisabstulerit: quo admonita malo ea repente obducto velo, se pugnae subtraxit, ac principem mox caeteris consecutis, expeditus <note>44</note> onerariae in Siciliam cursus fuit. Horas prope sex pugna tenuit: octo amissi, in his alter Capuccinorum, et gubernator qui clauum rennebat. Duae res humanam opem spectantibus saluti videbantur fuisse. Primum, quod Ioannes Fontius e Societate laicus, qui sciens ac strenuus olim pugnator ab saeculari ad Religiosam transierat militiam, in consimili quondam versatus periculo, cum animaduertisset rudentibus bombardae ictu abruptis vela concidisse; id ne contingeret, auctor fuit antennas ad malum tenacius alligandi. quod cum factum esset, vsui plurimum fuit. Nam etsi in conflictu discerpsere hostium tela rudentes, nunquam tamen alarum suarum remigio destituta est nauis: et ad vltimum illum felicemque ictum, quo salus parta est, bombardam instruxerat idem ipse, et collibrarat. Deinde quod hostes ausi non sunt, proxime admotis triremibus cominus onerariam aggredi, in eamque transcendere, metu (vt credebatur) insidiarum: quod cum fere nemo in naui appareret, atque egregie tamen propugnaretur, magnam aliquam abditam ibi esse militum manum suspicabantur. Nemo tamen tantam remmiraculo eximebat. Quare nauarchus non suam esse iam onerariam solebat dicere, sed Canonici hominumque Societatis, quibus eam Deus aperte donasset. Illi vero aiebant Deum ostendere voluisse, quam sibi grata sint aduersus aegros pietaris officia.</p>
<p>Haec in mari Libyco gesta. Caeterum et Borealem oceanum hoc anno, et longius internum mare Societas nauigauit, in Hiberniam et in Cyprum <note>45 Seeunda in Hiberniam Societatis missio.</note> hominibus missis. In Hiberniam iam olim Nuncij Apostolici abierant Paschasius et Salmeron: sed propter Henrici Anglorum Regis dominatum nihil propemodum agi licuit. Mortuo Henrico, et filio Odoardo Sexto, cum regnum Anglicanum ad Mariam Catholicam peruenisset, vt in Anglia, sic in Hibernia religionis res coeperunt caput attollere. Caeterum et hac breui indignis erepta mortalibus, cum Elisabetha, quae ei successit, iam se pro haeretica palam ferret; Hibernia, quanquam maximam partem vera ac prisca obtinebat sacra, et in Romanos Pontifices vulgo gens non modo vt Christianorum sacrorum Antistites, sed vt Principes nominatim suos (cum eorum ditionis sit) optime animata erat; tamen propter et magistratus haereticos, et commercia Anglorum in maritimis praecipue locis non pauci velut contagione inficiebantur. Ideo Ioanni Morono Cardinali eius insulae patrono necessarius videbatur vir pius ac prudens, qui clementer res viseret: et cum laicos, tum Ecclesiasticos in pietate Catholica, Romanique Pontificis obedientia confirmaret. Hominem huiusmodi Pontifex hoc in munus ab Lainio postulat. Designatus est Dauid Wolfjus, quod et caetera
<pb id='s121' n='121'/>
<note>46</note> idoneus videretur, et Hibernus ipse natione locorum gentisque erat peritus, addito socio nationis eiusdem. Dauid rebus Vallis Tellinae compositis, Fossani, vbi supra diximus praeceptoriam Posseuino traditam, vna cum eo vtilibus fungebatur laboribus. Hunc in Vrbem accitum Pontifex primo creare Episcopum voluit; dein cum Apostolici Nuncij potestate, et honoris insignibus mittere: sed Lainio vtrobique contra rogante, tum vt in Societate humilitas Religiosa in corruptior feruaretur, tum vt liberius ipse, qui mittebatur, agere posset; eoque minor apud haereticos esset inuidia, quo tectius ac quietius ageret; noluit Pontifex dissentire. Potestatem igitur Apostolici Nuncij, quae ad animaum emolumenta necessaria erat, cum Dauide omnem communicauit: sed externi tituli ornamenta, et insignia honoris remisit. Dedit autem praeter caetera in mandatis, vt videret vbi Episcoporum sedes vacarent: ac referret ipse quos iudicaret idoneos, vt inutilis ac laboriosa Romam profectio et ambitio noxia tolleretur. Idem in sacerdotiis quibusdam maioribus eius insulae faceret, quorum traditio ab Vrbe peteretur. Viatico a Pontifice, bonoque insuper piacularium sertorum, aliarumque his similium rerum numero instructus <note>47</note>XI. Kalendas Septembris Roma profuctus est. Captus in oppido Condiuico pro Lutherano est, cum suspecta essent omnia, et quatuor dies vexatus: in sancto Malo cum sarcinulas suas imposuisset in nauim, vsque Burdegalam quamuis comite inuito, pedibus processit. et fuit diuinus instinctus: nam ea nauis et sarcinulae eius omnes perierunt. Iam summa erat hiems, et quamplurimae naues in oceano illo paucis ante diebus perierant. Inde multi suadebant Dauidi, vt mitiorem opperiretur anni tempestatem. Ille tamen paratam eo tempore soluere negotiatorum nauim cum reperisset, turpe esse dicens, plus cos mortalis causa lucri audere, quam Religiosos, vt aestimatas Dei sanguine animas lucrifaciant: sique illis tanta salutis esset spes, multo sibi maiorem adesse oportere nil nisi diuinam sequenti gloriam; nomine implorato Domini conscendit.</p>
<p><note>48 Cypria missio.</note> In Cyprum nouo cum Archiepiscopo (is erat Philippus e clarissima Venetiis Mocenicorum familia, qui omnibus modis virum de Societate expetiuerat) Emmanuel a Monte maiore Lusitanus, Italice sciens, bonus concionator, et acer operarius missus est. Societas quae ferme iam totum et Orientis oceanum nauigarat et Occidentis, internum mare (nisi forte Ignatij in Palaestinam nauigationem numeres) nondum vltra Siciliae oram penetrarat: cupiebat autem aditum aperiri sibi ad iuuandas, qua posset ope, Orientis Ecclesias tantopere laborantes, quo primorum Patrum vota prima spectarant: ipseque olim Iulius Pontifex Tertius Collegij in Cypro condendi potestatem fecerat. Eo libentius Archiepiscopo Mocenico est concessus Emmanuel. Is vii. Kalendas Augusti Roma profectus, quacunque iter faceret, relictis feruoris sui vestigiis, haud sine animorum lucro Venetias venit. Ibi statim negotio intentus, dum <note>49 Emmanuelis a Monte maiore feruor.</note> carcere clausos inuisit, homine, qui annum iam duodecimum diuinis mysteriis abstinebat, ad poenitentiam ad ducto, vi. Idus Augusti vna cum socio Clemente nauim conscendit sine vllo ad nauigationem apparatu, Dei penu et arca fretus. Mirabantur vectores, quid ita, cum trepide pro se quisque alij sarcinas suas inferrent, ipsi cessarent: quaerentique causam Archiepiscopo respondit Emmanuel: De ipsis solicitus Antistes ne esset, habere iam se sua secum omnia, abundeque sibi esse prouisum. Haec dixit Euangelicam describens paupertatem (quam Sanctorum more ditissimam, ac pretiosissium exilij huius thesaurum in litteris suis appellat) in eaque reposita sibi omnia interpretabatur. Inde tamen, quod scilicet Antistes audito Patribus omnia parata esse, nihil praeterea prouidebat, est factum principio, vt exoptatosilli sanctae paupertatis gustarent fructus, ac ne certi quidem receptaculi quidquam haberent in naui. Sed breui patuit, Euangelica inopia quantum vectigal sit. Vbi cognitum est nihil eos prouisi habere, sic affluxere omnia, vt in repudiandis, quae ad commode diuersandum, ad victum vestitumque certatim vectores et Antistes, eiusque familia deferebant, dimicandum assidue esset. Nec minus erat in eos liberalis Emmanuel. <note>50</note> Omnes qui vehebantur, ita paulatim instituit, vt non scelera modo imptaque in diuinum Numen ac Sanctos Caelites dicta, consueta nauticae turbae vitia, ex toto propesummota essent: sed multa etiam recte pieque quotidie facerent. Sub ortum occasumque Solis videre erat vel singulos, vel binos huc illucque digressos Litanias, rosaria precesque alias percurrentes: et gratissima piis auribus admurmuratione loca nauis omnia personabant. Diebus Dominicis Emmanuel Missa absque sacrisicio, quatenus licet in mari, peracta concionabatur: singulis verio diebus modo hos, modo illos alloquens docebat, excitabat, ad meliora pellebat. Multorum audiit confessiones, et quidem nautarum ab multis retro annis, quibus omiserant, repetitas. Nec Clemens (quantum eius ferebat conditio) fegnis erat: cuius praecipuus labor in curandis, si quorum valetudo caderet, ponebatur. Erant in eadem naui viri nobiles Cyprij. Cum his id quoque lucri est factum, quod ex duorum gustu, vbi descenderunt in Cyprum, honorificam de toto Ordine expectationem concitarunt. Caeterum exiguam bonae <note>51 Status religionis in Cypro per id tempus.</note> spem frugis se reperisse Emmanuel refert. Viri nobiles plerique ritus tenebant Latinos: Graecos feminae. Praeter hos praecipuos Maronitae erant, nihil ferme prudenter ab Catholicis discrepantes, tum Iacobitae, Cophthi, Armeni sub Episcopis suis. In eadem familia, intraque eosdem parietes vir, vxor, liberi, alij alios profitebantur ritus, paucique vnum quempiam integre et constanter: sed quae cui in quoque blandirentur, ea notarant et consectabantur; adeo vt vnus idemque cum caeteris diebus Graecum se profiteretur; feria tamen quarta, qua interdictus Graecis est vsus carnium, more viueret Latinorum: et, qui de caetero Latinos se quebatur, die sabbati, quo Graecis carnibus vesci fas est, graecaretur: denique Latinorum quoque sacerdotum nonnemo ritu Graecorum vxores haberet. Plurima huiusmodi monstrorum farrago succreuisse turba dicebatur per absentiam Pastorum, quos longo iam tempore annis, vt aiebant, septuaginta aedes primaria nullos vidisset. Eo noui Archiepiscopi gratior bonis a duentus accidit, quem Nicosiani ciues (Nicosia enim Archiepiscopi erat sedes) apparatu, pompaque maxima celebrarunt.
<pb id='s122' n='122'/>
<note>52 Emmanuelis in Cypro labores.</note> Concionabatur Emmanuel singulis diebus Dominicis, ac religiosioribus aliis: verum plerisque Italice Latineque ignoranribus haud late admodum patebar vtilitas. Fructuosior erat catechismi explicatio, quam in Antistitis aedibus Clero vniuerso, multisque nobilium ciuium, aliquot praeterea e Religiosis familiis audientibus ter in hebdomada obibat. Verum cura eius prima in Antistite adiuuaudo, ipsomet sic volente, sita erat. In Ecclesiis visendis, in corrigendis moribus, et probanda doctrina Cleri, in deliberationibus omnibus adhibebatur. Hac in re sui praecipuum laboris fructum ponebat, sperans fore, vt in membra a capite salubritas permanaret. Collegij Societatis instituendi necesitas ingens, spes apparebat exigua. Tandemque Archiepiscopo ad Concilium Tridentinum euocato, ipse quoque Emmanuel in Italiam rediit Collegij re infecta. Quod si conditum esset, haud profecto mediocriter et ad alia, et in id rempus opportunum fuisset, cum decennio post nobilissimum regnum tanto Christiani nominis detrimento oppugnatum et occupatum a Turcis est.</p>
<p><note>53 Bobadilla res in Dalmatia.</note> Epidauri in Dalmatia nec tanta necessitas et spes maior se obtulit. Nicolaus Bobadilla Iaderensi Ecclesiae, et Archiepiscopo opera vtiliter nauata, Epidaurum, vti fuerat ab eius Reipublicae Antistite rogatus, excurrit. Eius non multis concionibus auditis, et caetera iuuandi proximos ratione ac dexteritate perspecta, Collegium Societatis instituere communi consilio Respublica decreuit: eaque de re ad Lainium litteras dedit. In iis litteris ait, iam diu sibi fuisse in votis Collegium instituere sacerdotum eiusmodi, ex quibus et caeteri sacri viri exempla, et populares praecepta christiane viuendi caperent. Habere enim persuasum <note>54 Reipublica Ragusaeae pietas.</note> oportere in Epidaurensi Republica Christianam sanctitatem florere vel maxime: vt, quoniam adeo vicinos habet Christi hostes, et aduersus eorum corruptelas tuta sit, et vero etiam innocentia morum arguat, ac pudore suffundat. Quales optabat sacerdotes, dudum se fando audisse, modo ex Bobadillaevita actionibusque vidisse, sacerdotes esse Societatis Iesu. Quare aliquot sibi horum concederet, tres minimum operi inchoando. Satis intelligebat Lainius peropportunam fore Societati sedem Epidauri, tum propter Illyricae linguae vsum late patentem; tum etiam, vt inde ad Turcarum quoque prouincias pedetentim aditus capraretur. Sed operarum angustiae non permisere nisi duos sacerdotes concedi, ipsum Bobadilla, et Lucam Salernitanum vna cum vitae domesticae adiutore. Volebat hos ciuitas in curiae aedibus diuersari, sed Bobadilla cum in quartanam permolestam esset implicitus, monasterium S. Iacobi, quod est Religio sorum <note>55</note> S. Benedicti, praetulit. Erat in eo monasterio Abbas Chrysostomus doctrina et pierate notus, et nostri Ordinis, cuius in Tridentino nuper Concilio, cui ipse quoque interfuerat, specimen ceperat, studiosus in paucis. Hîc tria, quae ibi sunt eius Ordinis monasteria, in quam optimam reuocare formam meditans, Lainium enixe rogauit, vt ea per quempiam Sociorum quandoque in anno inspicienda, praeceptisque formanda susciperet: atque ad idem opus Bobadillae consilio et laboribus vti cupiens, eum apud se habuit, miraque aegrum pietate tractauit. Nec sanc Bobadilla, quamuis affecta valetudine, vel ciuitati, vel monasterio deerat. Ad caetera Societati consueta munera, quae P. Lucas quoque strenue obibat, vbi sanctiores dies recurrerent, verba ad populum faciebat in primario templo: ac ter in hebdomada in monasterio, Abbatis Chrysostomi rogatu, iunioribus eius Monachis, quos idem multos adscripserat, suumque ad ingenium formabat, Magistri sententiarum quartum librum interpretabatur, eosdemque ad pietatis disciplinam ascetica B. Ignatij formula excolebat. Caeterum ne hic quidem Collegij institutio sortita est exitum.</p>
<p><note>56 Collegium in Valle Tellina inchoatur:</note> Indignius tamen in Valle Tellina cum constitutum iam esset, disturbatum est. Antonius Quadrius re sua familiari Collegio extruendo donata, cupiens primo quoque rempore Collegium in effectu, eoque patriam suam praesidio munitam videre, Praga Pontem redierat. nec minus erat eius studium vxoris cum priuati amore sui profectus, tum communis popularium. Sex igitur Septembri mense eo missi, tres sacerdotes, totidem nondum sacris initiati: iussique omnes quam lenissime agere, a publicis etiam abstinere concionibus, ranturaque Magistrorum titulum praeferre, ne quam cuiquam mortalium offerrent calumniarum causam, et Grisones dominos exacerbarent. Quippe in dies peiore in locum religionis redigebatur status; indignumque editum erat decretum, vti vbi vel vnus esset, qui audire lutheranismum vellet, impendio publico concionator ex ea secta aleretur, erepta Catholicis publice dicendi potestate, nisi eam certis conditionibus, et mercede magna redimerent. Exiguo huic manipulo <note>57</note> Sociorum praefectus est Tarquinius Rainaldus Romanus, qui nuper in Romano Collegio Theologicae doctrinae metam attigerat, humanarum vir diuinarumque rerum bene doctus, spectataeque virturis. Quanta Antonij Quadrij eiusque coniugis, quanta Marci Antonij Archipresbyteri, qui adiungere se numero Sociorum auebar, quanta oppidi totius ad conspectum Patrum laetitia et gratulatio extiterit, nequaquam procliue relatu est. Caeterum quo cumulatior ea fuit, hoc breui in tristiore sollcitudinem vertit. Haud multis interiectis diebus <note>58 et a Grisonibus tollitur.</note> multorum eius Vallis oppidorum Praetor Equiti Quadrio nunciat se litteras et mandata Grisonum habere, vt eos Magistros, qui nuper Pontem aduenissent, tota Valle Tellina cogat abscedere: se quoque Catholicum esse, eoque nolle id pro potestate facere: ipse potius amice moneret, ad suos pacate redirent, nec vim vltimam expectarent. Negauit Antonius id se facturum, vel fieri passurum, quoad manifestum sibi fieret id omnium plane, qui inter Grisones Rempublicam admmistrant, sententia consensuque imperatum esse. Neque enim se ignorare in eorum legibus esse, vt decretum iussumque nullum obseruetur, quod communi ordines ac foederati omnes eonsensu non ediderint. AEquum esse Praetorem, quando quidem Catholicus est, negntio, quod in religionis commodum cedat, pro sua viriliparte patrocinari: supersedereque iussum exequi, quoad liquido constet rem recte et ordine actam esse. Haec III. Kalendas Nouembris gesta sunt. Nec multum spei Praetor Quadrio reliquum fecit. Postero die Collegij discrimini vulgato per oppidum, oppidani vniuersi cateruatim viri seminaeque Sondrium (ibi erat sedes Praetoris) accurrunt. Praecipue
<pb id='s123' n='123'/>
acriterinstat nobilitas: denique id exoratum est, vt, quoad pitachium celebraretur (est hoc apud eos genus concilia buli minus, quam comitia) Patres maneret. Summa apud Pontanos in inuidia erant quidam Equitis Quadrij consanguinei, praesertim duo Iuris periti. Hi, quod Antonius carebat liberis, cum ad eius hereditatem, vt iis locis Amplam, oculum et cupidinem adiecissent, clanculum de eiiciendis Patribus vulgo agere putabantur, quo rem Collegio destinatam ad sese raperent, praeamore pecuniae ad summouenda Catholicae <note>59 Auaritia quanta vis.</note> fidei praesidia haereticis acriores. Adeo verum est, qui opes immodice cupiunt, ab fidei naufragio prope abesse. Hi, vbi viderunt Antonio certum esse Collegium perpetuum facere, et mansuris vectigalibus stabilire, non dubitant Patrem Tarquinium conuenire ac rogare, ne contra omnia iura moresque gentium spoliari ipsos penitus hereditate sinat. Quod Patres auctores fuerint, id Antonium haud aegre facturum: seque Patribus rem acceptam graco animo relaturos. Respondit Tarquinius sibi ante paucos dies notum Quadrium non fuisse. Homines Religiosos, quipatrimonia sua reliquissent, profecto alieni amore in eam Vallem non venisse. Adesse ibi se eorum iussu, quos Christi Domini loco vitae suae moderatores susceperant, paratos, si tempus ferret, vitam et sanguinem ad animarum salutem, non solum Quadriis, sed omnibus populis dare. Caeterum, si Antonius se audiret, curaturum, vt here ditatis multam iis legaret partem. Nam quanquam, quemadmodum instituerat, consecrare Deo praestantius opus erat, tamen ad conseruandam cum omnibus pacem, id se, quod peterent, suasurum: nec defuturam paucis Religiosis alendis cum caeterorum ciuium prouidentiam, tum vero Patris caelestis curam. Visi sunt abire gustata hac specula mitiores. Interim Antonius ad conciliabulum abierat, Collegij causam praesens commendaturus: et Patres docere coeperant magnum puerorum numerum: quos tres in classes tributos tres docebant Magistri. Ex oppidis autem pagisque vicinis plures quotidie confluebant. Defuncti se tempestate Pontani rebantur, cum repente tristis ab Antonio primum nuncius accipitur. Decretum in pitachio, vt Collegium prorsus amandaretur: idque ipsum paulo post, dicta die, qua extra fines Vallis essent, pro potestate <note>60 Pontanorum pietas.</note> Praetor edicit. Populi qua iracundae et indignabundae voces, qua lamenta et gemitus audiebantur, tamen parendum erat. Decreuere communi consilio Pontani, vt Patres Edelium ad fines Canonicae vallis oppidulum procul inde viginti millia passuum Venetae ditionis secederent; ibique comitiorum, quae initio insequentis anni habenda erant, exitum praestolarentur: haud passi Comum redire, aliamue interiorem Italiae vrbem repetere: ne, si quid ipsi in comitiis impetrarent, quod non desperabant, fixa alibisede, sibi non redderentur. Edelium igitur extremo Decembri persumma frigora, et vidique niue alta obrutas valles abiere. Ibique benignitate Pontanorum, qui omnia abunde suppeditabant; et, vt Apostolus loquitur, non solum sua, sed et oculos suos, si fieri posset, eruissent, et dedissent eis, comitia opperiebantur. Interim cogere pecuniae magnam vim Pontani, vt dono ingenti animos caperent dominorum, conciliare gratiam Principum, curare commendatitias litteras a vicinis et a longinquis, nihil sane omittere, quod cupidissimos salutis suae viros facere moris est. Adeo vt non suam, sed tam bonorum virorum vicem Patres dolerent; et ex intimis angerentur sensibus, quod tam dignis omni auxilio populis, tam interclusae ad auxilium essent viae.</p>
<p><note>61 In subalpinas valles primus Societatis aditus.</note> Sed dum in vnam vallem aditum Satan obsepiebat, in subalpinas complures, totamque Ducis Sabaudi ditionem lenissime Deus aperiebat. Antonium Posseuinum, de quo in plenum supra narratum est, quo arctius sibi deuin cirent patroni, praeceptoria S. Antonij, quae Fossani est, alligauerant. Eam Deus in magnarum rerum occasionem vertit. Quippe vbi ille Romam ad Societatem Patauio venit, didito rumore mortuum esse, cum eam cupide quidam inuasissent, rem vt rite componeret, et religionem Catholicam eâdem operâ Emmanueli Philiberto Sabaudiae Duci et Pedemontium Principi commen daret, mittendum Lainius duxit. Cui discedenti post alia, hoc instar omnium praecepti dedit. In rebus agendis consiliisque capiendis praesentem adesse bi ipsum existimaret. Huius initio anni, quanquam priuatae pietatis et constantiae gratia sponte sua tribus se Religiosorum obligarat votis, tamen etiamnum. Nouitius, cumque pristino cultu ac titulo Commendatarij, nempe ad domesticas res maiore cum libertate tractandas dissimulata Societate profectus est. Niciae Ducem conuenit, perque amanter exceptus, vbi, quae pro sua priuata re petierat, impetrauit, captata occasione rem religionis publicam aggreditur. Multa iis in locis bello ante a Gallis capta ex pacis et affinitatis legibus Princeps nuper recuperauerat, Inde Posseuinus sapienter <note>62 Posseuine sapiens collequium cum Sabaudia Duce.</note> ingressus monet, quando veterem sibi ditionem subalpinorum Deus reddiderit, curet ipse vicissim subiectorum sibi populorum animae vt Deo red dantur. Hac re non aeternum modo beatumque sibi regnum in caelo paraturum, sed terrenae quoque ditionis firmamentum. Plus nimio quotidie cerni, mortales cum ab Romana Ecclesia, hoc est a Deo, defecere, continuo aduersus humanas quoque potestates fidem fluxam gerere: vel ipsam <note>63</note> ante oculos esse Geneuam testem. Cum auide Emmanuel audiret, iuberetque quid opus facto censeret, promere; Posseuinus sibi quidem ad morum fideique sincerae iis in locis restitutionem opportuna haec videri subiecit. Primum quoniam per impunitatem ac licentiam bellicam in Religiosorum monasteriis miserum in modum seuerior disciplina conciderat, ac plerique sanctis indigni familiis, quarum nomen profitebantur, sanctoque indigni, quo tegebantur et commendabantur, habitu, per morum ac doctrinae corruptelam secum populos trahebant in praeceps, ad Generales Ordinum, eorumdemque patronos Cardinales daret litteras, quibus rogaret, vt, quando sublatis diuina benignitate bellis, reddita commercia erant; ea coenobia visenda, summouendos malos, ac substituendos, qui incorrupta doctrima et vita ad bene agendum sentiendumque duces multitudini essent, curarent. Deinde, quia superstitiones multas et scandala inferebant in corroganda ex populis stipe Quaeituarij Abbatiarum, quas multas in ea vicinitate Religio
<pb id='s124' n='124'/>
militaris S. Antonij Viennae Gallicae habet, ne id negotij per haereticos, neu per apostatas, aut alioqui improbos impentosue sacerdotes, sed per idoneos viros administraretur, qui apud quos agerent, bonum Christi odorem diffunderent. Ergo litterae ad magnum eius Religionis Priorem, et ad Cardinalem Turnonium eiusdem patronum darentur. Quod feliciter curatum est: et mox Tridentina Synodus Quaestuarios sustulit. Postremo sacerdotia, quantum in se esset, deferri nonnisi ad eos sineret, qui fideliter ac prudenter commissam sibi possent vellentque Domini familiam pascere. Non raro enim fieri, vt familiares Principum, aliique qui se gratiosos apud eos rentur, Christi sanguinem quaestui habetes coniunctos sibi aliqua necessitudine homines obtrudant, quouis supplicio, quam vllo beneficio digniores: indeque fieri, vt non sit, qui plebem recta doceat, inducique in fraudem prohibeat; sed vt lupi vice custodum ouibus opponantur. Regem Philippum in Hispania non pati sacerdotia nisi iis, quos constet rerum diuinarum affatim esse doctos, attribui; et ab hac re bene Hispaniae esse, quod Clerus inscitia non laboret. Porro faciles, perseque ad pietatem flexos subalpinorum animos esse: rei summam ab Religiosis sacerdotibusque, quos turba simplex obseruat et sequitur, <note>64</note> pendere. Recte admones (inquit cum gemitu Emmanuel) sed vnde in tantis tenebris, tamque sterili saeculo praesens, quae oporteret, copia sacerdotum virtute acscientia praeditorum? Ferdinandus Imperator, inquit Posseuinus, admines eiusmo di idoneos efficiendos, gemina nititurvia. Primum bonae spei iuuenes e Germania Romam in Collegio Germanico educandos mittit: vbi et morum et doctrinae magistros optimos habent, e quorum disciplina digressi concepto in haereses odio, maiestate Romanae Ecclesiae et sanctitate perspecta, insuper ipsi doctrina armati, vitae innocentia tecti, vbi in patriam rediere, magno vbique praesidio sunt. Deinde Societatis, Iesu virtute cognita, sub cuius disciplina Germani iuuenes Romae instituuntur, fatetur Imperator nullum praesentius miserrimis hisce temporibus se inuenire subsidium, quam si huius familiae viros in terras suas quamplurimos aduocet. Itaque eorum fundandi Collegia finem nullum facit. Quorum praesidio Collegiorum et tenera aetas religiose educatur, et Catholici confirmantur: nec virus modo haereticorum ne serpat, comprimitur, sed eorum multi ab errore abducuntur: vt haec res vel sola, vel maxime Germaniam teneat, <note>65</note> ne funditus ruat. At Lusitaniae Rex Ioannes Tertius inde vsque ab huius Religionis exortu eius nomine audito, cum pro summo beneficio duos ex ea Patres a fundatore Ignatio, et Romano Pontifice Paulo Tertio impetrasset; vno in, Indias misso, altero subsistere apud se iusso cum Lusitaniam omnem idoneis sacerdotibus compleuit, et ad antiquam reformauit pietatem, tuminde vel viginti prope millium passuum millibus disterminatas gentes Christo sibique fideles reddidit. Credo auditam Celsitudini tuae Conimbricensis Lollegij famam. Plus mille ibi auditores, pari et pietatis et scientiae ardore erudiuntur. Quippe traduntur vna cum litteris semina pietatis. Habent certa, quibus de peccatis confiteantur, tempora: singulis diebus vna cuncti diuino Missae sacrificio intersunt: saepissime ad sanctissimam accedunt Eucharistiam: adeunt nosocomia puerin obiles: et omnibus vel infimorum famulorum erga aegrotos offi ciis et ministeriis alacriter defunguntur. Procul ab illa iuuentute impia impudicaque facta et dicta: procul turbae rixarum. Quas res Lusitanus populus aliasque animaduertens, Patres Societatis talium rerum secundum Deum auctores haud aliter vulgo quam Apostolos vocat. Haec Posseuinus studio ingenti subalpinas regiones iuuandi de Societate eo liberius dixit, quod, cum in eam dedisse ipse nomen nesciretur, verecundia minus retardabatur. Ita vero probata cuncta sunt Duci, vt aduocato protinus Ioanne Fabro, qui ilii ab epistolis erat, iuberet litterarum scribendarum ad Cardinales patronos, atque ad Religionum Praesides Generales a Posseuino sententiam ac Sormulas accipere: superque eas scribere item binas iussit, alteras ad ciuitatem Anessiensem, quibus ad tradendum Societati Collegium, de quo iam ipsimet agitabant <note>66 Duo Collegia Dux Sabandus petit.</note> (vt supra est demonstratum) impepse hortaretur: alteras ad Lainium, quibus rogarer, vt homines ad incolenda duo Collegia, quae in subalpinis ipse meditabatur, primo quoque tempore destinaret. Scriprae sunt litterae, et semina rerum fuere, quas postea per eas oras Societas nostra bene ac prospere gessit. Sub ea Fossanum Posseuinus ex currit: ac praeceptoriae rebus ex animi sententia constitutis, interimque religionis perea loca statu interius cognito, Emmanuelem admonet in Valle Perosa sau Petrosa (Perusij litterae Principum vocant) ab haereticis domos ad habenda conuenticula aedificatas: et publice impuneque conuenticula fieri, docerique impietatem. <note>67 Haretices Vallium domat.</note> Continuo Emmanuel Mauritio Ferrerio suo ad Pineroli Abbatiam arcis Praefecto mandat vti eas errorum officinas disturbet, ne quitiaeque magistros ex ea Valle, omnique territorio Ducis eiiciat: vique et malo adigat, si repugnent. Non segnis ad imperium Ferrarius fuit. Sumptum quoque de insignioribus errorum architectis igne supplicium: cum ad hanc seueritatem et rei necessitas, et sancta Hispani Regis aemulatio excitaret. Adeoque id exemplum homines terruit, vt simul spe ostentata veniae resipiscentibus, agmine magno ad errores damnandos accurrerent. Verum enimuero in Valle Lucernae, et maxime in contigua ei Angroniae magis obduruerat peruersa mens, quam vt flecti malis alienis posset: atrocioraque erant scelera, quam vt sperandae veniae locum reliquissent. Ante annos amplius trecentos sexaginta infamia ibi cubilia reliquiae Valdensium, qui et Pauperes de Lugduno vocantur, ex Albigensibus orti posuerant. Atriani ibi complures: mox et Lutherani penetrarant: nouissime in Caluini furores toti incubuerant: petitosque ab Geneua pestilentes libros Vercellas vsque palam disseminabant. Ibi receptaculum omnium turpitudinum ac furorum. Nec modo veteres ibi viuebant haereses, sed nouae progignebantur. Vt quid sua cuique libido suggesserat, religionis obtentu dedicabatur. Ad caetera facinora, haud vno loco conflatis, quas Catholicis
<pb id='s125' n='125'/>
eripuerant, campanis, adulterinam cudebant pecuniam. Ergo cum imperata facere abnuerent, Ferrerius armatorum manum ad nefariae disciplinae magistrum inter eos nobilem comprehendendum <note>68 Hareticorum immanitas.</note> mittit. Arma haeretici capiunt: quosdam trucidant: et plusquam ritu barbarico vnius scrutatiferro viscera (sic fama tulit) extrahunt cor et voraut. Adeo insanam rabiem mortalibus conscientia scelerum, desertaeque poena religionis iniicit. Tum vero nefas detestatus Emmanuelarmis subigendos rebelles statuit. Attamen, nequod intentatum lenitatis documentum relinqueret, Posseuinum praemisiti qui quatuor oppidorum Vallis Angroniae Praefectos, et aliquot ex haereticis magistris ad colloquium citatos admoneret, vt modeste Ducis sui imperata facerent, et Catholicos concionatores exciperent. Dictus colloquio locus est aedes sancti Laurentij in editiore planitie Vallis Angroniae. Eo Posseuinus cum Guilielmo virinobili et Catholico e Lucernae Comitibus duobusque praeterea sociis venit. Non ita multo post bini incedentes Ministri apparent quatuordecim: quorum antesignanus erat Stephanus quidam Gallus apostata. Plurima vndique e subalpinis ad colloquij famam confluxerat multitudo. Recitat Posseuinus litteras Ducis, eiusque consilium exponit, vt a caedibus ab stineant: sique praetexant, tueri se dogmata sua velle, de iis eo loci pacate agi licere. Responderunt se ad disputandum paratos: ac, siquid monstraretur ab primiduae Ecclesiae Patribus e verbo Dei declaratum, sententia se eorum staturos. <note>69 Posseuini industria.</note> Posseuinus quanquam ad ea certamina tiro erat, resque Catholicas in scholae otio subtilius scrutandi facultas abfuerat, tamen nequaquam imparatus accesserat. Nihil enim aliud, ex quo ab Vrbe abierat, meditatus erat, Christianam Canisij institutionem sedulo versans: quam pro filo ac duce seques, ad eamdem, quae in Patribus, quae in Doctoribus vetustioribus aut recentibus inueniret, sagaciter referebat. Ergo de Missa sanctissimaque Eucharistia agi est coeptum: cuius mysterij veritatem cum secundum Euangelia et sanctum Paulum, e S. Ignatio, canonibus Apostolorum, Areopagita, Irenaeo, aliisque Posseuinus euidenter ostenderet; argute, vt sibi visus est, <note>70 Haereticerum stultitia ac persidia.</note> Ministrorum quidam, Vnde constat, in quit, eos libros auctorum esse, quos nomin asti? Cuius stultitiam cum vno verbo refellisset, non aliunde constare de auctoribus iis, quam constet ipsis Euangelia vere ab Sanctis, quorum feruntur, edita Euangelistis. tum Hortensius (vt aiebant) Neapolitanus, qui deserto coenobio, perditaque fide ac pudicitia cum incesta muliercula illud se in antrum abstruserat, infert se medium, et prehensa Posseuini dextera, Iuro, inquit, si quae ex Irenaeo protulisti. exipso codice vere ostenderis, manus me cum omnibus his daturum. Arripuit occasionem Catholicus propugnator: versusque ad populum testes pariter esse acfacere promissa iubet. Et quoniam Irenaeus ad manum non erat, biduo se missurum ex Augusta Taurinorum, vti misit, recepit. Sed qui ad sacrilegia omnium generum obcalluerant, iusiurandum polluere haud pensi habuere. Nullo amplius edito responso solicitant populum omnem ad arma. Tum demum Emmanuel, quantum sat foret copiarum, duo peditum millia armat, Dominoque Trinitatis rei militari praefecto Posseuinum sacris summa cum potestate, quantum ad ipsum Ducem spectaret, imponit. Suas eidem vices Franciscus Baccodius Geneuae Episcopus demandat, qui Pontificiae liberatus Datariae munere Nuncius ad Ducem Apostolicus venerat. Sacrilegos adorti milites, Deo suae fauente causae, facile ad deditionem compellunt. Trigintaquatuor <note>71 Multi hareticorum sectam ei???rant.</note> e primariis Vercellas venêre, qui omnium nomine in templo principe sancti Eusebij Emmanuele Duce hine Margaretaque coniuge; inde Baccodio Nuncio Apostolico, tum vniuerso adstante populo, praecunte Posseuino, a quo et praedocti erant, haeresim rite damnarunt. Posseuinus inter haec omnia lustrare loca: praedicatores rectae fidei vbique constituere: libros haeretieorum conquirere, exurendosque Quaesitori, quem secum ducebat, tradere: pios libellos serere: iubere Magistros Canisij catechismum pueris ediscendum proponere et explicare. Denique res non sine labore, vel periculo ingenti, sed ingenti cum Catholicae religionis bono gesta erat, cum periculum nouum, vt infra dicetur, enascitur. Hac Posseuini ad res gerendas dexteritate perspecta, caeterisque virtutibus, quae idoneum sanctae Ecclesiae Praesulem faciunt; non defuere Principes viri, qui admonendum Pontificem putarunt rogandumque, vt tantum virum iis honoribus, eaque potestate ornaret, quae egregiis eius virtutibus ad maiorem Reipublicae Christianae vsum fructumque paresset. Quam rem ille odoratus ad Lainium, vti aduigilet, remque interuertat, diligenter perscribit: sibi non modo certum esse in sancta Societatis humilitate Dei gloriae, animarumque saluti seruite, sed etiam votum conceptum non ambiendi, non excipiendi, quantum sine peccato fas sit, ne a Summo quidem Pontifice honorem vllum.</p>
<p><note>72 Res a Ludouico Codrettogesta.</note> Inter haec Ludouicus Codrettus vltra montes complura Narbonensis tractus clara oppida Apostolica sedulitate lustrauit. Inuitabant tempora, vt quidquid in vnius hominis ope esset, expromeret, et in multorum necessitates populorum dispertiret. Itaque post nauatum Lodeuensi dioecesi fidele studium, saepius Massiliae et Aquis Sextiis, item Caballione et Carpentoracti et Auenione celebria auditoria ad morum religionisque castitatem erexit. Id praeferebatipse Ordinis specimen sui, tam se praesenti indigas auxilio vbique ciuitares intelligebant, vt conspecto auditoque illo protinus in Collegiorum cupiditatem exardescerent, nec ab se diuelli eum inuitissimae paterentur. Demum Auenione pene pro potestate (cum Anessium repeteret) ad quadragenarios tractatus a Prolegato detentus est. Et constitit pretium morae. Non modo consueta <note>73 Auenione multa agit praclare.</note> alibi lapsis allata moribus remedia, res male partae redhibitae iustis dominis, distracti pellicatus, mulierculae etiam septem a prostibulo ad pudica consilia, tresque earum ad Religiosa septa traductae; multae ab prima recti prauique notitia pertextae homologeses, et horum similia; verum constabilitae omnium in religionis sanctitate mentes, patefactae fraudes haereticorum: dubitatio
<pb id='s126' n='126'/>
multis exempta: et lubrica in praeceps domita curiositas: tum libri pestilentes exusti: nec pauci, quos iam fraudulenti magistri circumuenerant, errorem summo cum dolore et lacrymis agnouere. quae fuerunt eo maioris momenti, quod codem tempore alij super alios ex vicinis ciuitatibus nunciabantur haereticorum tumultus, inde Auenionensium nihil concussa, sed potius confirmata constantia. Hac enim demum Quadragesima Caluiniani furoris flamma nimium diu negligentius abonis coercita, et ab rerum studiosis nouarum perstrenue alta et propagata, in apertum erupit incendium. Ausi multis in vrbibus arma impij capere: tecerrima conspiratio aduersus Regem Ambosiae tum degentem, vel enecandum vna cum Regina et aliis tegni administris, vel certe in potestatem redigendum inita. Tum Caluini asseclae, qui ad id loci Lutheranorum ferme communi vocabulo censebantur, ab suo coepti corruptore nominitari: tum corumdem infaustum ac sanguinarium nomen exortum (incertum vnde) vt dicerentur Hugonotti. Hae temporum calamitates aculei bonis erant acerrimi ad plura quam possent, conanda. Itaque Ludouicus praeter quotidianas in S. Petri conciones, Dominicis diebus aliisque religiosioribus ter dicebat, summo mane ad celebrem nobilemque verberantium sese Sodalitatem: deinde inter maximum Sacrum ad populum in S. Petri: postremo in templo Archiepiscopi post meridiem. Deque salutiferis Christi Domini doloribus cum vespera feriae quintae per aliquot horas apud Franciscanos, vt amplitudo templi plures caperet, tum postero matutino in sancti Petri deplorauit inter gemitum et complorationem lacrymabilem multitudinis. Inque codem Franciscanorum templo secundum Pascha pomeridianas conciones habuit; cum interim, et, si quid posset, priuatis cuique adesset consiliis, et aures confitentibus non negaret, et delectis aliquot exercitationes B. Ignatij dictaret. Quorum e numero in S. Desiderij Canonicus rara modestia, magnaque doctrina Ioannes <note>74 Anessiani Collegij res non procedit.</note> Balmesius perfectae virtutis amore captus Societati se dedit. Anessium iam tandem ab Geneuensi Episcopo magnopere aduocatus cum rediisset, praesertim vt de Collegio transigeret, ciuium plerosque reperit non leuiter solicitos, id agere eum ex commendatione Sabaudi Ducis interpretatos, vt suum ciuitati Collegium eriperet, et Societatis coenobium faceret. In ius enim alienum transscribere illud perinde atque amittere interpretabantur, cum id potius esset in perpetuum committere: quando ciuitati tota ex eo publica vtilitas et dignitas salua erat, imo augebatur, sola procurationis molestia decedebat. Sed illi durum quoque censebant prorsus omnia fidei alienae industriaeque in aeternum credere. Itaque cum eo dumtaxat venirent, vt Magistros tres in sexennium peterent, quibus ferme vt caeteris de populo Magistrisstatas mercedes penderent, idesse ab familiae huius alienum institutis, ad ciuitatem, itemque ad Emmanuelem Ducem Lainius rescripsit. Societatem enim, quo iuuare caeteros, et communi seruire bono queat, necesse habere suos ad id prius homines aptos reddere scientiae virtutumque praesidiis; quod inmutilis hisce dimidiatisque Collegiis fieri non sit. Ergo dum Collegij res parum procedat, Ludouicus nequaquam vno affoxus loco, cum circa omnia haereticorum flammis arderent, salutares diuini verbi aquas ad Delphinatus aliquot vrbes circumferens, plerumque aetatis egit Lugduni, nunc in aede, cui <hi rend='italic'>Plattiere</hi> nome, media in vrbe sita, nunc in principe templo restinguendo Satanae incendio intentus. Demum coepta in Vallibus a Posseuino cum prospere adeo cederent, accitu Apostolici Nuncij cis montes regressus, extremum anni Vercellis confecit, multiplici, vt solebat, distentus negotio; sed maxime dedocendis atque edocendis haereticorum primariis, qui subinde mittebantur e Vallibus.</p>
<p><note>75 Apamiensis Collegij labores.</note> Talia in Galliae Italiaeque extrema ora dum fiunt, interiore in Gallia nihilo minora inter Aquitanos et Aruernos gerebantur. Iam quartus Apamias de Societate sacerdos venerat, qui Carcassona (Occitaniae oppidum est) transiens interrogatus, quo iter intenderet, simul auditum est Apamias ire, continuo fuerat in vincla coniectus; negantibus Carcassoniis quemquam nisi Caluinianum, aut alioqui in famem hominem Apamias eo tempore, velut in latibulum fugere; octoque dies in vinculis habitus. tandem ea tantum res fidem fecerat eum Catholicum esse, quod in eius sarcinulis aliquantum icuncularum piarum, quaedam precatoria serta, et piaculares orbiculi inuenta fuerant. Quae cum haeretici detestentur, ad incitandam puerorum et populi pietatem Pater ex Vrbe tulerat. Hoc aucti socio Patres Apamienses, <note>76 Apparata docendi initia.</note> initia docendi quo celebriora facerent, et hominum ad eam rem oculos animosque conuerterent exposuere publice in tabella de scriptam rationem earum rerum atque disciplinarum, quas tradituri in scholis erant. Proposita ad disputandum capica quaestionum e Philosophia, Diasectica Oratoriaque deprompta, atque etiam ex Grammatica. Non enim leue quidquam ducebant, quod ad Dei gloriam momentum haberet. Concursus ad spectandum maximus: ad disputandum ex maguo, qui ibi se profitebanturesse, litteratorum numero, ne vnus quidem accessit. Elegans dein habita oratio. Ioannes Rogerius Aristotelis Philosophiam de moribus deque disputandi ratione libros: Edmundus Augerius libros de Oratore ad Herennium, aliosque graues scriptores interpretari exorsureliqui duo Magistri Grammaticam et prima litterarum initia tradere. Non ita multo post Eclogam ab Augerio eleganter scriptam venuste eius discipuli pronun ciarunt. Feriis ante Quadragesimam productum in scenam drama, quod et actorum elegantia, et apparatus splendore, et fabulae graui venustate vrbis ac finitimorum locorum approbationem meruit. Res alibi vsitatae, iis locis memorandae. At Episcopus cognitis et quae gerebant patiebanturque Patres, et negatum illis ab ciuitate, quod receperat daturam, Collegium, ius persequi lite decreuit: quamuis Lainio haec ratio minus probaretur, ne per dissidia et lites inchoata commercia difficile aliquando in bonam concordiam coalescerent. Interim ab <note>77 Res gestae Apamiis pro re Catholica.</note> conducta domo Socios in aedes suas migrare iussit. Ibi Latine et Graece ab discipulis declamatum. Hi circiter ducenti numerabantur, litterarum
<pb id='s127' n='127'/>
et magis rectae fidei tudes. Prin cipio vix vllus erat puerorum, qui non aut Maroti psalmos, aut Caluini catechismum secum gestaret in scholas. Praeter quasdam cantiones vernacula Gallorum lingua, meras animi pestes, nihil sciebant. Corrogarunt libellos noxios Patres, et igne cremarunt: et Catholicae fidei tradidere rudimenta: quae cum pueri, tum boni omnes auide et beneuole exceperunt. Haud segnius inter haec Pelletatius quotidie per magnum ieiunium, et quidem diebus Dominicis semel atque iterum verba fecit, nunquam antea, quod recordarentur homines, frequentia pari. Amplius mille mortalium ab haeresi iisquadraginta diebus deterritum <note>78 Haereticorum furor.</note> vulgo ferebant. Quo pietatis progressu haeretici nimirum in furorem adacti factu impia et horrenda dictu audebant. Quod caeli Reginam Pelletarius quamuis non paribus, magnis tamen pro concione laudibus praedicaret, ausi impij sunt eius e publico vrbis loco, vbi pie a piis colebatur, detractam effigiem in forum rapere: in coque medio, vbi auctiones fieri consueuerunt, fune suspensam persacrilegum ludibriumquasi venalem proponere. Passim frangebant cruces: Sanctorum imagines conspurcabant, et demptis abrasisue capitibus minuebant. Quin etiam in templum princeps, et Episcopi sella praestans, quod cum extra vrbis moenia esset, opportunius iniuriae fuit, furiali illati impetu, sacram supellectilem incendêre omnem: sacra vasa abstulere, etiam quibus Sanctorum reliquiae, et Sacrosancta Eucharistia condita erat. Quibus diuinis piguoribus <note>79 Patrum zelus et industria.</note> quid factum sit, incompertum. Ad tantas Dei Caelitumque iniurias excruciabantur animo et tabescebant Patres; easque vel suo delere sanguine exoptabant. Hoc studiosius ad venerationem Beatorum, ad cultum vsurpationemque sanctorum mysteriorum populum adhortari. Supplicationem ad caetera Pelletarius indicit quim possit celeberrimam, et magnifico apparatu pompaque Catholicis omnibus pie deducentibus venerandam Deiparae effigiem in suum locum reportat. Singulis praeterea diebus sabbati de eius laudibus concionem instituit: ad quam quo frequentior congregaretur populus, simulque vt Virginis magnae hostibus orthodoxi fiduciam pectoris demonstraret, vicatim cum tintinnabuli per oppidum hominem dimittebat, qui ad concionem de Beata Virgine passim inuitaret: vt iam Pelletario Diuae Mariae Doctor gloriosum cognomen fieret. Die Parasceues tanto ardore de Christi Domini cruciatu verba fecit, vt populus magno strepitu lacrymarum, singultuum, vocum, quibus misericordiam implorabat, praesertim vbi Dominus affixus cruci prolatus ostensusque est, diu concio. ???tem, cum exaudirinon posset, interpellaret. Quae item res alibi minus <note>80</note> noua fortasse, iis locis pro miraculo fuit. Non minore motu eodem sacro ieiunij tempore Edmundus tantisper discipulis Rogerio commendatis (perpaucos enim vterque, cum rudiorum pars esset maxima, numerabar) Fuxi diuini verbi sementem fecit: et in concione Parasceues opportune vsus rempore, ac mollioribus auditorum animis in adulterantes pietatem, Christoque Domino peius Hebraeis illudentes, inuectus, incitauit populum adeo, vt omnes sublato inter lacrymas clamore, Caluinum, eiusque et ???nium haereticorum impia inuenta detestarentur.</p>
<p>Talium rerum fama Tolosates commoti, misso nuncio et iumento Pelletarium summis precibus accersunt. Miseranda ibi quoque haereticorum <note>81 Tolosa res a Pelletario gesta.</note> licentia. Iam enim multis locis (vt dictum est) seditio, quae tandem in Hugonotticum erupit bellum, tumebat. Sub ipsas portas Monachorum ementiti habitum haeretici irruebant in templa, sacra diripiebant, spoliabant viatores. Videbatur iratum Numen prope eas regiones abiecisse. In vrbt non deerant boni, qui vt audierunt Pelletarium, summe laetati sunt. Palam enim et fidenter in impios inuehebatur, quicunque essent: indignans cunctis mussantibus sedentibusque sacram Christi Domini lacerari vestem, et miserandas fieri animarum strages. Per hanc fiduciam Catholici animos erigebant: quique nutabant, illustratis haereticorum fraudibus, firmabantur: non pauci ipsa ex haeresi emergebant. At pertinaces nouarumque rerum auctores vias omnes scrutari, quibus vel exterminarent fidentem praeconem, vel de medio tollerent: dumque aperta vi conficere non audent, ad venena confugiunt. Poma aliquot simulato per dolum mittentis nomine, mortiferis illita succis mittunt. Sed Christi Seruatoris fecit clementia, vt prodita fraus haud cuiquam nisi auctorum animis, quod sibi vltro ipsi consciuerant, damni quidquam afferret. Per eos dies omnes, quibus sacer Domini Aduentus colitur, Tolosae subsistere coactus est Pelletarius, et vehementer de extruendo ibi Collegio coeptum est agi.</p>
<p><note>82</note> Haec rerum, quae in Aquitania, quaeque ab aliis inter Aruernos Billomi circaque gerebantur, fama reliquam Galliam peruagata incendebat vbique bonos, vt suis quique regionibus eadem praesidia peroptarent. Quippe cum haeretici passim ita percrebescerent, eoque progrederentur audaciae, vt excitarent armis tumultus, ausi et contra Regem (vt paulo ante indicatum est) arma sumere, haud clam erat Apamias, et finitimas oras vnico illo Religiosorum Magistrorum praesidio conseruatas: simulque animaduertebant inter Aruernos multo pacis et religionis statum meliorem: quod non nisi Billomaeo collegio tribuebant. Accedebat et ex Sabaudia et sub alpinis regionibus, ex Germania ipsa, et potissimum ab Roma secundissimus <note>83 Collegia tria in Gallia recepta.</note> de Societatis doctrina pietareque rumor. Eo factum est, vt Cardinalis Lotharingiae Socios ab Lainio peteret ad Collegium Metis instituendum: et Cardinalis Turnonius suum, quod Turnone magnifice extruxerat, et reditibus bonis ornauerat, Societati dare decerneret: et Claromontanus Episcopus non iis duobus contentus, quae Billomi et Parisiis fecerat, tertium postularet in Aruernis montanis Mauriaco in oppido statuendum: in quae omnia Collegia Societas hoc anno consensit, sed posterioribus incoli coepta, praeter Metense, quod nunquam processit, et in alia, praesertim <note>84 Turnoniense Collegium quare Societati traditum.</note> in Mussipontanum, videri potuit commutatum. Porro Cardinalem Turnonium, cum a Pontifice Legatus ad Franciscum Regem missus Turnonem venisset, ipse coram perspectus rerum status ad maturandum negotium impulit. Quamuis enim Ioannes Pellisonius non vulgari vir pietate
<pb id='s128' n='128'/>
atque prudentia, quem Collegio ille praefeceret, tum sua sponte aduigilaret, tum ipsius Cardinalis voluntate et opibus, simulque Iusti Turnonis Domini auxilio nixus conniteretur, ne pestifer haereticorum afflatus ad eam iuuentutem aspiraret; tamen cum Magistri variis e regionibus euocandi essent, euitari non poterat, quin ignoti quidam, atque adeo cortupta religione interdum irreperent: qui mox et paedagogos et scholasticos sensim vitiarent. Inde et factiones crebrae, et aduersus Pellisonium gyninasiarcham foedae seditiones oriebantur. Quarum is pert aesus Cardinalem iam pridem vt bonam sibi missionem ab eo daret munere, fatigabat. Cum vero Turnoni Cardinalis esset, eo procacia haereticorum excessit, vt ipsius castri portae quaedam impia scripta aduersus Pontificem et Cardinales affigerentur. Qiubus ex rebus tantum Cardinalis religiosissimus dolorem animo cepit, vt Collegium commutaturum se in horreum diceret. Habebat in comitatu praestantes virtute ac sapientia viros prae caeteris duos, Petrum Villarium Condriensem, qui postea Episcopatum Ecclesiae Mirapisen gessit; et Vincentium Laureum, qui Episcopus Montis regalis in subalpinis, ac demum Cardinalis fuit. Hi aegro animi Turnonio Cardinali auctores sunt, vt semel in perpetuum cura se Collegij eius exoneret: eademque operâ tum conseruationi eius, tum orthodoxae iuuentutis institutioni consulat. Id in procliui fore, si Patrum Societatis curae permittat. Tum alia, quae visa sunt, addentes, ita permouere, vt probato consilio ipsummet iuberet Laureum Cardinalis continuo ad Lainium super ea re litteras dare. Et earum exemplum litterarum <note>85 Litterae Vineentij Laurei Collegium Turnonium Societati Cardinalis nomine deferentis.</note> Kalendis Octobris datarum est tale: Incolumis, inquit, Dei gratia, Cardinalis Turnonius in Gallias venit: sed cum magno animi sui dolore religionis, res ita perturbatas inuenit, nullus vt prope in hoc regno sit locus, quem non aliqua ex parte haeretica lues contaminarit. Cum vero aduentu suo partim se ditiones graues, vel iam ardentes extinxerit, vel orientes oppresserit, partim Christianissimo Regi per litteras malorum remedia, viasque ad vim ac, fraudes seditiosae huius et consceleratae sectae repellendas proposuerit; nequaquam deesse Turnoni vult, solo suo natali. Id cum oppidum sit octingentis circiter domiciliis frequens ad Rhodanum situm, ac sapientiae studiosos non pauciores mille ducentis habeat propter opportunitatem collegij, quod suis ibi impensis Cardinalis aedifi cauit, proxime ab tetrae huius pestis periculo abest. Quam ad id loci haudquaquam effugisset, nisi et popularium aduersus Cardinalem amor eximius et obscruantia defendisset; et vigil prudensque fratris filij custodia, qui Turnoniae domus generosa stirps, vel, cum vitae discrimini maiorum suorum illustria, premens vestigia, noua haec pietatis inuenta, eorumque fautores propulsare et oppugnare nunquam destitit: adeo vt ab inimicis fidei ad contumeliam (vt ipsi rentur) monstretur digito, et Papista vocitetur. Iam vero Cardinalis pro optima opinione, quam semper de sanctimonia vitae doctrinaeque integritate sacratissimae Societatis Iesu habuit; persuadet sibi suam hanc patriam contra impetum quemuis fraudemque tartaream reddere inexpugnabilem posse, sipraesidiumei de vestris hominibus imponat, suurnque collegium custodiae Societatis fidae sanctaeque committat. Neque vni tantum oppido, sed toti regno sperat se ingens commodum allaturum. Etenim Collegium peropportunum cum sit tum situ et opulentia oppidi, tum aedium magnificentia, et bis mille francorum annuo vectigali, praeterquam quod discendi cupidos eo vt cummeent, allicit; potestetiam multos e Societate praestantes enutrire viros, quos per Gallias sparsos certa spes est vbique innocentia vitae ac Dei verbo eiecturos iugulaturolque Catholicae fidei hostes, et in pristinum religionis splendorem regnum omne restituturos. Nec leue erit commodum tam multos adolescentes ex quibus deinde Antistites, Religiosi viri, magni Cancellarij, Praesides, Consiliarij, Senatores ac caeteri Magistratus, regnique administri creantur, a primis annis in sancto Dei timore educari et Catholicae custodia pietatis. Atque adeo haud mentiar, si huius mali originem ab talibus personis affirmem esse. Fecisset Deus, vt in omni Gallia Societatis extructa Collegia essent: non ita laborandum Pontifici Summo esset ad populum olim pietate inclytum in sanctae, Sedis obsequio, et matris Ecclesiae gremio rotinendum. Id adeo experimentum aperte monstrat, quod Billomum atque Apamiae Gallicanae vrbes, quamuis regionibus vitio contactis vndique obsideantur; tamen et se et multas circa oras ab infanda contagione liberas seruauerunt. Huius rei gratia quiuis fidelis Christi cultor diuinae bonitati gratias debet agere, quod in summis hisce calamitatibus quasi e caelo demittere ad nos hanc vere caelestem Societatem dignata est. Cui cum tu, Pater summe obseruande, merito praesis, cuius magnam incorruptamque sapientiam, prudentiam et sanctos mores cognitos habet, plurimique vt debet, facit Cardinalis; tanto acrius confirmat suum honestum hoc votum atque inflammat. Ideoque iussit, me tibi nomine suo, quod his litteris facio, significare, mentem hanc eius esse, vt suum illud Collegium sanctae huius Societatis sit. Hactenus Vincentij litterae.</p>
<p><note>86 Quanto negotio curatum vt Societas in Gallia regnum susciperetur.</note> Parisiis non ita laetae res erant. Societas nondum auctore Senatu Parisiensi in regni corpus admissa. Henricus Rex tantum vt Lutetiae Collegium extrueretur, concesserat. Vehementer itaque si penitus in omnem Galliam aditum Rex aperiret, e re futurum religionis Catholicae et Societatis videbatur: idque vt fieret P. Pontius Gogordanus acriter (vt solebat omnia) strenueque curabat. A Francisco Rege adolescente optimo, et sinceri sacrorum cultus perstudioso, qui Henrico patri successerat, vnas, alteras ac tertias litteras impetrarat; quibus Rex ab se admitti in Gallias Societatem contestans, Senatui Parisiensi mandabat, vt eam ipse quoque suo rite concilio amplecteretur. Omnibus hisce litteris obstitit Senatus, aliquid semper excogitans noui, vnde iussum Regis frustraretur. Ante omnia decretum sexto ante anno Sorbonicorum nomine Theologorum editum obiectabant. Nefas esse id hominum genus Gallia recipi, quod Parisienses diuinarum rerum Magistri damnassent. Alia adiiciebant: sed decreti eius nomen celebrabant maxime, quod semper apud Reges Gallorum fuisse magnam, et apud Franciscum esse Sorbonicorum auctoritatem norant. Hoc vbi Rex vidit, totiesque sua repelli iussa, quartas litteras adiioit, quibus et decretum Sorbonicum, et quaecunque obiecta fuerant, refellens, rem testans
<pb id='s129' n='129'/>
a se diligenter perspectam et cognitam, vt sine cunctatione obsequantur, imperat: regiumque suum procuratorem Parisiis vrgere negotium iubet, <note>87 Regis et Procerum pro Societate studia.</note> et omnino conficere. Accessere Catharinae Reginae matris, Cardinalisque, et Ducis Guisiorum, et Cardinalis Turnonij, et Cardinalis Armeniaci de optima nota commendationes, tum Senatui per litteras, tum coram Regio procuratori, quamdiu is apud Regem fuit. Obsisti plane siue tot Principum voluntati, siue toties man dantis Regis imperio non videbatur posse. Sed hostium sanctae Ecclesiae teterrimus et versutissimus dux Satan etiamnum moram inuenit. Populus quidem Parisiensis, vt erat tum prope omnis integer, et ab haeretica lue intactus, Societatem cupidissime accipiebat, quique de ea Parisiis pauci versabantur, obseruabat plurimum: et, vbi vsus incideret, <note>88 Quare Senatus minus fauebat.</note> fidenterseu adibat, siue aduocabat. At Senatorum genus erat triplex. Quidam fauebant: plerique, nisi extrinsecus pellerentur, animo ancipiti neutro propendebant: alij denique (vt in omni ferme coetu diuersitas studiorum existit) aduersabantur. Hoc in postremo genere nonnulli clam haeretici reluctabantur obnixe, mediosque aggressi facile calumniis falsisque criminibus trahebant in sententiam suam. Eo fiebat, vt pauci illi primi, qui fauebant, desperatare, vota potius facerent, quam contra omnium impetum frustra tenderent. Quia tamen contumacia quaedam, et aperta Regiae Maiestatis contemptio videbatur, iam tandem non cedere, sed obstinate contraire: nec decretum Sorbonicum, nec aliam speciem licebat obtendere; inuidiam ab sese per artem minime obscuram conantur auertere. Norant Eustachium Bellaium Parisiensem Antistitem (quacunque tandem de causa) Societati haud dissimulanter infensum. Senatus igitur consultum faciunt, vt Episcopo causae cognitio permittatur: Patrique Pontio respondent, ad Episcopum diplomata Pontificia, et Societatis instituri formam deferat: simul is ea probarit, <note>89 Episcopus Parisiensis aduersatur.</note> moram ab se non fore. Frustrationem quanquam talium rudis morum intellexit Pontius: paruit tamen Deo fretus et causa. Verum Pontificias litteras, quibus ad eam diem confirmata, et beneficiis exornata Societas erat, exhibere satis habuit, quod iis instituti etiam summa contineretur. Eas litteras vbi Antistes habuit inpotestate, Curionum omnium Parisiensium concilio conuocato, e suo sensu loquens, animosque etiam Societati beneuolorum praeoccupans cum solicitudine monet; etiam atque etiam expendant quid quantumque nouum hoc hominum genus priuilegiorum iactet. Profecto et Episcoporum et Parochorum infracta iura, euersam auctoritatem. Singula ipsi melius scrutarentur, multa quemque inuenturum in commoda, quae alios fugissent, paulo post tamen pariter omnia omnes sensuros. Intendunt itaque curam: notant haud pauca. Summa eo ferme redibat, non stare cum Societati concessis ea beneficia, quibus Gallicanam Ecclesiam Romani Pontifices olim ornassent. Tot inter difficultates illa Pont??? cum primis angebat, quod, cum ab Episcopo tum quae sua ipse censura, tum quae Parochi notarant, premerentur, quemadmodum responderet, et apud Regem aliosque Principum obiecta dilueret, viam non inueniebat. Sed quia Catholici Proceres et Cardinales ante alios, quo periculosiora erant tempora, eo magis ad publicam religionem pertinere causam rebantur, et enixe apud Regem certabant; is promi ostendique obiecta iussit, et quintum omniuinque acerrimum Senatui mandatum edidit. Quid quid olim nuperue a quouis contra obiectum esset, Socictatem in regnum acciperet, vti libere in Galliis, quemadmodum in caeteris orbis Christiani regnis, publicae saluti seruiret. Haec cum optimus adolescens iussisset, causamque <note>90 Franciscus II. Rex Galliae moritur.</note> adeo constanter patienterque eum in locum promouisset; exitum rei, quemadmodum aliarum praeterea multarum, quas pro religionis sanctitate agebat ac moliebatur, immatura sane intempestiuaque mors eius (pridie Nonas Decembris paulo ante mediam noctem est raptus) ab rupit. Nec cuiquam mirum fuerit, cum vsque eo cuncti Principes, qui rerum summam moderabantur, ipseque Rex causam hanovrgeret, exitu frustrari eam passos esse. Dubia enim ac turbulenta tempora faciebant, vt nihil exasperandum videretur: tantoque plus nostra Societas fortunato aeque acforti Galiae Nauarraeque Regi Henrico IV. debet, quimultis post annis tanto cum splendore et pristina ei restituit, et noua domicilia extruxit, nec e minoribus victor certaminibus anno post M.D.C. tertio, vt publico etiam Parisiensis Senatus concilio exciperetur, effecit. Nec vero facile cogitatu est, in litteris hisce atque imperiis curandis, cum Rex procul ab Lutetia Aureliae plurimum ageret, quot obeunda itinera, quantum ab rerum inopia tolerandum, quantum in curia exhaurien dum molestiarum Pontio fuerit. Pedes ferme ibat redibatque: victitabat emendicato: ad conficiendas obsignandasque litteras quae soluenda erant, e pietate aliena corrogabat, quamuis pleraque Cardinalis Lotharingus praeberi gratuito iusserit. Ob tam sedulam fidelemque Societati nauatam operam, et quia caetera vita bonum se ac strenuum virum praestabat, ad quatuor votorum professionem Lainius admisit.</p>
<p><note>91 Episcopi Claromontani mors et in Societem caritas.</note> Decimo Kalendas Nouembris Guilielmus a Prato Episcopus Claromontanus diu animam in affecto annis ac morbis corpore aegre trahens, finem laboriosae mortalitatis felici ad vitam immortalem transitu inuenit. Praesul in momnes partes optimus ac memoria dignus, et a Deo collocandae educandaeque Societati in Galliis datus. Cum se patrem pauperum crederet a Deo constitutum, rerumque sibi creditarum, se non dominum, quam distributorem magis, in alienis a pietate operibus ita parcebat impensae, vt interdum haberetur tenacior. Verum quid pius Antistes ageret, index ferme vitae mors in apertum protulit. Suam rem omnem satis amplam Christo Domino reddidit. Pauperes Claromontanos, eorumque hospitalem domum heredes scripsit: multaque simul ad educandos instituendosque litteris adolescentes inopes, cura Societati commisa, multa Religiosis familiis virorum ac feminarum legauit. Cumque liberaliter etiam famulis prouidisset, nusquam consanguineorum aut affinium <note>92</note> meminit. Donata olim Societatis Collegiis Billomensi et Parisiensi confirmauit: et vtrobique ad aedificationem domus ac templi certam addixit pecuniam: denique et reditus destinauit
<pb id='s130' n='130'/>
ad tertium Mauriaci Collegium statuendum. Series ipsa testamenti, quam eius infixa haereret animo Religiosa haec nostra cohors, testatum fecit. Tertio quoque verbo ad eam redit. Vt quid cui legarat, statim Societate menti recursante, velut satis nunquam sibi faceret, nouum quid, quod illi adiiceret, inueniebat. Suum quoque corpus in templo Billomensis Collegij, vbi absolutum et dedicatum esset, condi mandauit. Ad reliquam erga nos pietatem multum illi eo debemus nomine, quod Societatem et primus in Gallia statuit, ac durissimo tempore, quo vel latebat incognita, vel pro noxia reiiciebatur, amplexus est ac protexit: vt merito, per illud tempus ab nonnullis e vulgo Presbyteri Claromontani vocitaremur. Deus illi, quod factum spes est, gratiam cumulatam rependat. Pro beneficentissini Patroni anima, quae trium Collegiorum viuo ac mortuo fundatori debebantur, solennes preces et Sacra per Societatem vniuersan studiose facta.</p>
<p><note>93 Difficultates in recipienda ouanium Societate.</note> Caeterum ne Louanium reciperetur Societas, non absimilis atque Lutetiae obiecta frustratio. Euerardus Mercurianus post generalem conuentum Prouin cialis in Germaniam inferiorem profectus, eam prouinciam tutabatur strenue ac promouebat: sed progressum maxime retardabant conditiones, quibus anno M.D.LVI. ita Philippus II. Rex Hispaniarum Societati Belgium aperuerat, vt in qua ciuitate esset ponenda sedes, concilio eius rem probari necesse foret. Erant Louanij quinque sacerdotes nostrode numero, quorum labores gratissimi vulgo accidebant, satisque apparebat ciuitatem florentem et celebrem multo plus iuuari posse, si Collegium in ea suis omnibus absolutum partibus conderetur, et perpetuis vectigalibus firmaretur. Ad annum vsque M.D.LVII. conducto domicilio vsi erant: eo anno in aedes migrarant in platea Baccalena sitas, in qua postea perdiu mansere, ab Helia Schorano Biapantiae Consiliario donatas: cui viro et alia Louaniense Collegium debet. Earum aedium ius, vt ad manus (quemadmodum aiunt) mortuas transiret, et alia solo contenta bona adiungi liceret, ab senatu impetrandum erat. Id concedi Margareta Austriaca, quae pro Rege Philippo fratre in Hispaniam reuerso Belgium regebat, vehementer optabat: Comes autem Feriae omnino transigendum cum Senatu suscepit: camque ob causam Marchionem Bergensem Leodiensis Episcopi fratrem Louanium misit Robertus quoque a Bergis Leodiensis Episcopus, vnde et Louanienses sacra petebant, Canonicos duosidem procuraturos, suoque nomine Senatui commendaturos legat, optimoille quidem studio, verum legatorum delectu non perinde fortunato. <note>94</note> Horum enim alteregit perfrigide, alter praeuaricatus est peregregie; qui ita fertur in Senatu locutus: Saepe diuque mecum agitaui, Domini Louanienses, expediret ne ciuitanbus nouam hanc Religionem recipere: curque recipienda sit, nihil; cur, repellenda, non pauca reperi. Equidem si sensui meo, libere paruissem, nunquam functus hoc officio essem. Episcopus commendatorem me misit: vos, quod vobis videtur, id agite. Non ita egit Marchio, sed cum negotium quam diligentissime cum Principis Margaretae, tum Comitis Feriani, suoque nomine commendasset, Senatusque longam ad consultandum diem peteret, affirmauit nisi perfecta re Louanio se non abiturum. Hoc rerum cardine mirum est, quam varia, planeque inter se contraria <note>95 Rumorum populi vanitas.</note> in Senatu iactarentur. Fuit qui diceret populum ad confitendum apud Iesuitas accurrere, quod singulis, qui apud se confiterentur, denarios senos darent. Altero tertioue post die alius dixit, Id circo Iesuitas tam studiose qui apud ipsos confiteantur conquirere, quod pecuniam ab confitentibus emungant. Adeo inter se pugnantia loquebantur, cum simul illud cum egestate eorum, et hoc aperte cum disciplina pugnaret. Fuit quoque qui mente, vt praestat credere, amica bonaque diceret. Iesuitarum Ordinemvideri plane opus esse Dei. Quod cum fere initio ab omnibus repellantur, randem post longa certamina recipiantur ab omnibus. Interim cum Marchio instaret, Senatus ne solus repugnare videretur, quos maxime rebatur ad uersaturos Academiae publicae Doctores, et Religiosorum Mendicantium Ordines, simul et Parochos admonet, quo loco res sit: in me diumque proferre, siquid contra habeant, quod sua interesse videatur, iubet. Parochorum De canus, qui et gradu et Theologiae scientia venerandus erat, tum alios concitans, tum palam in Senatu verba <note>96</note> ipse faciens, acerrime contra pugnauit. Ad caetera quae obiecit decantata vulgo et obsoleta nouum illud adiecit: Homines istos, qui profitentur se cuncta emendaturos, si boni viri essent, bonique publici amatores, cum tanta veterum Ordinum multitudo sit, ad eos fuisse accessuos, vt ad pristinam ros disciplinam recuderent, non ipsos Ordinem cusuros nouum. Quasi vero Religiosorum tantum, non etiam Cleri ac populi lapsi acdeformati fuissent mores: nec ad communes vtilitates extra veterum conata Ordinum Societas noui quidquam afferret. <note>97 Ordinum Mendicantium pro Societate pium risponsum.</note> At Mendicantium Ordines, vt Religiosos decuit viros, acce pimus respondisse, gratias agere Senatui, quod suorum commodorum meminisset. Verum se Patrum Societatis accessu incommodi nihil timere. Quod si quid etiam caducae terrenaeque vtilitatis minueretur, longe se huic detrimento commodum anteferre ciuitatis, quae bonorum virorum <note>98 Academia fauet.</note> ea re numero augeretur. Academici, qui omnium nomine de ea controuersia sententiam dicerent, duos egregios Theologos, quorum alias memini, delegere, Doctores Tiletanum et Martinum cum, qui paulo post Antuerpiensis Episcopus designatus est. Hi cum bene essent institutorum hominumque Societatis periti, eius causam libere et ardenter egerunt, vt iam Senatui non eam complecti verecundia esset. Sedenim in agmine contra pugnantium cum per imprudentiam <note>99 Senatus graues conditiones imponit.</note> multi aduersarentur, non deerant haeretici, hominesque inimici bonorum. Auctores hi fuere, vt Societas (quoniam ita Princeps Gubernatrix, Comes Feriae, Episcopus Marchioque Bergensis, Academia postulet, neque Mendicantes repugnent, accipiatur: sed iis cum pactis, in quae conuenire ipsamet nolit: quo fiat, vt paruisse videatur Senatus, nec tamen Collegium Iesuitarum Louanij sit. Dum conquirunt conditiones ab nostris moribus alienas, adiecere permultas, quae contra Summi Pontificis et Antistitis Louaniensis iura erant: iisque oneratum Senatusconsultum edunt. Vulgaturrepente fama receptam ab Senatu Societatem;
<pb id='s131' n='131'/>
populusque eam ingenti letitia celebrat. Marchio quoque mandati prospere gesti titulum amans ad Comitem Feriae confestim laetissimas litteras mittit, idemque vehementer Patres rogabat, vt ad eas conditiones descenderent, sub latum iri paulatim affirmans. Ipse Senatus v t vidit minime repugnantes, opinione sua falsus coepit meliora polliceri. Docti quoque iubebant pactis sub scribere, quando irrita essent, quae saecularis ordo ad Ecclesiasticum spectantia inseruisset; et apud ipsum Pontificem vt ea tollerentur, daturos operam. Maluerunt tamen Patres desistere a concionibus, quam ab Senatu earum habendarum, quod erat in pactis, potestatem exposcere. In confessionibus audiendis, cum vellent Parochorum assensum ex quiri, illud commode cecidit, quod ciuium ita multi veniam ex iis apud Patres confitendi flagitarunt, vt et caeteri fatigati, et idem ille Parochus, qui acerrime contra tetenderat, supplex cogeretur ad Patres accedere, suorum vt confessionibus commodare aures vellent. Tota autem re cognita Episcopus, ne qua bono publico per conditiones cas mora interponeretur, statim litteras misit, per quas voluit suis perfungi muneribus ex Apostolicae auctoritatis decretis Societati liecre: nec modo confessionibus operam dare, sed et acriminibus cognitioni ipsius reseruatis absoluere. Sed non idem omnium tenor est temporum. Aliis temporibus perbeneuolum apprimeque studiosum Louaniensem Senatum habuimus.</p>
<p><note>100 Treuirensis Collegij occasio.</note> Caeterum hoc ipso tempore tantam eius in accipiendo, quod sponte offerebatur, subsidio tarditatem longe omnium apud Treuirenses alacritas ordinum in sponte accersendo superauit. Proximo anno cum Treuiros declamator pestilens, Gaspar Oliuianus nomine, irrepsisset, seditione ac tumultu, vt in omnibus passim, quas attigerant haeretici, fiebat vrbibus, diuinas res humanasque turbauit. Tempus captarat, quo Ioannes a Petra Archiepiscopus aberat ad Imperij comitia Augustam Vindelicorum profectus. Qui trepido nuncio accitus cum accurrisset, atque vibem cum paucis intrasset, eam contumaciam inuenit, vt, cum sacerdotem insigni virtute Petrum Phaestipatum consiliariis suis misisset, Oliuiani loco ad D. Iacobi concionaturum; populus, qui hereticum Oliuianum expectabat, non modo viri admota ferro manu, sed et mulierculae e sedilibus ex ciratae suis minitarentur deiecturas se hominem de suggestu, nisi voluntate descenderet; nec sedare tumultum siue consiliarij potuerint, siue ipsemet Oliuianus nisi tamen is per speciem sedandi, concitabat) quoad vacuum suggestum haeretico concessum est. Hucigitur contumaciae ventum Antistes vbi vidit: necse intra moenia sine praesidio militari tutum sensit, cedendum tantisper ratus, ad opes colligendas egreditur. Quibus collectis, eaque flamma sopita potius quam restincta, dum praesidia in posterum aduersus eiusmodi mala circumspicit; simulque Academiam Treuirensem olim celebrem, iam funditus collapsam restituere cogirat, ad Societatis homines curam applicat. Cum Canisium, quem per litteras accersierat, magni momenti negotia, quae is habebat in manibus, Augusta non paterentur excedere, virum nobilem ad Colonienses Patres mittit. Hinc Ioannes Rhetius Collegij Societatis Rector, et Henricus Dionysius concionator insignis ad planius consilia Principis cognoscenda, Conssuentiam, vbiille per id tempus agebat, proficiscuntur. <note>101 Archiepiscopi Trenirensis humanitas.</note> Singula diligeter Princeps, quot qualesque Socios vellet, quantum daturus esset vectigal, sua manu in tabulas accurate retulerat. Adhibet ad conuiuium Patres: et qua pollebat facundia prudentiaque pluribus disserit, quam cupiat et in priscum decus excitare Gymnasium, et gregem sibi commissum salutaribus potius monitis, placidaque institutione, quam minis et armis in officio continere: adiiciens pro iis, quae ipse audierat de Societatis alumnis, atque adeoviderat, sperare se per eos vtriusque voti potentem fore. Denique amanter honorificeque habitos, instructa naui, ac persoluto quidquid toto in itinere fecerant sumptus, erantque facturi, donis insuper ornatos, quae respui nequiuere, dimittit, multum rogans, vt primo quoque tempore Socios ad ponenda Collegij fundamenta mittendos curarent. Vix abierant, cum ad eos Coloniam, atque ad Lainium Romam alias super alias dat litteras <note>102 Principia Treuirenfit Collegij.</note> impatiens morae. Duode cimo Kalendas Iulij Euerardus, vnaque Ioannes Rhetius iam Principi notus, et Andreas Valckenburgius Treuiros inierunt: dataque optione vel coenobij prope deserti, vel veteris ac ruinosi Collegij prope Academiam ad Collegij sedem legendi, Euerardus, ne reliquiis Coenobitarum grauis esset, imo sperans, et ipsos scholarum mox rehgiosarum ope respiraturos, posterius praeoptauit. Andreas ibidem instituto quoque Collegio mansurus in Archiepiscopi templo, Ioannes Rhetius in alio celebri dicere ad populum instituunt: quos oppido frequens secundaque concio audiebat. Euerardipraecipua erat cura aedes, quas amplas, et duobus amoenas hortis Anristes attribuerat, conformare Religiosum in modum. <note>103</note> Perautumnum Roma sex missi: subsecutus Antonius Vinckius, qui Collegio praeesser, accersitus e Sicilia: caeteri Colonia euocati. Extremo anno iam conueuerant omnes. Quem populus coetum aspiciens virorum laetus modestia, laetus industria, cum priuatim ac publice sermones de rebus caelestibus, frequentesque exhortationes audiret: ac sacrosancta mysteria paulo ante tantum non ob lita repetere ac regustare inciperet; speciem sibi renascentis Treuirorum Ecclesiae intueri videbatur, ac reuirescere pristinum patriae decus <note>104</note> gaudebat. Iucude quidam solebant dicere, Treuiris tum omnes esse in metu; malos, quiferme haeretici erant, quod nefaria sua consilia euerti viderent: bonos, quod vererentur, ne defatigati Patres ac victi onere sanctailla coepta perpetuare non possent. Ante omnes exultabat pene, et gestiebat letitia Archiepiscopi Suffraganeus Gregorius Virneburgius. Is erat vir rectus ac simplex Azotensis Episcopus, qui anno priore, dum maxime turbas haereticus rabula excitiret, popnlum e loco superiore, et in cunctis conuentibus adhortari ad constantiam non cessabat; admonens, vt bono animo esset, quod effusus in ea vrbe sanctorum Martyrum sanguis, cotam diuino conspectu ciuibus opem suis implorans, clamaret. Quin etiam propediem affore pollicebatur viros, qui fidem religionemque illam praedicarent, quam ad eos Princeps Apostoloru Petrus per SS. Eucherium, Valerium et Maternum transmisit. Ergo is iam homines Societatis
<pb id='s132' n='132'/>
monstrans, haec verba (vtiscribit Pater Euerardus) pre letitia animi prope cantitans vsurpabat passim: En hi sunt, quosaliquando dixi vobis venturos. Id coniectura ne, an diuino tactus spiritu ante praediceret, non equidem affirmarim. Nam tametsi de Collegio tum mentio erat, tamen cur exitum tam affirmate promitteret humana cognitio nulla erat. Religiosae quoque familiae, quae vacuas fere domos habebant, sperabant e bona adolescentium institutione suis quoque Ordinibus supplementum. Scholae hoc anno apertae non sunt, tamen vel ipsa eatum expectatio permultum profuit. Multi enim Treuirensium adolescentes, qui vicinis in vrbibus ludimagistris haereticis operam dabant, in patrim rediere. Nam et hocastute agebant haeretici. Cum de Grammaticae et Humanitatis scientia plurimum se iactarent, alliciebant ad suam disciplinam, cui poculum insaniae propinarent, improuidam iuuentutem. E Sociis, qui Roma iuerunt, Othoni Briamontio Leodiensi clari generis iuueni et docto, in Italiae finibus genu labore itineris (pedites enim ibant) periculose intumuit. Quamobrem necesse fuit Altdorfij illum inter Heluetios relinquere, quo curaretur. Eius custodie ac solatio Simon Anglus multae aetatis ac virtutis sacerdos, qui prius etiam quam Societati se adiungeret impulsu caritatis docendo, con cionando, et similibus officiis Societati consuetis detinebatur, substitit. Gens erat bonorum morum et Catholicae fidei, et in expectatione belli. Aiebant enim vndetrigesimo ante anno quinque Heluetiorum pagos veteris, id est Catholicae, religionis cum septem, qui noua erant secuti deliramenta, gessisse bellum. Quo bello Vldericum Zvvinglium cum sexdecim diaboli administris sublatum et exustum: ac victos populos coactos profiteri religionem priscam veram esse, ac spondere se eius sacra cerimoniasque et templa restituturos: quae quoniam non praestiterant, <note>105 Heluetij Collegium postulant.</note> velle armis repetere promissorum fidem. Patres Societatis humanissime exceptos cum primo vniuersos aliquot dies, tum dies deinde multos Othonem ac socium gratuito aluerunt. Quin etiam eorum consuetutudine capti (adeo quacunque irent bonus odor Christi erant) ad Pium IV. Romanum Pontificem, et ad Patrem Generalem communi consilio dedêre litteras, quibus Collegium Societatis summis precibus postulabant: et Cardinalis Borromaeus rem Lainio Pontificis iussu commendauit. Nec sane Lainius minore, quam petebatur, studio optabat concedere. Verum numerus Sociorum angustus, nec publicis necessitatibus, nec bonorum votis par erat. Iamque Archiepiscopus Moguntinus, qui item diu Collegium expetiuerat, Treuiros prope sibi prelatos dolens, dilationem pati nequibat.</p>
<p><note>106 Tornacensis domicilij status,</note> Treuirensi Collegio in praesens Eucrardi Prouin cialisad ministrationi subiuncto, quatuor iam Germania inferior Societatis domicilia numerabat, praeter hoc nouissimum, Tornaci vnum valde tenue. Quamuis enim identidem subsidia eo mitterentur, et ciuitas Collegium peroptaret; tamen fixam in vrbe sedem tantum Ioannes Mortagna vna cum socio haud dum sacerdote, habebat. Quorum tamen si labores, et commune vrbis agrique circumiecti emolumentum spectes, instar erant multorum. Alterum Louanij erat, quod si licuisset in Collegium perfectu redigere, fructus promittebat <note>107 et Collegij Coloniensis.</note> vberrimos. Tertium Coloniae; quod et Collegium numeris expletum omnibus et florentissimum erat, cui Ioannes Rhetius, vti saepius memini, Rector moderabatur, et Leonardus Kesselius Superintendes: quanquam adhuc Patres sese pro litterarum magistris potius ad praecauendam inuidiam, quam pro Religiosis ferebant. Multi hîc ad caeteras in commune collatas vtilitates indolis rarae adolescentes ad Religiosam vitam animum adiungebant, plurimique nobis adiungebantur. <note>108 Ogerij Dauantiani insignis ad Societatem vocatio.</note> In his Ogerius Dauantianus hoc anno cum Deo vocanti reluctaretur, salutarem eius iram expertus est. Leodiensis patria, duo deuiginti annorum aetate erat. Initio diuina mysteria cum fere octauo quoque repeteret die, assiduas intus in animo audiebat voces, quibus ad perfectionem, et ad Societatem capessendam impellebatur. Quarum vocum impatiens, vt velut importuno monitore summoto, otiosam securamque vitam exigeret, et molestarum curarum fontem ac nutrimenta remoueret, decreuit segnius laxiusque colere pietatem. Ergo non apparere in templo, non ad sacrum confessarij tribunal, non ad mensam Angelorum accedere. Inter sodales perniciosa vagos licentia dux ipsevolitare. Interim tempus appetit, quo ex Philosophiae auditoribus, qui profectum rite probassent, creari Magistros oportebat. Ogerius ex auditoribus iis erat: principioque, cum pietatis sedulo colebat studia, litterarum quoque diligenter et cum laude tractarat: sed mox (vt vsu ferme venit) abiecta recte faciendi mente, discendi quoque cogitationem ablegarat. ne tamen condiscipulis magisterio cohonestatis turpiter ipse praeteriretur, inter candidatos nomen suum apud studiorum moderatorem Franciscum Costerum profitetur. Prehensa Costerus ansa, si forte gloriolae igniculi studendi reducerent curam, haec aditum pietati recluderet, spem fecit, quoad sibi fas sit, eius iuuandi: verum respiceret sese. Notam esse omnibus eius, et piarum rerum, et Philosophiae negligentiam: talibus moribus praeditum, et vsque eo imperitum, nec expedire, nec licere ornare: honoremque tam aperte indigno dilatum non gloriae, sed ignominiae fore. Si tamen solertia pristina studendi negotium repetat, et ingenium, et vero <note>109</note> inprimis Dei auxilium affuturum. Permouit haec oratio nondum plane perditum adolescentem. Ardore ingenti se ad Philosophiam refert; simulque paulatim ad cultum pietaris pristinum redit: ac sine mora eadem cogitatio ineundae Societatis praesto est, grauiusque animum stimulat, vt aliquando defatigatus, ac prope desperans exclamarit: Itane compellar inuitus, et perpellar, vt efficiar Iesuita? continuoque tacitam audiuit animo vocem: Ita sane: et nisi id facias, morieris. Nihilo magis obsequenti paulo post insolito gelu pedes obrigescunt: quod sensim per tibias fusum in caeterum surrepebat corpus. Adhibet medicos, balnea, fomenta: frustra. Perstabat inualescebatque frigus: et ad vitae sede gradiebatur. Tum demum stuporem suae mentis sentire coepit: haec esse Dei, quem toties ingrate repulisset, patientissime diligentis documenta; mortisque, quam vox interior denunciasset, antecursores. Costerum, vbi
<pb id='s133' n='133'/>
primum licet, alloquitur: seriem totius rei, quamque aperta habeat diuinae voluntatis argumenta exponit. Ad vltimum induxisse animum, Deum sequi. Quid multa? incommoda valetudo, quae alijs interclusisset, Ogerio adirum expediuit. Atque vt clarius appareret, illud gelu ad incendendum diuino igne eius animum, non ad perdendum corpus tetendisse; qua prima in Colegio nocte fuit, penitus euanuit. Et ille, quamuis vehementis ingenij esset, nec parum in sui victoria negotium habuerir, tamen propositi tenax, ac disciplinae Religiosae bonus cultor ad mortem vsque, quam pie tandem Moguntiae obijt, perseuerauit.</p>
<p><note>110 Scholarum vlilitas.</note> In superiore Germania non sine assiduis dimicationibus (quod necesse erat inter hereticos) res Catholica probe sustentata hoc anno, nec parum restituta est. Extabat e puerili institutione pretium mulriplex. Non ipsi modo pueri haereticorum fallacias oderant, sed parentes quoque suos, caeterosque domesticos, partim adhortatiun culis siue coram, siue per litteras, partim constantiae et innocentiae familiaribus exemplis ad veram pietatem alliciebant. Ingolstadiensium multi, cum quid esset, quamque vim haberet Sacramentum Confirmationis didicissent, eo vt se ad Christi militiam <note>111 Puerorum pietas, et religionis religiionis ardor.</note> roborarent, Eistadium, quod eo loco offerretur opportunitas, abiere. Ibi cum S. Eucharistiam pie suscepissent; et rotem, qui e S. Walpurgae sepulcro stillat, recepto patriae more, ad pudicitiam impetrandam religiose hausissent; bini ad summu templum admirante populo, simulque Deo, eique coetui bene precante singulari modestia processere. Quae laus ideo memoranda est, quod inter contemprores sacrorum rituum, et modestiae irrisores singularis est visa. Et ipsi eam deinde pueri cumularunt. Nam cum Antistes pro iniquitate temporum pudori eorum parcens, indulsisset, vt fasciam, qua sacro delibuta chrismate amiciri frons solet, post paulo ponerent; illi triduum ipsum ad venerationem Sacramenti, et haereticae tum contemptum procacitatis, tum condemnationem superbiae, quasi candidum sincerorum Christi militum insigne, et Catholicorum nobile diadema gestare voluerunt; quantumuis rideret ac ludibrio haberet stultitia impiorum. Capitale vbique pueris erat exitialium odium libellorum: nihil spectabant laetius, quam eorum conflagrantium flammam. Et quoniam dolos haereticorum norant, qui quo vendibiliorem errorem facerent, et simplices tenerae aetatis animos fallaci oculorum specie caperent; suos libellos lepide ac pretiose compactos ornatosque spargere consucueraunt; si quem paulo ornatiorem cernebaht, quasi ex fuco et cerussa Babylonicam meretricem suspicabantur: sique deprehenderent re vera auctorem impium esse, nullum ei pretium, <note>112 Bonorum librorum inopiae consultum.</note> nullus lepor sat erat, quo se ab igne redimeret. Sed laborabatur librorum piorum inopia: vix vllus ad manum erat, quem non condidissent, vel non vitiassent haeretici: et plane Catholici illibatique necessarij erant tum ad impios e manibus hominum excutiendos, tum ad serendam pietatem. Id animaduertere Patres, ac Ioannes Victoria Viennensis Collegij Rector, vt quantum in se esset, filij tenebrarum prudentiores filijs lucis ne essent; typographiam, vnde et pauperibus gratuito, et caeteris facile parabiles libri salubres tutique suppeterenr, magno labore, piorum impensis primum in Collegio ipso instituit; deinde, cum multis Religiosis occupationibus ea procuratio obturbaret, ad seculares viros spectatae fidei transtulit. Qua industria bonorum librorum inopiae <note>113 Ferdinandi Imperatoris in religionem Catholicam et in Societatem pietas.</note> magna ex parte succursum est. Hos e primae aetatis educatione fructus pius Imperator Ferdinandus cernens, non solum alia alibi contubernia, sed etiam nobilium iuuenum Vienne Collegium, cui Societas praeesser, instituere decreuit: nec vllam rem, qua posset, vel in Germania, vel in alijs oris ad suos oratores, ac varios Principes scribens (nam et in Galliam ad Regem, et ad Cardinalem Lotharingum, et Romam ad Pontificem Pium, Cardinalesque Moronum et Augustanum, et ad oratorem suum hoc ipso anno praeclaras litteras dedit) promouere Societatis conatus, intermittebat. <note>114</note> Viennensibus Patribus ad res gerendas momentum haud paruum attulit per aliquot menses nobilis commilitonis accessio Christophori Rodericij. Ioanna Lusitaniae Princeps monitu Borgiae illum anni superioris extremo, cum litteris ac mandatis ex Hispania miserat ad Mariam sororem suam Maximiliano Regi nuptam, vt coniugi vtrique, si quid posset piae et consolationis et opis afferret, et apud vtrumque, atque ipsum Ferdinandum religionis causam promoueret. Quippe remedij aliquid efficacis inualescenti in dies errorum flammae mature videbatur quaerendum ante Ferdinandi Caesaris finem. Porro ea pietas erat Ioannae, non modo vt coram in Hispania, sed etiam procul in Germania tentanda sibi omnia pro Dei laude, publicaque sanctitate existimaret. Ad haec summe venerabatur Maria Regina et mirabatur Borgiam propter insignem viri conuersionem ad Christi humilitatem ex eo splendore, in quo parentis olim suae imperatoriam regentem domum, opibusque et gratia florentem norat. Quam ob rem et suas ad eam Franciscus litteras et propria mandata, religionis vrgente zelo, adijcienda duxit. Christophoro aute Rodericio praestantia ca cum doctrinae tum sanctitatis et prudentiae inerat, vt grauissimo ei muneri <note>115 P. Christophori Rodericij ad hunc annum vita.</note> maxime accommodatus censeretur. De quo viro, quoniam frequens posthaec mentio incidet, virtus ac gestae res postulant primordia indicari. Patriam habuit oppidum Hitam dioeceseos Toletanae: duos in Societate non sanguine magis, quam virtute germanos, minorem natu Ioannem, maiorem Garziam Rodericios, quorum ille praecessit ad signa crucis, hic praegressorum vestigia subsecutus est. Christophorus iam sacerdos, et Seguntinus Theologiae Doctor in Societatem anno salutis M. d. LIV. receptus ob eminentis initia et fundameta sanctitatis statim Borgiae summe placuit. Ab eo Gandiam missus, aliquamdiu Theologiam docuit, et Collegio praefuit. Deinde ab eodem Borgia comesassumptus, et Vallisoletano Collegio Rector praefectus est. Inde in <note>116 Res ab eo gestae.</note> Germaniam destinatur. Haec illi Apostolicarum peregtinationum, quas deinceps plurimas et grauissimas obijt, prima fuit. Ergo longinquum iter obedientia communitus libenter suscepit asperrimo tempore, et fortiter quidquid aerumnarum
<pb id='s134' n='134'/>
suie inter glaciem Borealem Viennae est oblatum exhausit; ea omnia, et insuper vltro accersitam corporis sui perfrequentem ac multiplicem vexationem, et ardentissimas ad Deum preces, et quotidiana sacrificia ad demandatae legationis successum referens. Tum officio suo grauitate, sapientiaque ac libertate plane Religiosa perfunctus est. Contendit apud Ferdinandum, atque effecit, vt ab regio latere pestilentissima quaedam capita, ac nominatim, quid a concionibus ei, quique ab eleemosynis erant, remouerentur. Regibus porro ipsis oltendit, quantum adeant periculum, qui praesunt publicis rebus, ni pro viribus publica mala cohibeant; et proposuit eorum exempla, in quos, quod scelera vel priuata negligerent, vindicis Dei poenae grauissimae in sacris monumentis extant. Demonstrauit, quam sit humana regnorum felicitas e sacrorum apta atque suspensa cultu. Nominatim etiam cohortari Reginam institit, vt ipsa, quoniam non ita multis, vt viri, distineretur alijs curis, hanc sibi peculiarem susciperet, religionis negotia excitandi atque vrgendi; ad idque <note>117</note> se eo loci missam diuino consilio arbitraretur. Apud Maximilianum tria potissimum institit confirmare. Primum, quam sit omnino Ecclesiae sanctae necessaria recta aliqua, nulliusque capax prauitatis regula: ad quam sine haesitatione ac scrupulo, quae existunt in religione controuersiae, diuersaeque in sacris interpretandis libris sententiae exigantur. Et hanc regulam ita esse Romanam Ecclesiam, eiusque caput Vicarium Christi, vt obedientiam nemo illi Christianorum negare possit absque contumacia aeternis plectenda flammis. Deinde recte facta protsus necessaria esse ad salutem; eaque per gratiam, quam iustorum animis ex virtute sanguinis sui Christus infundit, merirum continere aeternae vitae. Postremo fidem manere quidem in homine reo letalisnoxae, verum emortuam: ac proinde nisi caritas, qua animetur, adsit, nequaquam satis ad salutem adipiscendam valere. Maximilianus candorem Patris, sinceramque caritatem dilexit, et apud Reginam commendauit, nec monita illibenter visus audire. Maria vero vehementer laetata sororis officio, quantum plurimum posset adnisuram respondit. Quam <note>118</note> sane optimam Reginam opes potius, quam vllam in partem voluutas deficiebat. Denique proficiscenti Christophoro (neque enim longioris commorationis extabat pretium) haec ad Pontificem Summum mandata dedit: Nun ciabis, inquit, pro eo, quantum mecum egisti, perspexisse te mihi omnino certum atque deliberatum esse viuere ac mori in obedientia eius, et institutis parentum meorum: nihil noui venari, nihil velle. Teque certo scire regionum harum perniciem libenter me vita ipsa impensa, si possim, redempturam. Caeterum quamuis videam et intelligam graue esse malum, tamen non posse non sperare praesto futurum a Deo remedium, nec permissurum, vt aggrauescat. Cum his, alijsque mandatis Vienna Rodericius profectus, cum Roma transiisset, in Hispaniam redijt. Interim haeretici, nec in circulis, nec in declamationibus suis dissimulabant, quam Iesuitas odissent iuxta, ac timerent. Augustae praesertim fremebant, vbi Canisius inchoatas anno superiore conciones magno in dies et famae, et <note>119 Haereticorum impudentia??? mendacia.</note> successus auctu persequebatur. Fuitque haereticus, qui inter varias sectas, cum Anabaptistas, Sacramentarios, Suenckfeldianos, Osiandrinos, Seruetianos nominaret, adscripsit etiam Canisianos, siue lesuitas. Nam eosdem aiebat esse, quorum dux et caput Canisius esset. Hos aie bat, inuento quorumdam Cardinalium editos ad excitandum regnum Papisticum, alioqui iam pene collapsum. Errores vero Canisianorum esse, quod docerent, quamuis olim primus mediator fuerit Christus, nunc tamen amplius non esse; sed quosdam Sanctos; et alia hoc genus stulta figmenta: quae apud leuiter rerum gnaros per se fidem satis faciebant, haereticos vel inscitia vel impudentia intoleranda praeditos: vt plane miseranda esset nobilissimorum populorum simplicitas, qui salutem animae suae, aeternaeque vitae negotium ijs crederent magistris, qui de re adeo cognita toto orbe terrarum, de Societatis doctrina et ortu tam turpiter mentirentur. Sed Deus optimus maximus sinit caecos impietate homines in pudendos ac manifestos errores ruere, vt quisque intelligat quid in ijs audeant, quae non ita sub aspectum cadunt. <note>120 Stephani Agricolae conuersio.</note> Non praetermisit hanc occasionem Stephanus Agricola, quin haeretici hominis, quod tam erat facile, mendacia redargueret, eo auctor futurus grauior apud verae falsaeque fidei sectatores, quo periclitatus vtramque erat, Is enim Lutherano ortus parente in Philippi Melanchthonis disciplina educatus. ac denique factus ipse concionator et nundinator errorum, singulari Dei clementia sectarum varietatem et inconstantiam stomachans agere cum Canisio coepit de via, qua emergere ad veritatem poset. Edoctum atque incitatum Canisius Ingolstadium mittit, vt in Collegio Societatis aliquot dierum secessu, procul ab strepitu curarum cum Deo agens ex ratione exercendi spiritus a Beato Ignatio inuenta animum ad Confessionem generalem praepararet, nouaeque vitae institutionem. Vix dici potest quanto cum imbre lacrymarum post aliquot hebdomadarum anachoresim, attentasque meditationes anteactae aetatis vniuersa peccata sacerdoti detexerit: quam sedata exhilarataque conscientia, quam recreatus ac laetus, planeque alter discesserit. In celebre inde monasterium abijt erudiendis Monachis pie operam nauans, et vitam illis persimilem vigilijs, precibus et caetera seueritate ducens: et quidquid superesset otij in pijs voluminibus Germanice vertendis ponens: inter quae etiam quaedam Beati Patris Ignatij praecepta Latinis versibus a Patre Frusio expressa, vertit; multo accuratior veritatis magister, quam fuerat minister erroris. Is igitut et Deo, et forte etiam Societati, cui secundum Deum salutem suam acceptam referebat, gratificaturus, grauiter ac modeste temerarij fabulatoris calumnias diluit, et mendacia in apertum edito Germanice libello protulit.</p>
<p><note>122 Monachiensis Collegij incrementa.</note> Monachiensis colonia priore anno inchoata, Socijs Roma rogatu in primis Ducis huius autumno
<pb id='s135' n='135'/>
anni submissis ad iustam Collegij formam perducta est. Qui priore anno venerant, initio Quadragesimae, adornatis iam quatuor classibus in ijs docere publice quanta potuerunt maxima exordij celebritate occoeperunt. Primum concionator noster, qui multum auctoritate apud ciues, apud Principem gratia valebat, quid profiteretur, quid propositum Societati esset, e suggestu Germanice exposuit. Concioni oratio Latina successit; cuius pars optimos conatus Principis prudenter commendauit, pars in litterarum laudatione versata est. Tum scholastici adolesecentes venuste Graeca quaedam et Latina carmina pronunciarunt: ac demum habitum ab ijsdem non iniucundum drama celebritatem clausit. Quae res noua et: mira populo visa Gymnasij nomen secundo rumore differens auditores ad rercentum allexit. Nec minus interim in templo pietatis res, quam litterarum in Musaeo seruebant. Quae summo Princeps cum animi sui gaudio cernens, nihilque magis timens, quam ne operariorum paucitas oneri succumberet, destinato ipse vberiore vectigali ad <note>123 Litterae Ducis Bauari de Monachiensium Sociorum feruore.</note> plures alendos subsidium ab Lainio precatur his verbis: Ex litteris, quas de mirtendis ad nos e Societate vestra viris anno ad te proximo dedimus, satis, vt remur, constat, quid de vniuersa instituti vestri ratione nobis persuasum sit; quantum inde labenti Christianae rei commodi polliceamur. Necsan nosspes ista fefellit vnquam. Illi enim ipsi de Societate vestra, quos nuper ad nos misisti, ita se primo statim aditu composuerunt, vt et vitae sanctimonia, et in docendo mira felicique alacritate caeteros suos fratres Collegij Ingolstadiensis laudabili quadam, et Ecclesiae Catholicae vtilissima aemulatione velle viderentur vincere. Et nunc iactis feliciter fundamentis publicis concionibus, et priuatis etiam adhortationibus rem fortius tentant. Quassatos vineae Domini muros ita sine intermissione reficiut, vt non modo furiosus ille aper egregie ab vuis arceatur, sed vineam ipsam seminibus noxijs et sentibus perpurgatam spes sit puriorem conseruari haud difficulter posse. Ex his vestris Seminarijs primitiuae Ecclesiae faciem iam iam contueri incredibili gaudio gestimus. Quis enim, nisi sit ipse quoque communi, qui totum prope Christianum per orbem grassatur, morbo infectus, non laetetur ex animo insanam haereticorum pertinaciam summa eruditione, innocentiaque vitae tuorum tandem infringi? Vere igitur ac merito tibi gratulamur talium filiorum Parenti, in quibus reuiuiscentis religionis extirpandarumque haeresum, vna firmissima spes consistit. Caeterum in hac nostra laetitia vnum est, quo vehementer commouemur. Cum enim vere credentium, qui in dies magis ac magis augetur numerus, id efficiat, vt praeter quotidianos in schola docendi labores, plurimum sit in templis quoque concionando, faciendo, impertiendoque diuina sacra, et infinitas piorum confessiones audiendo, parumque confirmatos fideliter edocendo desudandum; valde veremur, ne pauci isti tui operarij tanto oneri diu ferendo non sint. Rogamus igitur clementi studio, quemadmodum etiam superio ribus nostris litteris a te contendimus, vt occupati ssimorum, et ipso sub pondere collabentium filiorum misertus, plures in hanc copiosissimam messem emittas, qui cum illis, qui iam hîc sunt, integrum Collegium constituant; cui nos quidquid erit necesse ita suppeditabimus. vt et nostrum in venerabilem istam Societatem vestram amorem plane iterum testemur, et sacrosancta Catholica religio domicilium apud nos perpetuum habere possit. Viaticum quoque ad Canisii arbitrium praesto erit. Ad hec postulata, iustissima optimi Principis duplicatus est Sociorum Monachiensium numerus, vt iam circiter viginti essent.</p>
<p><note>124 Oenipontanum, Dilinganum, et Tirnauiense Collegia accepta.</note> Oenipontanum quoque postulatu Caesaris, et Dilinganum Collegium Othone Cardinali Augustano flagitante accepta sunt. Sed ad tot examina simul educenda nondum soboles maturuerat. Iam diu Nicolaus Olahus Archiepiscopus Strigoniensis instabat, vt Societas in suum quoque Collegium succederet, quod Tirnauiae in Pannonia, vbi hoc tempore, capta aliquot ante annis a Turcis Strigonia, sedes Archiepiscopi erat, moliebatur: et destinati aliquot sunt exijs, quos Romanum Collegium in Germaniam misit, qui in Pannoniam irent. Verum et armis Turcarum perstrepentibus, et: aliunde obiecta est mora.</p>
<p><note>125 Res Lusitaniae.</note> Interim in Hispaniae prouinciis haud vnus rerum vbique tenor fuit. Multo quam alibi secundiorin Lusitania: praesertim quod Borgiae ibi presentia, et domesticorum ad officium, et externorum ad venerationem Societatis inflammaret animos. Eboram anni superioris exitu attigit, egregio Theologorum pari ad eius incrementum Academiae ex Castella prouincia ducto, Ferdinando Petrio, qui nuper; et Petro Paulo Ferrerio, quianno ante ad Societatem accesserat. Communem <note>126 Borgiae morbus et humilitas.</note> omnium gratulationem, qua exceptus Borgia est, continuo morbus eius repentinus et grauis, qui demum in tertianam euasit, solicitudine ac moerore turbauit. Qua re cognita Cardinalis Henricus, et Regina Catharina hominem e suis nobilem qui inuiseret, officiosissime destinarunt cum viatico apparatuque modico, vt facilius acciperet; regiaque lectica, qua Olisipponem ad commodiorem certioremque curationem deueheretur. Regio apparatu remisso sanctae et paupertatis et humilitatis non minus in mala, quam in bona valetudine tenax Franciscus, ne tamen Principum benignitati videtetur ingiatus, Olisipponem, cum primum meliuscule <note>127 Olisippone florent studia et litterarum, et pietatis.</note> habuit, transtulit sese. Hîc simul studia litterarum ad sancti Antonii cum frequentia, tum nobditate profectuque discentium, simul pietatis ad sancti Rochi omni genere, consueti operis florentia reperit. Ardens Consalui Vazij Melli facundia cunctam ciebat vrbem. Priusquam luceret, foresque paterent templi, ingens famulorum caterua locum in concione dominis praeceptura porticum obsidebat. Tum in Collegio aeque ac domo Professa eximij Fratrum Patrumque ad perfectam virtutem impetus erant: adeo vt quae ibi quotidie gerebantur, tractare ac cernere minus assuetis prorsus mirabilia viderentur. Ad remotissimas profecturi gentes, Indiam, Brasiliam, Iaponiam adituri paucis
<pb id='s136' n='136'/>
horis antequam pedem in nauim inferrent, de profectione admonebantur: idque obedientiae genus ambientes, feliciores se, quibus euenisset, rati, vix spatio ad salutandos in digressu amplexandosque Fratres concesso, quos nunquam amplius <note>128</note> essent reuisuri, laetissime conscendebant. Non minus hilariter sanctae paupertatis, ad sancti Rochi presertim, vbi eius copia maior, tolerabant incommoda. Raro pulmentum apparebat in mensa nisi e suilla, idque raro. Prae togarum inopia, palliis, quibus vtebantur in publico, domi ad arcendum frigus obuolueb antur: tantaque in penuria sua egentiorum memores, ne buccellam suam soli comederent, nihil patiebantur in mensam e culina deferri, ex quo non ante pars mendicis diuidenda decerperetur. Iam ad excipiendas confessiones, diutissimeque sedendum in templo, ad rudes siue pueros, siue agricolas edocendos, ad euertenda peccata, ad properandum <note>129 Ignatij Acebedij feruor eximius</note> quocunque obedientia et caritas signum daret, intenti omnes, accincti ac prompti. Ignatius Azebedius, vt firmitate virium ae robore corporis, ita obeundis laboriosis odiosisque ministerijs excellebat. Ille praeter communia sacerdotibus domi munera, idem ad suborientes necessitates, quocunque vsus ferret, accurrete: idem Christianam explicare domestico in templo doctrinam: idem valetudinaria cum insanabilium, tum regium visere: idem custodias pub licas adire. Haec autem simul omnia ordinaria ei prouincia erant. In custodijs, vbi verba fecerat, illico ibidem assidens audiendis confessionibus ad serum vsque diei perseuerabat. Nosocomia haud raptim perambulabat: sed nihil tam tetrum ac triste obijciebatur sensibus, quod in Christi gratiam, animasque hominum, si corpora non posset, saltem sanandi conatu non fortiter appeteret. Quodam die instante iam prandio, cum forte audisset sat procul ab sancti Rochi supplicium de nocente sumendum, omissa sui pascendi cura, ieiunus ad hominem damnatum festinauit, itaque confirmauit, vt supplicium in facinorum poenam suorum tolerans, et animam suam multum Deo commendans, cum bona spe vitam finiret. Quod factum ideo nominatim natratur, quod Romanus de Societate hospes, qui cum admiratione notauit, in id forte incidit, non quod singulare censereturin Ignatio, ac non potius inter quotidian a notis reponeretur. Cuius quam fortis caritas <note>130</note> esset, ex eo etiam, quod subijciam, apparebit. Est Olisippone cura aegrorum sane diligens, tamen miselli tres homines, siue quod plane desperatum, siue quod supra modum horridum ac foedum erat malum, abiecti destitutique omni ope iacebant. Id ad Ignatium, quem talibus delectari nun cijs notum erat, defertur. Is extemplo quasi ad monstratum sibi thesaurum aduolat. Ecce autem reperit non hominum faciem, sed cadauerum putrescentium horrendam figuram: blandisque interrogatiun culis explorans animum, haud miserabilem minus statum eius deprehendit quam corporis. Non potuir tantae conspectu calamitatis non grauiter commoueri. Quare et corporibus, vel certe animis, quorum vt maioris momenti, ita minus desperata curatio erat, medendi cupidus; cum receptaculum in hospitali peregrinorum domo, quo miseros inferret, impetrauisset; piosque viros, qui cibatum eisdem ne cessarium quotidie submitterent, reperisset; ipse chiturgica tractare ferramenta, fascias ceromataque non horruit. Omnes principio, sed vnum in primis, qui ad caeteram calamitatem omni sordium genere coopertus lacerabatur, Ignatius suis ipse spoliauit manibus, totondit, abluit, perpurgauit. Alius semeso immaniterque exulcerato toto corpore spectaculum praebebat vsque eo dirum, vt absque nausea vix quispiam toleraret. Ipsemet aeger inuisentes magnis absterrebat vocibus, <note>138</note> ne propius accederent. Leo Henricius Eborensis Collegij et Academie Rector cum Olisipponem vna cum Borgia venisset solennem ibi professione editurus, particeps pij futurus operis, Ignatio eos homines, quod quotidie saepius faciebat, visenti voluit ire comes. Sed Leonis constantiae nequaquam respondit imbecillitas corporis. Dum spectat iuuatque curationem, elanguit, atque defectus animo est; et tamen Ignatius praesentissimo animo tractabat vlcera, abstergebat saniem, apponebat fila ac linamenta, obliniebat, obligabat. Quibus obsequijs cum eos sibi miseros conciliasset, planeque red didisset obnoxios, emollitis iam praeparatisque animis institit facere medicinam. Nec difficile erat quem vellet in modum formare ac fingere. Expiatis itaque confessione criminibus, toti ex diuina voluntate pendentes, magna patientia magnam illam ferentes miseriam, num quam deserente Ignatio, tandem moriendi finem fecerunt. Haec pro gustu sint vite Ignatij quotidiane, que dum Borgia Olisippone esser, acciderunt; vt intelligatur, quibus gradibus ad martyrii nobilem palmam, quam demum in Brasilica nauigatione ab haereticis cosecutus est, sibi arcensum pararit. Interim vero, dum in morbis curandis alienis egregie desudabat Ignatius, in suis perferendis Ludouicus Consaluius strenue exercebatur. Etenim ex quo Lusitaniam attigerat, alio super aliud perpetuis malis grauissime conflictatus ita postremo oculis laborabat, vt alterius vsu diu careret. Ad haec non parum habebat aegrum Regis instituendi solicitudo. <note>132 Ludouicus Consaluiut conatur ab se institutionem Regis amoliri.</note> Ad caeterasille quidem causas, quibus illud ab se onus auertere nitebatur, etiam infirmitatem corporis apud Reginam et Cardinalem excusabat: robustum, certiorisque valetudinis magistrum assumerent, cui integra pueri institutio relinqueretur: nollent se id aggredi, quod perfecturus non esset: quin etiam tam assiduos, inter seque connexos morbos pro diuinae voluntatis indicio consilium illud damnantis, acciperent. Sed illi pariter in coepto perstabant. fructum vberem, qui ex tali doctrina sperari deberet, magnifice explicantes; Deum, quandoquidem non nisi maxima eius laus proposita esset, sine dubio et consilium probare, et auxilio affuturum. Daemoni potius optime consulta disturbare, et publicum sanetae Ecclesie bonum interuertere molienti morbotum tricaeillae tribuerentur. Pueri quoque Regis docilitatem miram depraedicabant, et vt animos Ludouico facerent, et quod ita res erat. Addebat Regina id Ioanni quoque Regi, antequam ex humanis decederet, fuisse consilij, vt Sebastianus Magistro de Societate, traderetur in disciplinam,
<pb id='s137' n='137'/>
Quare siue aliterfaceret, siue quempiam Ludouico <note>133</note> praeferret, videri sibi se diuini spiritus impulsui restituram. Quae Ludouico leue praebebant solatium, nihil aegre ferenti nisi quod id muneris hanc profitenti disciplinam viro minus videbatur conueniens: verebaturque postremo, quamuis res optime verterer, ne exemplum domi forisque noxium foret. Plus enim Societatem ex istiusmodi munere, si semel infeliciter administretur, detrimenti capturam, quam comodi, quamuis e sententia sepe cadat. Quod que a Principibus peccantur, conspectiora odiosioraque vulgo sunt, quam quae iuste pieque geruntur. Acrecte factorum, vt fauent suis ducibus populi, quisque libenter auctores Principes facit ipsos, ad eosque gratiam defert; peccatorum vero causas et inuidiam gaudet in alium quempiam deriuare. Tamen, vbi nonnihil explicitus morbo est, auspice ac duce Christo diuinae <note>134 Quam inierit instituendi rationem.</note> prouidentiae successu permisso, initium docendi aestate ineunte magno animo fecit. Ratio doctrinae huiusmodi erat. Iussit in altera tabellae facie litterarum formas egregie pingi, vt species ipsa blandimento colorum pueriles allectaret oculos, et acrius in mente impressas relin queret notas: in altera loricas, scuta, galcas, hastas, sclopetos, bombardas, aliaque armorum genera appinxit, vt eodem tempore ad perfectam Regis formam educatus, quasi bellicae pacataeque sapientiae elementa condisceret. Ad haec ex precipuis regni Lusitani veteribus institutis libellum quam pulcherrimis characteribus conficiendum curauit, vt dum in ijs agnoscere litteras, connectere syllabas, et cursim legere puer assuescit, ad auitam quoque eius regni disciplinam, quam multi labi paulatim ac solui querebantur, afficeretur. Bis quotidie ante et post meridiem assignabat exigebatque pensum: eamque subtristem exercitationem historio la condiebat e sacra profanaque memoria delectis exemplis, inter que quasi salubri in caelo pueri animus educatus, colorem vegetum, sanumque duceret robur. Nec vlla ei narratio iucundior accidebat, quam si qua ad Mauros Turcasque pertineret: in quos <note>135</note> tantum odium concipiebat, vt saepissime dictitaret, olim sibi id genus omnes mactandos. Porro materia et indoles plane erat Christiana, ac regia: ex qua iure summa sperare liceret omnia, nisi honorariorum puetorum consuetudo, quibus haud similia erant ingenia, non paucas opinionum bonarum, quae inserebantur, elideret. Cum se mane in regiam cum socio Ludouicus contulisset, vesperi singulis diebus ad Collegium referebat. Diem in semota ab tumultu aulico aedium haud magnificarum parte, orando plurimum ac studendo ducebat. Ibidem soli prandebant: et quidem initio satis lautae afferebantur epulae; verum Ludouicus vehementer gratijs actis cum diceret, si valetudo postularet, regiase beniguitate libenter vsurum: caeterum quamdiu diuina gratia valerent, non esse cur ab sui Ordinis more regulaque discederent: vtique cum regia quoque in domo Religionsi essent, nec deceret, quod Lusitano. Regi inferuirent, laxius caeli regi famulari. Ad haec serio deprecans obtestansque, ac magni loco beneficij postulans, quamuis aegre, tamen ab Regina impetrauit, vt nil exquisitum, nihil e volucrum genere, sed frugales dumtaxat, et quam simillimos domesticis praeberi sibi cibos patetetur. Idque Ludouicus siue ad continentiam sibi, siue ad exemplum alijs potius duxit, quam si parem seueritatem in optime instructa mensa seruasset.</p>
<p>Iam Borgia Purificationi Deiparae sacro die cum in Leonis Henricij solennibus votis concionem habuisset, negotia, et splendorem aulae fugiens, continuo Eboram cum eodem Leone redierat. Hîc totius Quadragesimae diebus Dominicis in templo vrbis principe concionatus est <note>136 Dominicanorum Eborensium caritas et modestia.</note> rogatu praecipu e Dominicanorum Patrum: qui cum annorum multorum consu etudine ius adepti quoddam eius suggesti viderentur; rati e Dei maiore gloria fore, si inde Franciscum populus audiret, vltro id mumus ad eum, adhibitis, vt susciperet, precibus, detulerunt. Nec sua viros optimos frustrata opinio est. Ex Francisci dictione fructus vberrimi extitere. Quippe cuius ea erat vita, ea fuerat olim fortuna, vt conspectus ipse pro oratione acerrima esset. Quod significauit paulo post Cardinalis Henricus: qui cum ad extremam Quadragesimam Eboram venisser, rogarique Franciscum iussisset, vt certo die concionem haberet, eo valetudine solito grauiorem excusante, <note>137 Cardinalis Henrici de Borgia dictum.</note> quae loqui non pateretur, subiecit, Nolim loquatur: sat mihi fuerit e superiore loco hominem aspici, qui quidquid habuit, cum tantum haberet, Dei causa totum deseruit. Venit Henricus Eboram, vt, quoniam ibi aderat Borgia, fundatam ab se Academiam videns Deo grates pro ea re rite ageret, et Academiam legibus institutisque firmaret. Quo primum die ad Collegium iturus erat, vt quo honore Collegij et Academiae parentem decebat, exciperetur, Leo Rector quotquot ad Gymnasium discipuli ventitabant, conuo <note>138 Academiae Eborensis status.</note> catos ad aedes Cardinalis praemittit. Distributi suas quique in classes bini ordine processere: lectique e singulis classibus bini adolescentes, vbi ad Cardinalem venerunt, duobus Epigiammatis altero Giaeco, Latino altero patronum salutarunt. Postremus accessit cum Doctoribus Rector, qui paucis Lusitanice affatus vniuersum illi eum coetum tradens, eiusdem manum vna cum Doctoribus de more osculatur: dem toto praeeunte discentium agmine, ciuitate omni ad spectandum circumfusa, ad Collegium aere interim vniuerso templi principis aliorumque festo plaudente <note>139 Borgiae humilltas.</note> sono, deducunt. Pater Franciscus, quem podagre dolores longius prodire non siuerant, ad fores Collegij vna cum rei domesticae inferioribus administris occurrit; aitque, quoniam insignium et doctorum hominum agmen egisset Rector, se cum apto sibi coetu simplici adesse, atque eum quoque summa cum animi voluptate palam profiteri in Cardinalis potestate se esse. Tum pauca in commendationem munificae eius pietatis adiecit, submissione tanta, tamque humili habitu, vt ad operiendum caput adduci nun quam potuerit. Sed ab Henrico valde vt operiret certante, suo ac Societatis nomine instans expresserit, vt exigua ea cum veneratione longe et dignitati ac benignitati eius impare adstare ac loqui se pateretur. Vbi finem dicendi Franciscus fecit; respondit Cardinalis sperare se affore sibi a Deo vitam, quoad et coepta ad culmen perduceret, et voluntatem suam erga Societatem prolixius explicaret.
<pb id='s138' n='138'/>
<note>140</note> Inde procedit in templum, cuius valuas et columnas intexta e trium linguarum principum carminibus ingeniosa aulaea vestiebant. Hîc praeparati sacerdotes cantoresque hymnum, <hi rend='italic'>Te Deum laudamus,</hi> iucunde modulantur ac pie; et Cardinalis ad aram progressus maximam sancti Spiritus implorationem subiungit, quam dum ex formula pronunciat, ita est sensu tenero sanctae dulcedinis delinitus, vt extrema verba prae lacrymis aegre deprompserit. Clausit celebritatem gratulatoria oratione Simon Viera noster, orator idem et poeta insignis. Reliquis deinceps diebus haud minore cum voluptate litterarias omnes exercitationes singillatim Cardinalis inspexit. Interfuit de natura, deque Deo disputationibus: singulos praeceptorum e cathedra docentes audiuit: puerorum quoque acribus ingenijs, ardentibusque concertatiunculis recreatus est: ad haec repositam superioris anni tragoediam mire probauit; testatus ea expectationem suam, maximam licet ex <note>141 Cardinalis Henrici cura de Academia Eborensi perficienda.</note> fama praecepisset, longe esse superatam. Omnibus denique exploratis, tantum laetitiae fructum se percepisse Borgiae confirmauit, vt diceret totius sibi operis persolutam abunde mercedem a Deo videri; eoque alacrius confestim animum ad opus perficiendum, aedificijsque, et institutis stabiliendum admouit, illud inprimis curans, vt quidquid statueret, cum institutis Societatis vsquequaque congrueret: vt qui Patres rebatur, quod suis consentaneum legibus esset, tum amplexuros libentius, tum enixius et facilius promoturos. Nam quod inuitis, et praeter disciplinam imponitur, nec bene, nec diu fertur. Interestque patronorum, si perpetua amant opera sua, incolumitati eorum per quos ea sustinenda sint, consulere. Alioqui male munit, quod fundamentis obest, parumque est cauta fultura, per quam id, cui ipsa insistit, labefactatur. Praeter Collegij reditum, item certum curandis in valetudinario pauperibus academicis assignauit. Duo adolescentium contubernia, prouentibus auctoritate summi Pontificis ex aede maxima transsatis, instituit, vt in altero quinque et viginti Theologicis rebus, in altero duodetriginta conscientiae doctrina e tota Archiepiscopatus dioecesi praeterquam ipsa ex vrbe lecti, ad inscitiam fugandam, et commodos sacerdotes creandos erudirentur. Idem vt aditus ad magisterij lauream cuiuis pateret merenti, ac simul ineptis sumptibus parceretur, simul quisque non nisi ab ingenio ac doctrina sciret approbationem sibi ac plausum expectandum; in publicis disputationibus vetuit, stragula veste ornari gymnasia: tibicines, auloedos et quaeuis musica instrumenta summouit. Postremo Magistratibus, qui academicorum cognoscerent <note>142 Eborensium Sociorum feruor.</note> causas, tum laicorum, tum Clericorum creatis, de mercatu quoque in academicorum opportunitatem indicendo cogitare coepit. His prouidentissimi Principis conatibus egregie Sociorum in paranda primum sibi Christiana sapientia, dein communicanda cum proximis nauitas et solertia respondebat. Species erat digna visu, quam quisque vilissima ambiret munera; quantaque cura operam daret, vt quod impetrarat, quam cumulatissime exequeretur. Tum maxime cum vacabatur ab studijs litterarum, in opera se pietatis tanquam effusis habenis dabant. Extemi adolescentes praeceptorum suorum, aliorumque Patrum, quos et summe colebant; et, quia maxime honoratos rebantur, existimabant (quod in saeculo fit) ab humilium tractatu ministeriorum abesse oportere; vbi alium videbant aedituo famulari, alium ianitori, alium in lacera sordidaque tunica obsonatorem per vrbem sequi oleribus alioue onustum obsonio, haerebant admirabundi; laetisque illis, et in cruce Domini gloriantibus pudore ipsi suffundebantur. Ac vir Ecclesiae Eborensis primarius cum forte in vnum e Magistris, quem dudum nouerat Theologiae Doctorem, lignain culinam deferentem incidisset, domum reuersus rem Canonicis omnem narrauit, identidem cum admiratione iterans; Deus bone quam dissimilia sunt horum Patrum, et aliorum hominum in animi remissionibus studia. Humilitas his oblectamentum est: pro requie ac delicijs laboriosa sui contemptio. Nec vero domi illi tantum ad suam, verum etiam foris ad vtilitatem proximorum exercebantur primarum inter se virtutum caritatis, et sanctae humilitatis officia copulantes. <note>143</note> Est Eborae foro in extremo fons publicus, ingens, manu factus: quo opere nobili atque magnifico per duodecim millia passuum magna vis optime aquae deducitur. In aduersa fori parte custodia est publica ciuitatis: Archiepiscopi vero carcer modico interuallo a foro disiunctus non nisi frequentissima via per medios artifices varij generis adiri potest. vtrobique autem aque inopia laborabant vincti. Qua cognita re Collegae in caeteris summissionis et caritatis muneribus id quoque vsurpabant. Luce palam expediti ad eum fontem cum vasis accedebant, et quantum ad multos dies satis foret aquae, vtrumque in carcerem deportabant. Iam nosocomia adire, consolari et edocere iacentes, lectos eorum sternere, sordes euerrere pauimenti, huiusque modialia vetus, et vbique nostrae iuuentuti consuetum <note>144 Discipulirum pietas.</note> est opus. Sed illud accidit Eborae singulare. Populares discipuli saepe in aegrorum vinctorumque obsequijs admirati Magistros (vt nihil est humano ingenio ad imitationem procliuius, neque genus aliud alterius quam discipuli Magistrorum) aemulari talia exempla coepere. Itaque adolescentes opibus et genere nobiles abiectis pallijs, raptis vndecunque vasculis certatim per medium forum, et celeberrima compita ex fonte solatia miseris deferebant quouis pretioso latice tanto grariora, quanto ab vsitata minus benignitate profecta; vt vinctis non corporum magis aqua illa leuaret sitim, quam nouae spectaculum pietatis sanctum animi aestum accenderet, considerantibus non quid sibi, sed qua manu daretur; nec quanta emptum pecunia, sed quanta ingenui pudoris victoria, et quasi impensa. Caeterorum vero ciuium plurimi fixo ad spectandum gradu, sublatis ad celum manibus gratias Deo agebant, quod talis Eborae soboles adolesceret, haud sine aliqua querimonia temporum suorum, quod sibi olim adolescentibus institutores ijdem non contigissent. Deus quoque id operis sibi esse cordi ostendit, multos eorum adolescentium dignos ratus, quos ad varias Religiosorum familias, hoc est ad suam familiaritatem intimam, statumque
<pb id='s139' n='139'/>
perfectionis acciret. Fuit prae caeteris vnus, qui ne opus serio aggrederetur, verecundia cum prohiberet, inter condiscipulos certatim festinantes, pallio stabat vtroque ab humero decenter demisso et explicato, solum interdum ad quempiam sodalium adiutandum genis rubore ardentibus <note>145 Bonum opus melioris est semen.</note> modice proferens manum. Sed tandem ipsummet, dum aliorum constantiam reputat, incipit pudere pudoris sui. Quare molesto e luctatu victor, repente pallium complicat, reijcit in humeros, prosilit accinctus in medium, et multis mirantibus, nonnullis etiam nequaquam dictis (vt fit inter adolescentes) parcentibus, manum vtramque vasis onerat: nec multum viae processerat, cum animum ad Societatem adijciens, perfectam de saeculo reportare victoriam staruit. Vsque adeo bonum opus melioris est semen. Maius in adeundis nosocomijs erat certamen. Notato die, quo Academiae vacabant exedrae, praeuenire Collegij Patres certabant. Atque adeo, quoniam ipsos religiosae functionibus disciplinae solutos, prodire domo, vbi libitum esser, nil prohibebat; saepe ita praeueniebant, vt aegrotantium corporibus diligenter ab ipsis procuratis, nihil reliquum fieret Socijs, nisi vt vel audiendo confessiones, vel fidei docendo capita, vel adhortando ad patientiam, et alijs consuetis officijs procurarent animos. Quam vero non leuiter, et dumtaxat in speciem nobilis iuuentus Christianis hisce laboribus, verum serio ac plene fungeretur, vnus indicio fuit dies. Quo die cum permulti couenissent, neque ex ordinarijs operibus affatim cunctis esset, quod agerent; sese mutuo cohortati, et ad laborem, et ad contumaciam sensuum subigendam insigne facinus edidere. Lectos omnes moliuntur, et quidquid subter latebat sordium (latebat autem plurimum) euerrunt egeruntque angulos scrutantur omnes, sellas, arculas, abacos loco mouent; totum denique noso comium perpurgatum ac nitidum quasi aulam Principis, aut sacram aedem relinquunt. Hac discip lina paulatim perturbationibus domitis, deletisque ex animo falsis mortalium de honesto turpique opinionibus haud peroperosum erat, <note>146 Adolescentis Chirstiana lenitas et patientia.</note> si casus inciderent grauiores, acriusque mordentes, moderate eos ferre. Quin adeo euenit, vt in coetu adolescentium impotentior quidam condiscipulo plane absque causa, voce irritatus leuissima, colapho genam feriret; isque repente ad percussoris prouolutus pedes, alteram, si liberet ferire, genam promptam offerret. Infregit haec species sodalis ferociam, et adstanes ita permouit, vt vix manus ab audaculo abstinerent, conuicio obruerent, poenas minitarentur. At is, ad quem pertinebat iniuria, ita vt erat, demissus in poplites nihilo secius rogare obtestarique sodales, vt conquiescerent; nihil se putare sibi factum iniuriae. Haec gesta publice, et per vrbem vulgata celeriter ea omnium admiratio excepit, vt coactis ad suos coetus, quae Capitula vocant, principis templi sacerdotibus, fuerit, qui eius mentione inducta, diceret assentientibus caeteris, <note>147 Duorum Tironum</note> gratias Deo agendas, quod tam insigne Euangelicae moderationis exemplum suis temporibus edidisset. Necillud indignum relatu, quod duo Societatis Tirones edidere. Hi peregrinatum de <note>Eborensium patientia.</note> more missi, dum reuertuntur, nobili in oppido septemdecim ab Ebora passuum millibus (quod cautum erat regio edicto, vt, si qui firmi valentesque mendicarent, virgis publice caederentur) iniecta manu dantur in vincula. Index diuersos, vnde, quo, quamobrem peregrinarentur, interrogat. Illi sanctorum Patrum memores, qui grauissima declinare probra, cum facile possent, noluerunt, non nisi quantum sat erat responsi dabant, nihil malentes, quam palam per oppidi compita vapulare. Iudex haerere, et secum ita disserere: En ambo fidenter planeque respondent: consentientia interse, vnum plane atque idem loquuntur: modestia, qua respondent, vultus ac totius oris habitus probos indicat viros. At ex altera parte adolescentes optime constituti cur vagantur? cur mendicant. Quae, Religio peregrinantium ei loco, vnde venire se aiunt? Quid factu pronius ad poenam fugiendam, quam simulare pietatem? Hoc nomine alitur segnities, et ad maleficia aditus vagis hominibus aperitur. Ad hascesuspiciones accedebat, quod alteri Nouitiorum nomen erat Emmanuel; ac verebatur iudex, ne Emmanuel quidam esset fur perid tempus ac latro nobilis, qui forte ad speculandam notan damque praedam eo habitu ausus esset de die oppidum peruagari. Itaque ergo in eam partem sententiam fert, vt virgae expediantur. Erant eodem in oppido adolescentes nobiles, qui ex Eborensi Academia domum reuersi optime vinctos norant; ac mendicantes paulo ante per oppidum conspicati ad se perbenigne inuitarant. Et illi, quoniam sibi more Nouitiorum Societatis experimenti causa missis mendicato esset viuendum, gratijs actis, insuper ad patientiae materiam rogauerant, ne qui essent, cuiquam proderent. Hi, vbi rumor increbuit, duos illos iuuenes, qui cultu peregrinorum per oppidum stipem quaeritabant, captos esse, iam iamque verberandos, propere domesticos vrgent, ne sinant hominibus adeo de se bene meritis talem gratiam rependi. Eos esse de Societate iuuenes. Quae simul ac viri primarij audierunt, non pauci ad iudicem peruolant. Re iudex comperta Tirones illico euocat, blandeque solatus ad pedes aduoluitur, ac veniam supplex precatur. Ciues certatim domum inuitant, munera mittunt, honorifice comitantur. Illi vero hisce honoribus quam proxima ignominia propemodum aegriores, accusabant sese, quod digni non essent habiti, qui in Christi Iesu gratiam contumeliam verberum paterentur.</p>
<p><note>148 Duorum item Sociori. Conimbricensium patientia.</note> Geminam omnino in pari re virtutem prompsere, Deique bonitatem Socij duo Conimbri censes experti sunt. Conimbricam Borgia, rebus Academiae Eborensis cum Cardinali compositis, venerat, iter, quo festinabat, ad sancti Felicis intendens. Conimbricae domesticorum precibus octo circiter dies coactus subsistere, eo spatio cum sua pariter ac caeterorum sancta laetitia quater domi Socios, bis e suggestu populum allocutus est. Erat eodem tempore ibidem Prouincialis Michael Turrianus. Quare et eius, et Francisci in primis praesentia accensa vehementer est pietas iuniorum. Humi prostrati certatim opera ardua, ad sensum aspera, ad vulgi famam vilia flagitabant. Peregrinationes
<pb id='s140' n='140'/>
diuersae Socijs quadraginta iniunctae: quas certis monitis premuniti non consueto cultu, sed extrariorum discentium habitu cum suo ac proximorum profectu multa perpessi, aucta perpetiendi plura et maiora siti alacres peregere. Ex his bini dum ad Virginem, quam ibi Nazarenam appellant, procul ab Conimbrica leucas circiter duodeuiginti iter habent, nocte oppressi inopia hospitij ad obuium mapale concessere. Ibi dum super paleis fesse sternunt corpora, excitatus agricola, et suspicatus fures, vociferatur, teloque conquisito, quod Deus noluit venire ad manus, tamen multa minans, conantesque satisfacere, et humiliter comprecantes, ne vltimo illo perfugio excluderet, clamoribus obruens, nec patiens contra fari, peracerbe exturbat. Illi, vtvt licuit nocturna in caligine, aliud non longe situm mapale speculati, ad id recipiunt se. Iamque via molestijsque fatigatos prima sopiebat quies, cum repente armati lictores ab rustico, qui eiecerat, locumque notarat, euocati deductique colligant, et in ius rapiunt. Tum vero fratres posita quiescendi cura, cum id tempus esse, quod toties expetiuerant, ad meliora sibi oblatum, ad sanctae crucis fructus degustandos intelligerent, laeti sequuntur: paucisque a iudice interrogati traduntur in carcerem; vbi reliquum noctis ingenti cum animi sui gaudio in psalmis ac precibus transegerunt; pro lictoribus, a quibus capti, proque rustico, qui capiendos curauerat, <note>149</note> tanquam pro benemeritis multum orantes. Id nimirum aerumnarum atque poenarum, quas Lusitani maxime Socij vsque in Brasiliam, et Indiam petitum eunt, rudimentum et gustus erat. Quo de hominum genere quid ni, quod Seuerus de sancto Martino pronunciat, affirmare salua modestia fas sit: Si Ethnicis aetatibus extitissent, quacunque libuisset Tyrannis crudelitate martyrium fuisse facturos? Nunc, quando vera acies deerat, ea Deus velut vmbratili pugna animosorum pectorum exercebat virtutem, solabatur ardorem, subiectisque mox blandimentis fiduciam nutriebat. Postero enim die interrogationibus pressi inclusique se et Societatis et Collegij Conimbricensis alumnos profitentur esse; et ad fidem faciendam ipsiusmet oppido Praefecti filios, qui in Academia Conimbricensi studuerant, cognitores dant. Ab his cogniti extemplo honorifice dimittuntur: et cum serum dieiiam esset, pessimeque haberent, quod noctem insomnem, diem ieiunum peregissent; quitemperare amara dulcibus gaudet Deus, fecit vt ab ijsdem adolescentibus, qui agnouerant, domum adducti recerearentur.</p>
<p>Caeterum valuit Borgiaepraesentia ad Societatem <note>150 Collegij Brachatenfis primordia.</note> in Lusitania nouis quoque sedibus augendam. Collegio Bracharensi, et domicilio in vrbe Portus initium factum. Patente gloriatur Bracharense Collegium Bartholomaeo de Martyribus. Is eius ciuitatis Archiepiscopus fuit, e generosa sancti Dominici sobole eximium germen, Praesul omnibus Euangelicae sapientiae luminibus clarus, qui demum abdicata administratione coenobio sibique se reddidit: cuius et opera oppido salutaria duo extant: quorum alteri Compendium spiritualis doctrinae, alteri Stimulus Pastorum titulus est: vnde qualem se ipse Coenobitam, qualem Pastorem formarit, est in promptu cognoscere. Societatem intime norat iam inde ex eo tempore, quo Antonio Ludouici fratris Regis filio notho, vnaque nostris aliquot iuuenibus Theologiam Eborae explicarat. Ergo vt primum designatus Antistes est, ad Lainium ita scripsit: Se multis ab annis sanctae eius familiae summa deuotione et dilectione deuinctum esse: quam procul dubio crederet caelitus emissam ad horum miserabilium temporum ruinas et calamitates reparandas. Itaque cum primum adactus esset (vere enim adigendus ex obedientia fuit) a Preside suo onus Ecclesiae Bracharensis subire, mentis oculos coniecisse in Patres sacrae Societatis, tan quam in primos coadiutores suos in opere Domini, primaque instrumenta diuinae gloriae in partibus illis egentissimis. Proinde precari ne sibi Pater in hac re velit deesse. Ecclesiam Bracharensem, sicut primatum obtinet in Lusitania, ita latitudine regionis, et innumera multitudine Ecclesiarum parochialium primam esse: atque adeo quam plurimos populos in summa egestate doctrinae et exempli, et ipsum Cleri ordinem nimium iacere. Aliquot igitur, minimum decem, aut duodecim, et ad pueros edocendos, et ad conscientiae nodos explicandos, et ad concionandum attribuat, donec Collegium numeris omnibus pro opibus suis absoluat. His ad Lainium perscriptis, sacerdotes duos, vnum non sacerdotem a Patribus Lusitanis impetrar, <note>151</note> et Bracharam praemittit. Illi in xenodochium recepti tum catechesi, quae coaetis vicatim tintinnabulo pueris, atque in princeps templum magno adultorum accedente numero ductis, quotidie habebatur (quaeres ex nouitate maiorem eo loco gratiam habuit) tum concionum frequentia, Sacramentis ministrandis, tollendisque et aliis criminibus, et maxime simultatibus, renouarunt ciuitati memoriam earum rerum, quas olim per immensos labores in xenodochio eodem Consaluus Silueria gesserat: et vehementer Antistitem perlata Olisipponem fama recreauit. Qui demum (cum iam Summus Pontifex lectionis eius auctor esset factus) vbi est consecratus, administrationem sui muneris ab lustranda dioeceseos parte, que propter locorum asperitatem maxime laborabat, inchoaturus, comitem secum Ignatium Azebedium cum altero Patre duxit. In ea peregrinatione ita Ignatius, itemque socius priuatae virtutis studium, publicaeque salutis industriam intelligentissimo probarunt Antistiti, vt vbi Bracharam venit, rem Collegij maturarit. <note>152 Difficultates in Collegij Bracharensis institutione.</note> Caeterum duplex obiecta difficultas; altera, quod idem bonus Antistes quaedam exigebat, quae vocare in pacta Societati moris non est. Quam ob rem Francisco Borgiae excurrendum Bracharam fuit: eoque agente quam commodissime potuit, ea mora sublata. Altera, quod et publicum ciuitatis concilium, et Canonici cum Clero coeperunt obsistere. Aiebat ciuitas quoddam sibi ius esse, ne quam Religiosorum hominum familiam in vrbem admiteret (nulla sane tum Bracharae erat;) recepta autem Societate, ex futuro etiam discentium concursu, annonam, qua maximam partem aliunde importata vtantur, angustiorem
<pb id='s141' n='141'/>
et cariorem fore. Quaeduo, si verum quaerimus, in contrariam nihilominus valebant partem. <note>153</note> Quippe Religiosae familiae tanto simulbono, simul ornamento sunt ciuitatibus, vt ijs carere poenae potius, quam beneficij loco numerari par sit. Et scholasticorum frequentia aduenarum haud dubio non asperat, sed magis laxat annonam. Plus enim inuehunt pecuniae, quam commeatuum absumant. Canonici vero, quoniam Archiepiscopus praecipua Collegij firmamenta e mensa detrahebat sua, negabant sibi fas esse de pecunia illa abalienan da assentiri; eo etiam minus, quod conferretur in homines alienos ab ipsius Archiepiscopi potestate. Perabsurdum videri Bracharam, quam in ciuitatem Archiepiscopo vtraque et sacrarum et humanarum rerum ditio sit, homines induci, qui extra omnem eius potestatem degant. Quod si iuuentutis institutionem expeteret, si Cleri eruditionem, si ad caetera auxilium; multo id opportunius (vt ad id loci factum sit) consecuturum per homines, quos ipse delegerit: ex quibus officium exigere, et pro voluntate rationem reposcere; quos ad alia atque alia admouere munera, et omnino versare, vt vsus ferat, demum et amandare et commutare cum melioribus integrum sit. Haec accuratis litteris Canonici et Clerus Antistiti responderunt, haud perperam disserentes si perinde factu atque dictu facilia attulissent. Interim per vrbem alioqui beneuolam (sed vt semel paucorum impulsu motae linguae sunt, nihil est lubricum magis) sermones feruebant in omni genere aduersus Collegium peracerbi. Tum Archiepiscopus et pacis cum suo Clero, et Collegij simul cupidus <note>154 Quomodo superatae difficultates</note> hanc inijt viam. Publicum erat Gymnasium Bracharae in auditoria quatuor partitum, adiuncta discentium in vsum aedicula sacra. Inchoata haec olim ab Archiepiscopo Iacobo Sosa Henricus frater Regis, qui postea ad Eborensem Ecclesiam transiit, is de quo paulo ante narratum est, ac postremo Rex fuit, exaedificarat. Successor dein de Antistes Balthasar Limpus ad conducendos in id Gymnasium Magistros illud ipsum ex mensa Antistitis sacerdotium contulerat, quod Collegio attribuere Bartho lomaeus meditabatur. Canonici in eam scholarum in stitutionem, et collationem pecuniae rite consenserant: quanquam ad exitum res perducta non erat, quod visus esset Rex Ioannes vereri, nequid Academiae Conimbricensi Gymnasium nouum officeret. Id cum Bartholomaeus cognouisset, hoc primum egit; vt tite Canonicorum illo consensu per scribam cognito, et a Canonicis redintegrato, scholarum institutio a Balthasare coepta, tradita etiam redituum possessione in rem conferretur: tum omnia, et scholas, et reditus in Collegium ipse transtulit, et probanda Romam ad Summum Pontificem misit. Quae vbi gesta, continuo mira consecuta quies: et in scholas no stri paulatim introducti Magistri. Rebus his gerendis, et administrando <note>155</note> Collegio primus Rector Ignatius Azebedius praefuit, vt gloriari Collegium possit quasi gene rosa origine vtroque parente, et Archiepiscopo, et primo Rectore sancto. Initio in xenodochio Socij pauci egere, mox magna per in commoda in vna scholarum, vsque dum paulatim omnia in crementum accepere, Archiepiscopo noua semper experimenta suae promente benignitatis. Cuius ea fuit gloriae titulorumque contemptio, ea pietas in nos, vt oblatum multis postannis ab Euerardo Generali Societatis quarto nomen et honorem fundatoris constanter repudiauerit: cum diceret velle se vacuum eum locum relinquere, vt aliquando existeret, quem ad donandum Collegio plusquam dedisset ipse, eius quoque nominis, et precationum, quae consequuntut, spes proposita incitaret. Sed Patres et eum, et Regem Sebastianum, qui insignem accessionem Collegio fecit, tradito monasterio sancti Petri de Roriz, omnibus fun datorum (excepto quod cereum non tradunt) honoribus prosequuntur.</p>
<p><note>156 Domicilium in vrbe Portus incheatur.</note> Domus in vrbe Portus ab ipso Borgia coepta est. Nam Conimbrica iter persecutus, dum per eam vrbem transit, cum ad pauperem hospitalem domum diuertisser, continuo et nobilitas, et Episcopus ipse Rodericus Pinerius ad se traducturus accurrit. Quippe iam diu notus erat non antiquae magis splendore nobilitatis, et munere quod in Societate gerebat, quam celebri fama sanctitatis; quam coram auxit tum hospitij delectu, tum caetera sub missione. Nam vbi ad se venientem Episcopum vidit, prostratus repente humi eius benedictionem expectans eo habitu perseuerauit, vt omnes admiratione compleret. Itaque coactus postridie concionari eiusdem Episcopi, et cunctae ciuitatis studijs secundissimis auditus est. Ille secundum concionem eodem die discessit, ad S. Felicis properans, quamprimum optata solitudine, sanctoque otio fruiturus. Est ea Conimbricensis Collegij Abbatia. <note>157</note> Decimo octauo Kalendas Iunias peruenit. Reperit domum ad curas leuandas, corporisque et animi reficiendas vires e sententia factam. Non deerat interim, in quo Marthae munia exercerentur. Namque Galleci proxima gens, quae rerum diuinarum penuria dudum miserandum in modum laborabat, vberem suggerebat caritati materiam. Secum ad duxerat Bartholomaeum Bustamantium, Petrum Saauedram, et aliquot praeterea Socios. Cum his et meditationi rerum caelestium vacabat, et varias in partes ad iuuandos digressus accolas, quanquam labores subibat maximos, tamen, quia ab aulis profanisque negotijs aberat, videbatur sibi quiete iucundissima frui. Interim Portueuses, quibus consuetudo Patris Francisci obiter degustata desiderium Societatis exacuerat, spem ex vicinitate ingrediuntur veteribus suis potiundi votis. Nam ex quo tempore egregium quemdam ad Christianam virtutem progressum concionibus Patris Francisci Stradae fecerant, quo fructus ille perpetuus fieret, perpetuum tradendi apudse nostris Sodalibus domicilium cogitationem susceperant. Iam tum oblato situ litteras ea de re ad Ioannem Regem dedêre, et quoddam vectigal, de quo ciuitati cum Rege lis erat, suo iure cedentes, idemque vt Rex faceret rogantes, alend ae familiae destinarunt. Nec per quemquam stetit quo minus ad exitum perduceretur, nisi per inopiam eorum, qui nouam in coloniam mitterentur. Res igitur dilata eo tempore est. Sed parum abfuit, quin penitus eam nimium
<pb id='s142' n='142'/>
<note>158 Heurici Gouea virtus.</note> studium Henrici Goueae dissolueret. Vir ad pietatem suapte sponte factus erat Henricus, ingenio acriproboque: qui vbi Stradae verbis et consuetudine excultus incensusque est, ita serio ad virtutem animum induxit, vt cunctae ciuitati et actione vitae, et sedulitate operae assidue acres admoueret stimulos. Ille pauperibus vel de suo, vel corrogata stipe praesidio esse, idem reconciliare dissidentes; idem ad recte facta, acnominatim ad Sacramentorum frequentem vsurpationem in loco omnes hortari: in omnia demum, quae licebat, caritatis munera sese dare. Huius vero Ordinis credibile non est quam esset studiosus; quam ei sese ac sua tradere peroptaret omnia. Cuius voti magna tandem ex parte Deus compotem fecit. Nam et liberos tres, et suam domum ei dedit: et ipse cum suborta pestilentia in aegrotantium seruitio contagione infectus obijt, iam erat in numerum Sociorum receptus, felicissimae parens familiae, qui liberorum tres feminas in monasterio Religionem solenniter professas, numeroque eodem mares in Societatem cooptatos reliquit, et coniugem ipsam monasterium meditantem. Is igitur, dum, quamuis dilata res esset, in concilio publico vrget, vt assignetur aedium situs, et domicilium quamprimum adornetur, sedulitate concitauit inuidiam. Iamque solenne carmen per vulgi crepitabat ora: Haud frustra Patres noluisse vltro aduocatos venire, scilicet adiecisse oculos ad ciuium bona: praemia expetere ampliora: quin vbi venerint, nec suas ciuibus fortunas, nec sobolem relicturos. Metuentes ne praeda interuertatur, submisso Henrico moliri et concitare omnia. Quid multa? Perflantibus agitantibusque iniquorum quibusdam inuidiae faces, incendium magnum exarsit. Quod Henricus animaduertens, suamque incusans inscitiam, optimae sibi conscius mentis in concilio publico palam, vti re vera erat, profitetur atque testatur, quaecunque egisset, ea ab se ignaris omnino Patribus suamet sponte, suopte consilio gesta, quod plane ita sentiret e re publica esse. Quin etiam, quamuis omnia ciues parassent, haud tamen se scire, num Patres alias vrbes, ad quas certatim plurimas aduo cabantur, post habituri essenr, vt Portum venirent. Haec ita ingenue libereque et acriter egit, vt flammam aduersam magna ex parte restinxerit. <note>159</note> Haud multo post hunc sedatum tumultum, ea Borgia transiit: post cuius discessum, dum calent animi, rem perurgere Henricus insistens, ciues et Episcopum stimulat, vt a Francisco Sociorum aliquot flagitent: atque ad veteres abigendos timores, non Collegium, sed domum Professerum suadet petere. Ita nec liberos amittendi per doctrinae vsum, cum minime doceant; nec rem, cum vectigalibus certis Professorum domus vti nequeant, metum fore. Non difficile id Henricus ciuitati, Francisco ciuitas persuasit. Michaeli Turriano Prouinciali, eiusque consiliarijs, nec noua suscipi domicilia, cum praesertim Bracharense Collegium tempore eodem susciperetur, prouincia ab operarijs male constituta; multoque minus domum Professerum id temporis <note>160 Borgiae studium maximum paupertatis.</note> in vrbe Portus placebat statui. Sed Borgia sanctae paupertatis mirus amator cum multis modis eam vrbem diligeret, ac peridoneam ad ferendos diuinae gloriae fructus vberrimos iudicaret, hoc postulata ciuium audiebat libentius, quod pauperem postulabant domum. Quare cum fecisset ei potestatem Praepositus Generalis vt sedem sibi, vbi arrideret, ad suum sensum deligeret, ita ad eum scribit; summam votorum iam diu esse cum Euangelica paupertate arctissime copulari; neque in Collegijs, sed in paupere domo vitam absoluere. Romae atque Olisippone esse quidem pauperes domos, sed pariter curias esse: prope quas si degat, humanorum turba strepituque negotiorum carere non queat. Igitur sineret in vrbe Porrus sancta dotatam paupertare domunculam poni, quam suarum curarum requiem, quam fessae aetatis solatium haberet: cuius in gremio supremum spiritum exhalaret. His datis litteris vna cum Socijs Portum se refert. Gouea in alteram suae domus partem cogit sese cum suis, alteram nouae familiae cedit. Hîc vero Borgia <note>161 Eiusdem laboriosa caritas.</note> adornato sacello (in quo die sancti Laurentij primum Sacrum ipsemet fecit, et diuinissimum Sacramentum collocauit velut in aetatem et valetudinem integram reuolutus, adoritur fractas vires per omnia fere vegeti robustique operarij versare munera. Concionabatur fre quentissime: gaudebat ad caelestem accedentibus mensam diuinum panem impertiri: vbi consueuerat sanctissimum Christi Domini corpus manu sustinens aliquid interfari apposite ad permouendum. Inuisebat et solabatur aegrotos: paces componebat: circuibat cum aere tinnulo ea dignitare et aetate vir vias vrbis: rudesque ac pueros ad Christianam institutionem congregabat in aream Ecclesiae principis. Nam cum puerorum bina (vt putabatur) millia, eoque amplius, aliorumque promiscuae multitudinis innumen conuenirent, templum haud facile capiebat. Quae opera cum ab retum caelestium meditatione quaternarum horarum, quas ei studio quotidie dabat, intimaque cum Deo coniunctione ac perpetuo quasi ieiunio emanarent, Borgiae pro laxamento, proximis saluberrima erant. Haec autem vbi Episcopus ac ciues viderunt, longe eos alia ac prius cogitatio subijt. <note>162 Portuenses iam Collegium malunt, quam Professorum domum.</note> Cum enim reformari passim mores ac reliqua omnia belle viderent procedere, animaduerterunt vnum adhuc et maximum ad statum ciuitatis optime peramanterque componendum deesse praesidium, scholas et gymnasia: in quibus tenera aetas litteris et moribus formaretur. Quin igitur quandoquidem aduocaturi erant homines Societatis, totum quam partem mallent? et Collegium, in quo omnia haberent, ordirentur? An filios ne perderent? An ne facultates? Enim vero rem Christiana trutina ponderantibus, sicea perdere non esse aliud, quam in vitam aeternam custo dire. Cauere, ne filij Religiosi fiant, non esse filios conseruare, quos tam multi casus eripiunt, sed bonum eis maximum et honestissimum inuidere. Deterius ne igitur ciuitati erit, si cunctam iuuentutem recte institutam, et aliquot praeterea suis e ciuibus, quasi in caelestis aulae Regis gratiosos habeat, quam si per negligentiam parentum peior auis Deo inuisa stirps adolescat, olim progeniem datura vitiosiorem? Quid porro ijs agetur, quos amittet? Circuibunt sine dubio, vt reliqui eius Ordinis, orbem terrarum bene de omnibus merentes: latiusque
<pb id='s143' n='143'/>
quamuis non id agunt, nomen patriae propagabunt, quam si paternoin nido consenuissent; nec, qua apud caeteros valebunt auctoritate, si vsus patriae incidat, eam illi negabunt. Impendij vero quî plus ab Collegio, quam ab domo ciuibus imminere? Nam et ijs, qui domum Professorum incolent, ad alenda et tegenda corpora necesse erit suppeditare: praeter quae Collegia nihil postulent. Nam quod haec vectigalibus certis vtantur, id quidem non magis ad Collegiorum, quam ciuitatis quietem spectare, semel dando, quod fuisset quotidie suggerendum: in quo vel publica, vel priuata cuiuspiam liberalitas curam omnium semel exonerare possit. Verum enimuero, quanti recta filiorum dilciplina emenda sit? Vt nihil satis patrimonij est comparatum, cui bona institutio denegata sit: qui probe sit institutus, habere in eruditione atque doctrina luculentam, iuxtaque honestam ac tutam hereditatem. Postremo laicis Magistris nonne persoluendam esse mercedem, multoque vberiorem? vt qui non modo necessarijs vitae in praesens contenti sunt, sed etiam quae sibi suisque lucra seponant, quaerunt? Haec secum, et suo marte, et Gouea dubmonente agitantes, iam Collegium domui praeoptabant: quo et Borgia quoque plurimum gaudebat, quod id videri potius Michaeli Turriano, <note>163</note> et Romanis Patribus iam cognouerat. Hîc autem Borgia exillapsu in verticem grauis vectis ingenti perfunctus periculo, et prope, vt ipse ait, miraculo seruatus dum caelestibus delicijs totum animum penitus aperit, ignorabat, quid Deus de se interim moliretur, quantumque sibi ad huc maiore in theatro pro communi Ecclesiae bono exhauriendum superesset laborum. Sed quid inde sanctum virum abstraxerit, non ita post multa commemorabo, cum caeterarum Hispaniae prouinciarum status expositus erit.</p>
<p><note>164 Patris Baptistae Barma obitus ac virtus.</note> Aragonia, quem vnice carum habebat, virum strenuum ac Societatis amantissimum Baptistam Barmam Prouincialem amisit. Is Compluti, vnde oriundus erat, in Societatem anno M.D.XLX. cum e Theologorum fuisset Collegio, ac Theologiam Conchae Franciscanis Religiosis explicasset, cooptatus; continuoque ad Gandiense Collegium missus, ibi et Doctoris ornatus est laurea, et Theologiam aliquot annos docuit. Pietatis fuisse proditur modestiaeque tam rarae, vt aspicientes earum amore virtutum quodam modo afflaret. Quae praecipue res Borgiae etiamnum Ducis personam gerenti mire amabilem red didere. Itaque eum rerum Theologicarum magistrum aliquamdiu habuit: et cum anno saeculi quinquagesimo abijt Romam, eidem filios commen dauit. Anno autem quinquagesimo quarto iam Commissarius in Hispania Generalis Murciam ad ponendum ibi Collegium misit; quod idem primus administrauit. Deinde cum pro Francisco Strada Aragoniam prouinciam aliquamdiu rexisset, et ad generalem conuentum Romam venisset, factus est ipse Prouincialis. Hoc demum anno cum ad res Murciani Collegij, quae subirato fundatore vehementer lababant, firmandas se Murciam retulisset, quod et a fun datore, et a cuncta ciuitate permagni fiebat; in eo Collegio v. Nonas Maias, quo die S. crucis inuentio honoratur, ad crucis perfruenda praemia laetissimus ipse, moestissima ciuitate decessit. Bonus erat voce, sed melior manu, vnde voci pondus. Prudenter cauebat, ne temere fidem haberet quorumdam hominum bonorum et credulorum zelo, qui de alienis moribus concionatores cupidius, quam prudentius edocentes saepe eos in praecipitem locum adducunt: monebatque Socios vt id ipsum cauerent ne nisi publica sacris e rostris planeque comperta attingerent. Similibus vtebatur aptissimis. Quorum illud est celebre. Quemadmodum equites viatores penulam pro sellae crepidine priore complicatam gestant; sique imber incidat, explicant, et humeris circumdant: statim vero vt desijt imber, complicant rursus, et inuolutam reponunt: ita quosdam Deo quasi penula vti. Numquam eius meminisse nisi turbida tempestate: tum ad eum confugere, tum eius se vmbrae patrocinioque submittere: mox vbi serenum affulserit, amouere penulam, pietatem ac Deum seponere.</p>
<p><note>165 Collegium Murcianum confirmatur, et ad prouinciam Castellam transfertur.</note> Porro Carthaginensis Antistes Murciani fundator Collegij, ad quem placandum Barma venerat, duo praecipue moleste ferebat. Vnum, quod post pestilentiam restitutus integer Collegio operatum numerus non esset: alterum, quod, quae Collegio ipse donarat, Lainius cunctaretur rata habere. Sed haec ideo Lainius lentius recipiebat, quia longe plus bonus Antistes poscebat, quam daret: conditionesque adijciebat, quas nec institutum Societatis; necis, quem assignabat, reditus tolerabat. Operarum vero cum egregios et multos publica eripuisset, quae vrbem quoque desolauerat, pestilentiae clades, et Socij ipsi non multi in plurima quotidie spargendi loca essent, nondum potuerat Murciam supplementum integrum mitti. Quae res Episcopo sui gregis commoda vehementer curanti, magisque qui deessent, consideranti, quam ibidem pro sui populi salute extinctos; ita videbatur acerba, vt coeptum omittere, dirimere acta cogitaret. <note>166</note> Mortuo Barma Iacobum Mironem, qui interim, dum nouus a Generali Proumcialis creetur, prouinciae praesit, et Murcianam rem curet, cum eum quoque Antistes amaret, Borgia e Lusitania mittit: litteras simul modestissmas ad ipsum Antistitem adijcit: et quos vellet operarios, in maximis licet angustijs liberaliter pollicetur. Itaque Magistri ad docendum optimi accersuntur, Franciscus Strada ad concionandum, viri impigri ad ex cursiones. Collegium (quod item Episcopus cupiebat) ad Castellam prouinciam transfertur: ac denique tabulas constituti Collegij rite confectas probatasque Roma Lainius mittit. Quibus obsequijs Antistes Almeida non placatus modo, sed etiam captus est, vt de reditu amplificando ipsum quoque, ne vinceretur officijs, cogitatio subiret. Continuo per Dioecesim, quae late patet, duo sacerdotes excurrere iussi. Horum alter <note>167 Iacobi Suarij excellem virtus.</note> Iacobus Suarius fuit, qui per eas oras Apostoli dein nomen ex merito inuenit. Is Compluti Societate inita anno millesimo quingentesimo quinquagesimo quarto, et Valentiam subinde missus prae virtutis maturitate etiamnum Tiro, necdum sacerdos Tironibus instituendis praefectus est. Plerumque noctis transigebat orans: et
<pb id='s144' n='144'/>
interdiu species velut perpetuo orantis erat. Mire attenta sui ac nominatim linguae custodia: quamobrem statim vt ab consuetis secundum cibum remissionibus recederet, in eas diligenter inquirebat. Pater, cum indignissime eum tulisset Religiosum factum, Complutumque aduolasset (ex Corua oppido prope Toletum erat) in Collegium receptus, facta allo quendi filij copia per totam noctem frustra fatigauit. Inde et Valentiam secutus, cum forte in principe templo offen disset, strictum ferrum pectori confossurus, nisi se sequeretur, admouit. Continuo fit concursus turbae, quae in templo erat. Quam cum Iacobus sedasset edoctam quid rei esset, parentem ipsum ad Collegium deduxit haud paucis e populo sequentibus. Ibi eum apta oratione adortus ita placauit, vt postea missum iam Caesaraugustam filium item reuiserit, caeterum non negotij facessendi causa, sed vt eum, quem ex concionibus et sanctitate celebrem audiebat, coram <note>168</note> veneraretur. Caesaraugustae Suarius prima posuit rudimenta Apostolicarum per pagos et oppida expeditionum comes ab Inquisitore Ceruante, qui post fuit Cardinalis, circumductus. Sed circa Murciam deinde totam late diuque explicauit industriam. Qui mire extollens eiusmodi peregrinationum commoditates, aiebat vehementer <note>169 Missionum per pagos et oppida vtilitates.</note> se ipsum ad agendum dicendumque acriter et ex animo solitum in ijs commoueri. Quippe vbi populos veluti oues sine pastore prae ignoratione rerum Christiano cognoscen darum errantes, deque aeterna salute periclitantes circa sese aspiceret, eosdemque simpliciter, auide, ore hianti, quae audirent arripientes; mollescere sibi praecordia, serioque inde ac vere agenti verba affluere viua, vibrantesque et quasi acuta rela valido contorta brachio, exire sententias: quae vt ex commoto dicentis erumperent animo, ita ad animos audito rum peruaderent. cum contra eueniat in vrbibus, vbi fastidium ac satietas audientium frigidiorem reddit dicentem. Vnde fit, vt, cum is non tam ex animi commoti affectu, quam ex arte ingenioque loquatur, aures potius concionis titillet, et ingenium paseat, quam feriat corda, capiat voluntates. Populos vero ipsos multa magnopere commouebant, nouitas ipsa talium expeditionum, praeter morem ad sacra concursus, puerorum concinentium voces, vt dicerent videri sibi quamdam nascentis Ecclesiae speciem repraesentari; Patrum non modo acres exhortationes, sed suauitas, benignitasque et dulcissima consuetudo, et omnis ratio religio sissimae vitae. Mirabantur quod sine commodi, aut impendij sui cura ad sese venissent, pedibus longas irent redirentque vias, dona respuerent, in publico pauperum diuersarentur hospitio. Quanquam haec duo postrema ferre non poterant, clamantes dignitatem suam agi, ne concionatorem viuere mendicato, et in xenodochio hospitari paterentur. Inuentique sunt, qui ab sentibus et inscijs Patribus illa ipsa pauperum diuersoria, quam habuere in sua tenuitate, veste optima adornarent, et rerum vitae vtilium vim ingentem inferrent: quae sunt omnes in pauperes distributae. <note>170</note> Praeter communia, quae solent in Missionibus curari, Suarius operam praecipue dabat, vt Sodalitates duas induceret Rosarij ac Nominis Iesu nec ferme reliquus vsquam fiebat quisquam mulierum aut virotum, qui non daret in vtramque nomen. Rosarium aptissimum populo inuentum <note>Suarij industria.</note> existimabat ad pietatem aduersus caeli Reginam, per quam omnia e caelo ad homines dona manant, excitandam. Sodalitatem vero sanctissimi Iesu nominis necessariam et vtilem ducebat ad tollendam proprie feminarum ex ore execrandi detestandique, et diris ac daemoni deuouendi consuetudinem: viros autem a verbis impijs, temereque iurandi more arcendos. Et ijs quidem, qui quid tale peccarent, mulcta erat imposita: qui vero audirent, ijs lege erat praeceptum, vt peccantes amice corriperent. Quae cum bona fide gens simplex exequeretur, mira vbique emendatio sequebatur. Erat Suarius totus frugifer, totus ad facien dam sementem intentus. Nouembri iam mense cum productiores noctes otiosis collo cutionibus inter mortales teruntur, cum a coena salutacum eum multi conuenirent, quos reijcere sine offensione interdum minus licebat; hanc prae eaeteris rationem inuenit, per quam officiosas fabulas in lucrum verteret pietatis. Proponebat in medium, vt quisque considentium, ita vt ordine constiterant, initio hinc modo, alias inde ducto, triafaceret; primum, beneficium aliquod, quod accepisset a Deo, commemoraret: deinde, nouum aliquod ab eo beneficium posceret: postremo, aliquid ipse in diuinae Maiestatis honorem offerret. Res erat sanctissimae plena iucunditatis cernere quo studio ac sensu antiquae bonitatis homines ea facerent. Multi, vbi ad ipsos ordine ventum erat, non caput solum aperiebant, sed etiam flectebant medio in consessu genua, iunctisque manibus candore animi amabilissimo, et deuotione mirabili quidquid <note>171 Antonius Cordesius tertius Aragoniae Prouincialis.</note> succurreret, expromebant; nec pauci perbonas sane res in medium afferebant. Rebus hunc in modum Murciani Collegij stabilitis, ipsoque, vt dixi, Castellae adiuncto, Aragoniae ab Lainio Praepositus est Antonius Cordesius; qui post Franciscum Stradam, et Baptistam Barmam tertius eam prouinciam procurauit.</p>
<p><note>172 Bellimarensis Collegij origo.</note> In prouincia Castella Bellimarense natum Collegium. Benedictus Vguccionus genere Florentinus, ortus in Hispania Burgis, vir fuit pietate, litteris, prudentia, et apud viros Principes gratia nobilis, ac postremis temporibus Burgensis Ecclesiae Canonicus. Is anno M.D.XL. cum in Lusitaniae esset, quo tempore primi eo Patres Xauerius ac Rodericius peruenere, statim ad singularia probitatis exempla, quae duo Religiosi edebant, oculos aduertit: cumque in eorum se familiaritatem dedisset, primus fuit, qui magno cum animi sui gaudio ac fructu sub Rodericio spiritum exerceret; quique Ioannem Regem admoneret, vt animaduerteret, num satius foret tales viros ad aulae regiae ac regni totius corrigendos mores, in Lusitania retinere, quam virtutem ac solertiam tantam ad barbaras ablegare gentes. Vnde postea mediam consilii viam secutus Rex; et Patrum retentus vnus, alterest missus. Ex eo tempore diligere ac magnificare Societatem Benedictus coepit. Burgosque regressus domicilium Collegio proprium in ea vrbe primus coemit. Sed hoc cum Francisco
<pb id='s145' n='145'/>
Mendozae Cardinali, Praesulique Burgensi curae esset, ad nouum ipse inchoandum opus transtulit curam. Est Bellimar pagus minus leuca procul Burgis, loco salubri et amoeno, multis hinc atque hincalijs haud longe sitis circumdatus pagis. Huc Benedictus cum sui colligendi causa quondam secessisset, miseram agrestium turbam rerum Christianarum inscitia, et bonorum inopia exemplorum de salute animae aeterna periclitantem miseratus; rem se plurimis mortalibus saluberrimam, pergratam Deo facturum existimauit, si domicilium ibi conderet, vbi aliquot de Societate ijs populis per dicta factaque erudiendis exercerentur. AEdificij parte ab soluta, cohiberi nequiuit quin incolas statim acciret, aliquid tritici, et certam in singulos menses pecuniam (quam quamdiu vixit, dedit) ad vitae subsidia subministrante Archiepiscopo. Profecti sunt sub huius initium anni cum laicis tribus duo sacerdotes Balthasar Quadratus, et Ioannes Baptista Segura, qui fuit Rector. Collegio ab dicata Virgini parienti aede nomen inditum Bethleem. Gratum eum caeli Reginae locum esse inde multi, et nominatim <note>173 Mira res in adificatione domus.</note> Archiepiscopus, qui miraculum deprae dicabat, augurati sunt; quod plaustro materia ad aedificationem eius domus onusto supra infsantem puellam per imprudentiam acto, cum puellae pater in ipso discrimine re anima duersa exanimatus, Deiparae, in cuius honore opus faciebat, filiam commendasset, tenerum infantis corpusculum tam immani pressum pondere nihil vlla ex <note>174 Bellimarensium Patrum exercitationes.</note> parte laesum est. Patrum eo loco fratrumque occupationes hae ferme erant. Distribuebant inter se pagos, ad quos diebus profestis a prandio cum tintinnabulo profecti, pueros ac si qui erant otiosi, coactos fidei elementa edocebant, domum se vesperi referentes. Praecipua cura in pagis eo singulis in cumbe bant, vt modestia, obseruantia, omnique genere Christiani officij sacrorum Pastorum animos demererentur. Quos vbi conciliassent, inducebant, vt perpetuandam ipsi catechesim susciperent. Quod si succederet; ad alios ipsi se pagos transferebant. At Dominicis, caeterisque feriatis diebus singuli sacerdotes cum socio aliquid secum partis dumtaxat ac fructuum, vnde ieiunium solueretur, gestantes prima luce domo egressi alij alios separatim tres aut quatuor adibant pagos: totumque diem circumeuntes concionando, audiendis confessionibus, docendo consumebat, tam prospero euentu, vt Vguccioni animus prae laetitia exultaret: nec satis admirari posset inter agrestes validos praeserrim iuuenes, qui cum toti ante amatorijs deliramentis, ludis, et ineptijs profanis dediti essent, iam quasi noui homines frequentissime sancta my steria vsurpabant, et Christianam innocentiam et castimoniam verbis et actionibus testabantur. Pastores quoque exemplis et sub missione Patrum deliniti opus sedulo promouebant: adeo vt, cum prius, siqui crebrius quam semel in anno, eluere noxas confessione vellet; confessarium non inueniret; iam essent, qui se cundum Patris concionem sublata voce populum inuitarent, profitentes libenter se aurem, quicunque acce derent, praebituros. Hoc felici progressu Archiepiscopus quoque summe laetus cum dioecesim lustrans incidisset <note>175 S. crucis particula in Bell imarensi aede reposita.</note> in nobilem S. crucis Domini particulam ex ea parte, quam, vt fide dignis constabat monumentis, D. Toribius Hierosolymis in Hispaniam tulit, ea Bellimarense templum ornandum putauit. Delata est pompa et supplicatione solenni. Vespera eius diei Socij noua pietate incensi ante sacrum pignus congregati perdiu oran???ac renouant vota. Dein ad gratiarum actionem Religiosorum quoque aliorum adiunxere opem. Ex omnibus, qui circa sunt, Ordinibus ad fuere. Benedictinus Abbas cerimonia magna sacrifi cauit cingentibus latera Diacono Subdiaconoque Dominicanis. Concionem insignis Augustinianus Archiepiscopo familiaris habuit finitimorum populorum numero so conuentu.</p>
<p><note>176 Madritani Collegij initia.</note> Minoribus principijs tanto olim maius futurum Madritanum Collegium ortum est. Tum ciuitatis ipsius, tum etiam sua causa expetebant in ea vrbe domicilium Patres: quod, cum Philippum eo regiam tranllaturum cognouissent, ad varia, quae vsus fert, tractanda apud eum negotia, perappositum praeuidebant fore. Initium Collegij fuit domus, eaque non ampla, quam Eleonora Mascarenia pro insigni sua erga Societatem pietate ad hac rem emptam donauit. Primus ei Collegio praefuit Odoardus Pereira Lusitanus inter honorarios olim Eleonorae ephebos educatus. Nullae initio scholae, nulla res familiaris, aedicula sacra perpusilla fuit: sed Deus propitius, et Procerum benignitas industriae Patrum fauens, molem, quae hodie spectatur, paulatim effecit.</p>
<p><note>177 Praeclara misericordiae opera Granatae</note> Caeterum dum oritur Madritanum, adul tum iam Granatense Collegium in Baetica cum alia, tum aduersus calamitosos plane memoratu digna hoc anno gessit. Erat Granatae prae caeteris nosocomium celebre, quod ab se institurum Ioannes cognomento Dei, inclytus sanctimonia vir, collatitia piorum stipe hoc tempore sustinebat. Huc homines de Societate ad aegros allo cutione manuque iuuan dos frequenter commeabant. Nullum quamuis laboriosum, vulgoque sordidum, atque ina mabile ministerium praeteribat caritas. Rectoris Ioannis Plazae, et Ioannis Baptistae Sancij concionatoris eminebat feruor. Haec ciues facta conspicati Christianis digna pectoribus aemulatione accensi ex omnibus ordinibus ad eadem obeunda munera quam plurimi confluxere. Videre erat illustribus et actoribus et spectatoribus refertum nosocomium sui sexus infirmis seorsim viris ac feminis pari studio seruientibus. Praetor, Senatores, Equites aurati, tum e Clero Canonici, et honoratissimi quique, Theologiae quoque, et diuini humanique Iuris Doctores, alijque ciues opibus et genere spectandi prandium aegris apponebant aperto capite: et genu quidam flexo prius exos culantes porrigebant patinas: materna sedulitate in os grauius laborantium inferebant ipsimet cibos: quin etiam sudariolis molestias muscarum abigere, solum euerrere, sordidiora euacuare vasa, fodere ligonibus sepulchra, deferre atque humare cadauera non graue, non vile erat, vt laeta esse praeter morem ac regina pietas videretur serico auroque nitentibus administris. Quae res sermonibus hominum celebrata cum indies plures vel eiusdem aemulatores decoris, vel operis spectatores alliceret; Ioan. Baptista occasionem
<pb id='s146' n='146'/>
arripiens tempestiuos adhibebat adhortationum <note>178 Baptistae Sancij efficacissimae conciones.</note> aculeos. Promiscuam spectatorum coronam (nam inter aegros ministrantium, venien tium et abeuntium obturbabat strepitus) in impluuium satis amplum seuocabat; ibique ad attentos verba faciebat, tanto efficaciora, quanto propiora erant exempla. Fuit cum misericordiae operibus laudatis, eiusque nosocomij angustijs expositis, Equidem, subiecir, raro tam dignum miseratione Christiana concioni casum proposui: cumque similem olim exponerem, eodem loco certatim non aurum argentumque modo, sed etiam detractas sibi obtulerunt vestes. Num igitur tam generosa mente prom ptaque adeo caritate Christianus hîc vir erit, qui nobile illud facinus imitetur? doceatque nostris quoque temporibus et Granatae si non parem, at similem magni illius Martini virtuti viuere pietatem? Vix ea dixerat, cum prosilit in medium ditior ab animo, quam ab re sacerdos; optimumque, quo tegebatur pallium, cuius pretium vix caetera, quae possidebat omnia, adae quabant, ad Patris abiecit pedes. Ex eo initio, velut dato signo alius subito super alium vel eminus iacientes, vel per manus obstantium transmittentes, vel per turbam ipsimet mediam irrumpentes in eumdem cumulum pecuniam, anulos, pallia, saga, thoraces, aliaque vestium genera, quae exuebant coram omnibus, alacritate et certamine inter se miro congerere. Nec finis est factus, quoad aceruum iam oppido magnum conspiciens, et feruorem temperan dum concionator ratus, sat esse pronun ciauit. Non pauciora Christi Natali die collata. Quaesiuit praeco mirificus ex concione, cum puer Iesus semet illis traderet, quid rependi illi aequum censerent? Adiecitque inde eorum animos erga Deum puerum cognitum iri, si etiam nunc iacere nudum et algere aterentur, vel misericordia ducti fouerent, operirent. Nudum esse et algere in pauperibus Christum. Quod vni ex mini mis eius famulis fecissent, illi facturos. Secundum quae verba nemo rei vel carissimae parcere: nemo ex praesenti copia non conferre quam plurimum. Nonnulli etiam sic accensi pietate sunt, ita Christum in pauperibus agnoscere ac venerari coeperunt, vt mendicis, quos obuios per vrbis quamuis celebres vicos haberent, cum stipem vltro porrexissent, in genua prostrati pedes oscularentur. <note>179</note> Necillud omittendum est, quod, cum Ioan. Baptista inter concionandu alio tempore magnam nosocomio diceret sindonum penuriam esse; aliquot viri boni confestim media e concione digressi, raptimque reuersi domum humeris impositas sindones ipsimet ad Patrem etiam num concionantem deportarunt. Eiusdem Ioan. Baptistae incitati concionibus duo honesti opifiecs dedêre se colligendis congregandisque vnum in contubernium adolescentulis vagis ac perditis: quorum institutio ea demum solet esse, ad pessima quaeque consuescere, ad ludendum, furandum, peierandum. Hos probus sacerdos susceptos in disciplinam, fuscisque tuniculis indutos coepit per vrbem Beatorum solenni carmine cientes nomina, et ad funera ornanda circum ducere: cumque matutum videbatur, varij curabat artifi cijs imbuendos, nec non litteris, siqui ad eam rem naturam prae se ferrent. Gratissimum id procurationis genus accidit ciuitati: magna enim ex parte, et in praesens, et in futurum tempus eius est exhausta sentina; deque maleficiorum seminibus seminarium consitum est probitatis. Ex his rebus pronum intellectu est quan ta vulgo de Ioan. Baptista existimatio esset: neque ea ex vano erat, vt qui promptior manu quam lingua faceret grandiora quam loqueretur. Inter quatuor votorum Professos adscriptus hoc anno est: eoque die Petrus Guerrerius Archiepiscopus oratoris munere vltro libi assumpto, multa de Societate dixit; praeterque alia, a fructibus eam debere cognosci. Nam inter argumenta sanctitatis Ioannis Baptistae Domini Praecursoris esse, quod ad eum plurimi conuenirent confitentes peccata sua, poenitentiam agentes, postulantes baptismum: vbi similes cernerentur fructus, non esse dissimiliter de arboribus iudicandum. Inter haec coeptum superiore anno in <note>180 Albairiniae stationis fructus.</note> Albaizino opus ita succe debat prospere, vt vulgo dolerent homines non multis ante in stirutum annis. Pueri iam ad quingentos erudiebantur, Maurici ferme omnes, vnaque mirum in modum conciliabantur parentes. Dum pulcherrime florent Granatae studia pietatis, edidit et documentum Deus, quo quam cara pudicitia sibi sit clementer <note>181 Flores ab amatore donati repente exarescunt.</note> osten dit. Puella peruenustum cariophyllorum fasciculum ab amatore missum in vasculum aqua plenum indidit. Inde rem confessario indicauit, quod quamuis a flagitio ipsa quidem abhorreret, tamen vbi se ad orandum recepisset, diabolus menti fasciculum ingerebat. Iussit ille protinus latentem haud dubie inter flores anguem tartareum, patremque turpitudinis floribus abiectis abigere. Puella obedituram se ait: sed vbi domum reuertit, viuam flosculorum purpuram inspiciens, ea venustate ac blanditijs capta adultam vsque in noctem secum alternauit curas, abijreretne, an retineret; et tandem nihil effecit. Postridie sub auroram vbi surrexit, nulla priormentem, quam florum cogitatio subijt: ad quos conuersis oculis ita aridos foedosque videt, vt igne perusti viderentur. Tum vero stupens, ac mente confusa, languorem damnat suum, statuitque posthac quamlibet citius subire lanienam, quam vel leuiter Deum laedere, vel aditum ad tentandum diabolo aperite, misericordiam Dei admirans, qua lenocinantem illam flosculorum illecebram extinxerat, vt sibi pudicitiae flosinteger permaneret.</p>
<p><note>182</note> Felices hi progressus in Baetica ortum bonam partem ducebant e solida Bustamantii Prouincialis disciplina. Sed aeternus bonorum hostis Satan, qui, vbi aperta non succedit irruptio, transfigurat se in Angelum lucis, prosperum adeo domi forisque rerum cursum non ferens, odiosum reddere <note>Aduersus Bustamantium Pronincialem sermones.</note> primarijs suae prouinciae Patribus Bustamantium conabatur, quasi vltra modum seuere ageret, ac Monachorum ritus in Societatem induceret. adeoque rumor hicincrebuerat, vt ad querimonias declinan das fugisse cum Borgia, et abdidisse se Bustamantius diceretur: eaque manarat fama in vulgus. Erat profecto accuratus ille vit nec sibi, nec suis languide in dulgens: caeterum in recenti familia, neque ea Monachorum, sed Clericorum, cum ad eam diem plurimis in rebus suo fere quisque egisset arbitrio; is, qui quidpiam praescriberet,
<pb id='s147' n='147'/>
quo sancta illa simplicitas libertasque certis legibus regeretur, videbatur inducere monachismum. A qua re longissime aberat Bustamantius, non quidem quod existimaret suo quaeque in genere minus laudan da esse eiusmodi instituta; sed quod sciret, necidem omnibus propositum esse Religiosis familijs, nec per easdem eundum vias. Qui ad Lainium scribens ad calumniam diluendam, hoc vnum adducit: se, cum reliquos quoque Ordines in eo, quod cuique propositum est, perfectos censeret; siquis tamen Societatis institutis ex alienis admiscere quidpiam vellet, similiter videri sibi facturum, atque si caeterorum admixtione metallorum aurum perfectius tentaret efficere. Sic ille sentiebat: quam vere non est loci disquirere. Suum cuique pulchrum, praesertim quod consilio delectuque <note>183 In Borgium excitata procella.</note> praetulit. Verum multo aduersus Borgiam grauior excitata procella est, iam tum diabolo Commisserij potestate ad perturbanda omnia abutente; Deoque tum Francisci sibi acceptissimi fanulli cumulare sanctitatem et vulgare volente, tum in prim is et sane magnis illis viris, ipsiusmet Ignatij alumnis, quique primitias spiritus acceperant, <note>184 Antonij Araozij ingenium et sententia in Societatis administratione.</note> praemonstrante, quanta in Commisserij perpetui munere perni ies lateat. Antonius Araozius excelsi cuiusdam animi, et magnae erat mentis: quique ab solutissimae formae, quam comprehensam cogitatione habebat, respondere vellet Societatem ad huc prope in formem. Nulli mortalium, sed multo minime Dynastis, et aulae regiae vllam quamuis longin quam praeberi offensionis materiam voluisset: idque eo commotius, quod, cum apud eiusmodi personas frequens ipse esset, si qua daretur causa sermonum, suae primum <note>185</note> verberabantur aures, sibique coram exprobrari res videbantur. Hasce ob causas non libenter serebat quempiam e doctis et insignibus operarijs e sua prouincia in externas emitti, vt tanto plures suppeterent sibi ad Societatis munera cum ea, qua cupiebat, dignitate obeunda. Nec libenter pecunias in Collegij Romani subsidium ex Hispania transmitti sinebat, quod eam rem Summatum quidam haud boni consulere viderentur: praeter id, quod, Romae dum subueniebatur, Hispaniae Collegia lahorabant. Haec duo capita faciebant vt Lainio, qui non vnius prouinciae, sed totius Societatis, et Ecclesiae circumspiciebat bonum, nec ad vota solum, et pulchras animo figuratas imagines administrationem, sed ad praesentem vsum ac necessitatem accommo dabat; non plane Araozius faceret satis, necipsi olim Ignatio fecisset. Eadem a Commissario multo magis distrahebant. Nam Borgia potius in aduersam vergebat partem. Quippe Araozius ne quidquam susciperetur, quod honestissime perferri non posset, non facile nona domicilia ex cipienda putabat, nec munus vllum quidquam <note>186</note> agendi publice nili lectissimo committendum. At Pater Franciscus pro sua maxima bonitate, et immensa omnium animas iuuandi cupiditate, et incre dibili, quam repositam in Deo habebat, fiducia, flecti se fracile, auferrique interdum longius vltra humanae prudentiae fines sinebat. Ex hac ingeniorum sen tentiarum que discrepantia cum eadem negotia fere ambo tractarent; tametsi destinatum vterque idem, gloriam nimirum Dei maximam, intueri se diceret, querelas tamen oriri necesse erat. Vnica obedientia, per quam insequio iret, commodare aliquid potuisset. <note>187 Quae in Commissario perpetuo incommoda.</note> Sed Araozius, quam Commissarium Franciscum, tam se Prouincialem meminerat. Itaque iam diu ac saepe querebatur nomen sibi Prouin cialis relictum, at administrationis nihil, nisi vmbram et quamdam speciem iocularem. Non enim in ferre modo se Borgiam in Prouincialis munus, sed etiam recte ab se composita confundi ab eo ac destrui. Quae cui negarat ipse, concedi a Commissario: quae con cesserat, reuocari. Si cui quem Collegio Prouincialis operiue destinasset, siue is detrectarer, et ad Commissarium confugeret; siue quouis modo in mentem eidem aliud venisset, cum rerum perturbatione omnium, alij Collegio, prouinciae, muneri destinari. Ita nec opportuna praesto esse subsidia Collegijs, nec idoneos rerum agen darum administros, magno cum boni publici detrimento, maiore domestici, praecipue simplicis obedientiae: vbi malis artibus, priuatis commodorum respectibus, delationibus aditus panderetur. Haec apud Lainium, et interdum haud bono exemplo apud alienos etiam eo audentius dicebantur, quod, cum Commissarij Prouin cialisque iura ne queant inter se nisi exiguo fine discerni, veri species abesse querelis non poterat. Nam vel duo necesse est vno in corpore prodigiosum in modum capita esse summae parisque ditionis, vel si Commissario quid quam negandum a Praeposito Generali est, quidnam in vitae hoc nostrae genere tribuatur magis, quam Prouin eialibus, nihil fere poterit inueniri; eoque fiet vt commouere se nequeat, quin Prouincialium <note>188</note> fines inuadat. Caeterum ille quoque erat dissidij fomes, quod aegre ferebat Borgia nimium aulicis Araozium negotijs implicari; quae tametsi recte gererentur, tamen aliena ab Societatis instituto norat esse. Et sane tot inter, quibus abundabat, praestantes laudes Araozius, nunquam saris purgauit haec duo, ne nimio nationis, nimioque aulae studio duci videretur.</p>
<p><note>189 Aduersus sermo de Borgia vnde ortus.</note> Hocautem anno dum Franciscus ad Galle ciae ac Lusitaniae fines illo sancto otio et negotio fruitur, alius contra eum sermo infestus exoritur. Librum eius nomine inscriptum superiore anno sacra Quaesitorum censuta interdictum prodidimus. Sparsa ea fama per vulgus, nescio quid insuper foedae suspicionis emanar, quod cum Dominico Rosas, antequam is pro haeretico caperetur, Franciscus locutus esset, et Carranzae Toletani Archiepiscopi consuetudine vsus. Caeterum ille cum Dominico haeretico congressus nihil magnopere oberat. Qui??? enim aduersus eum, vel alios necdum pro haereticis cognitos communia offici praeteriret? Familiaritas cum Archiepiscopo Toletano longe plus creabat incommodi, non modo quia reuera amabat, atque ade o mirabatur hominem Borgia, et praedicabat insignes virtutes, quarum in Archiepiscopatu pulcherrimam speciem dabat: sed multe maxime, quia ille, vbi datus est in custo diam, innocentiam constanter defendens, ipsum Quaesitotum in Hispania principem Ferdinandum Valdesium Archiepiscopum
<pb id='s148' n='148'/>
Hispalensem reiecit, ne suae causae iudex esset; et ad causas reiectionis iustae probandas prae caeteris testibus omni exceptione maioribus ipsum nominauit Franciscum Borgiam: vnde <note>190</note> Hispalensis Antistes grauiter offensus est. Ad haec Rex quoque Philippus ferebatur offensus, quod Franciscus quoddam fratris, sui matrimonium non prohibuisset, vt omnino prohibitum Rex voluisser, et prohiberi ab, eo potuisse rebatur. Au lae peritiores rei caput summamque in eo <note>191</note> ponebant. Dum ad Regis post longam ab sentiam in Hispaniam nuper e Belgio reuersi praeoccupandam gratiam certatim accurritur, suspicatos quosdam Franciscum pro vetere apud ipsum Regem, perpetuaque et summa apud eius sororem Ioannam auctoritare, multum valiturum in aula, et scilicet ob staturum ipsis, eoque annisos, vt per, eius euesionem gradum sibi et firmamentum pararent. Verum enimuero quorum oculus suspiciebat excelsius, quique in reum humanarum, quae videtur, perturbatione sapientiae summae constantissimas intueri mirarique rationes consu euerant; ij rebantur <note>Iob 38.</note> ab sapientissimo illo optimoque gubernatore, qui ponit legem pluuijs, et viam procellis sonantibus, tatam tempestatem ideo permissam, vt Fraucici Borgiae, quem famulum vnice carum habebat, indulgeret votis, sanctitatem exaggeraret. Antonius quidem Corduba passim hoc praedicabat, et saepius ad Lainium scripsit his verbis: <note>192</note> Pater Franciscus existimationem sui bonam adeo fugit, vt aliquoties ei confirmarim tantum famae neglectum mihi sane contra caritatem, quam proximis, quamque Societati debet, videri. Quin habeo illum pro tam familiari intimoque Dei, vt, quando martyrium, quod adeo vehementer precatur, immolata non dat obire vita, concessurus sit, quanquam nobis tanti ster, sacrificio famae. Atque adeo suspieor istos casus omnes aliud nihil esse, quam indulgentiam erga illum caelestem, vt tanto magis eluceat sanctitas, quam ei largitus est Deus: ad cuius probationem videtur dedisse licentiam Satanae, vt in res eius vniuersas manum extendat, in filios, domum, et ipsummet: quodque magis dolerem, est, si extendere in Societatem quoque permitteret ad augendam hominis sanctitatem: quae apud me tanti est, vt crediderim esse in caelo Sanctos, erga quos Deus nequa quam parem in dulgentiam singularibus donis suis exprompserit. Hactenus Antonius. Cum igitur eiusmodi sermonibus, et absentia quoque diuturna, Borgiae auctoritas obsolesceret, eo res processit, vt existimaretur ab administratione summotus, Regemque et sancti officij Quaesitores fugiens latibula quaesiuisse. Iamque non foris modo, sed domi quoque apud nonnullos viri sanctissimi nomen euiluerat. Apud quos cum e contrario Araozius cresceret, aeternus pacis hostis, et schismatum sator Diabolus id agebat, vt paulatim inciperent voces audiri iactantium, <hi rend='italic'>Ego quidem sum Pauli, ego autem Cephx.</hi> Hos motus per se noxios, antequam maiorem in perniciem erumperent, comprimere <note>193 Quare initio non inutilis Commissarius jucrit.</note> cupiens Praepositus Generalis, ipsum mali fontem Comissarij munus ex stinguere cogitabat, et Araozium ab aula, si fieri posser, ab strahere. Nam ad eam diem Commissarij vsum fuisse, tum quod noua Societas esset, tum quod bello impedita commercia. Quippe initia rerum, vt per se tenuia ferme et imbecilla sunt, ita prudenter multis fulciri adminiculis: idcirco in recenti Societate Constitutionibus prope in cognitis, Rectorum ac Prouincialium nec sat explicatis, nec sac discretis muneribus, cum pleraque in vita quotidiana incerta, in experimento, et alio alibi ritu essent; et quotidic ac passim ex alijs in alias prouincias commigrationes in tanta operarum inopia fieri oporteret, vsui fuisse extra or dinatiam Commissarij potestatem, vt quod scriptarum deerat legum, viua hominum multorum lex, et coniuncta in vnum prudentia suppleret: praesertim quop proximis retro annis bello Italico Gallicoque infestis itineribus, atque interdictis Romanos inter Hispanosque commercijs vel nulla, vel incerta die ac sero, vltro citroque litterae commeabant. At vero adultam iam satis corroboratamque Societatem, constituas prouincias ac suis tenentes se viribus extraor dinarijs firmamentis opus nihil habere. Iam Rectorum, iam Prouincialium editas leges, iam Constitutiones euulgatas, multasque res in congregatione constabilitas. Satis esse, si Visitator in terdum mittatur. Denique veluti Septemtrionis prouin ciae Prouin cialium dumtaxat operâ optime regerentur; ita, postquam itinera pax aperuerat, posse regi Hispanas; cum certa stataque ex Vrbe responsa ferrentur, adeoque celeriter, vt in caeteris haec de Borgia expostulatio esset: quod, si quando vel lustraret prouincias; vel, vti proxime fecerat, in vrbem minus obuiam recederet, litteras ad eum dare in incertum cogebantur; nec eae nisi ab Collegio in Collegium magno incommodo, longoque interuallo ferebantur, ac responsum nihilo meliore euentu serum, et incerta die redibat. Quare Hispanorum quidam Rectorum ac Prouin cialium saepe ijs quoque de rebus, quae Commissarij potetatis erant, scribebant Romam; id que ne viderentur per contumaciam facere, potestatisque ordinem non seruasse, testabantur coactos fuisse, quod certum maturumque responsum necessarium foret: quod nunquam a Borgia referretur. <note>194</note> Haec autem plane demonstrabant Commissarij potestatem minime esse necesseriam. At mala, quae iam diu formidata, tandem, quamuis inter fastigia illa virorum ageretur, erumpebant; non sinebant dubitare, quin tale genus magistratus rescindi quamprimum et sempiterna obrui obliuione necesse esset. Idque ne externos quidem latebat prudentes viros; nec Socictati qui bene cuperent, temperabant sibi, quo minus Lainium admonerent. Extat Doctoris Alfonsi Vergarae acris epistola, qua plurimum Lainio auctor est, dissidiorum vt illud querelarumque, et malarum artium seminarium excidat, demirans perpetuas et infinitas esse in Societate eas potestates, quae quod ad certum tempus negotiumque transigendum re coram cognita et inspecta, non auditione accepta, committi solitae sint, naturam et nomen acceperint. Igitur et suapte sponte, et externorum aeque ac domesticorum vocibus incitatus Lainius ad finem Commissarij potestati ponendum ferebatur. Quod facile erat factu, si Borgia vocato Romam nullus in eo munere sufficeretur. Et quanquam rerum deinde
<pb id='s149' n='149'/>
status, vt penitus praesentia Commissarij nomen aboleretur, non tulit, Patris tamen Francisci euocandi non in commoda incidit occasio. Cardinalis Ferrariensis eius propiaquus iam pridem Romae eum cupiebat, vt tanti viri frueretur consuetudine, consilijs vteretur: eumdem Lainius in Ludouici Consaluij locum, quem Regina in Lusitania retinebat, Assistentem designabat. Quare ipse demum Pontifex Cardinalis Ferrariensis monitu vtilem Romae praesentiam eius ratus fore, hoc breui libello accersijt:</p>
</div2>
<div2 id='SaHR.04.02' n='2' type='letter'>
<head>Pius Quartus dilecto in Christo filio Francisco Borgiae:</head>
<p><note>195 Borgia Romam a Pontifice vocatur.</note> Dilecte fili, salutem, et Apostolicam benedictionem. Pastoralis officij solicitudo, quam, sicut Domino placuit, nostris meritis et viribus imparem sustinemus, facit, vt ad tuendam tam necessario tempore gregi Dominico salutem, bonorum atque fidelium Christi copiam praesto nobisesse quain maximam in hac alma Vrbe cupiamus. Cum itaque inter caeteros ordines eorum, qui se cultui diuino dicarunt, Societatem istam ipso, ex quo nomen sumpsit, auctore Iesu Domino nostro excitatam fuisse declarent magni et vberes fructus, quos Ecclesiae attulit, et quotidie affert; Te, de cuius fideli ac strenuo ministerio, ipso vitae ac bonorum operum tuorum odore late fragrante cognouimus, huc duximus euocandum. Proinde deuotionem tuam, quam acriora mandata nostra non expectaturam esse confidimus, hortamur in Domino, vt ad Apostolica limina, si modo aduersa valetudine non impediris, primo quoque tempore venias: ita tamen iterte facere volumus, vt rationem habeas valetudinis. Gratus erit nobis aduentus tuus, idemque fratribus tuis cunctis, qui hac in Vrbe resident, eumque auide expectant, opportunus. Datum Romae apud sanctum Petrum sub annulo Piscatoris. M.D.LX. Pontificatus nostri anno.</p>
</div2>
<div2 id='SaHR.04.03' n='3' type='section'>
<p><note>196 Natalis Visitator Societatis totius cum summa petestate in Hispaniam mittitur.</note> Sub haec Franciscus Strada Romam ex Hispania venit, coramque earum prouinciarum laborare sane res docet, ac praesenti sub sidio opus esse. Ea res fecit, vt Hietonymum quoque Natalem Lainius, quem pridem cum destinasset, supersederat tamen mittere, ne duos ab sedem tempore Assistentes ab legaret, ea omni, quam potuit delegare maximam, omnia in omnibus prouincijs, et vbicunque locorum Societas esset, vel ad eam aliquid pertineret, staruendi, ab rogandi, interpretandi; item Rectores, Prouinciales, et alios quoscunque Praepositos amouendi, praeficiendi, transferendi, denique quidquid Praepositus Generalis, si praesens adesset, posset, gerendi potestate permissa, dimittendum mature putarit, intento primum in Hispaniam cursu, quo necessiras grauior aduocabat. XIV. Kalendas Decembris Iacobum Ximenium, qui emissis votis, etsi nondum sumpto vestitu Societatis in Collegio Germanico agebat, ad litteras, et quod opus foret, scribendum auxilio futurum comitem ducens, Natalis Roma discessit, veneratus ante Pontifincem, faustaque eins precatione, ac litteris ad Philippum Regem commendatitijs ornatus. In pelago Narbonensi foeda coorta tempestas, quales in eo tractu non raro existunt, proxime ab exitio exagitauit. Diuino tamen beneficio terra potitus Barcinonem Ianuarij Kalendis venit.</p>
<p><note>197 In Brasilia Ianuarij flaminis prouinciam Lusitani imperio adiungunt.</note> Nunquam antea in Asiae Africaeque vltimis finibus, nouoque in orbe terrarum ad religionis sanctae amplificationem siue effecta, siue attentata sunt plura In Brasilia Lusitanae ditioni pariterque Societatis laboribus, praefectura, quam Ianuarij fluminis appellant, accessit. Ora iacet ab AEquatore in meridiem partibus tribus ac viginti cum dimidia, Capricorni subiecta circulo, in extrema linea exustae zonae. Eam oram homines e Gallia profecti tiennio ferme ante duce Nicolao Villagagnonio insederant. Huric accepi bene Catholieum fuisse, equitem Melitensem, iustitiaeque tenacem, et vindicem acrem contumeliarum, si quas sui milites feminarum Brasilicarum corporibus intulissent. Incolae eius orae Tamoij erant, bellicosa gens, et primo Lusitanorum amica; deinde impotentium quorumdam irritata iniurijs vehementer ijs, amicisque eorum Brasilis sancti Vincentij accolis, quibus Tupini est nomen, infesta. Hos specie iu stitiae (quae nullam barbariem non capit) et comitate Villagagnonius cum sibi adiunxisset, coniuncta amicitia, conditaque arce in insula, quae in faucibus sinus est, opere ac situ prope in expugnabili; in Galliam remeauit, colonos adducturus nouos, atque etiam Euangelij satores: quamobrem etiam de Societate homines postulauit. Caeterum siue ad eiuilia, quae in Gallia subinde extiterunt, bella retentus, siue qua alia caula Brasiliam non repetijt. Interim quos in praesidio reliquerat, milites plerique religionis corruptae vehementer infesti Lusitanis, et aduersus Tupinos Tamoijs auxilio erant, totique Brasiliae imminentes iactare dicebantur, nisi Rex Galliae ad eam occupandam conferret auxilia, Turearum se Tyrannum in partem excituros expeditionis et imperij. Aderant ad haec occulti improbitatis et vanitatis ministri a Caluino, <note>198 Heretici etiam Brasiliam tentant.</note> vt fama erat, missi. Quorum vnus Ioannes Bolaeus nomine, cum deprehensus a Villagagnonio poenas metueret, furtim elapsus ad S. Vincentij oppidum, breuique illic simul poenca quadam insania, et inepto vocularum lenocinio, simul iactauda sacrorum librorum recondita seientia, non apud indigenas modo, sed etiam apud Albos (sic enim Europaeos vocant) docti nomine inuento, haud dubie et comportatis veneno scatentibus libris, et pestiferis declamationibus editurus aliquam religionis stragem erat; nisi Pater Ludouicus Grana sagaciter fallacijs haeretici comprehensis, magno se animo nefarijs coeptis, doctrinaque solidiore obiecisset. Tum Bolaeus abruptos nimirum sibi dolens conatus, stylo in Patrem conuerso, dignam haeretico ingenio accusationem euomuit, hac praeclara inuocatione homo, qui sanctos viros veneratione cultuque spoliabat, exorsus: Adeste mihi Caelites, afferte gladios ancipites ad faciendam vindictam in Ludouicum Deiosorem. Sed cognita hominis vesania, Praetoris iussu datus in vincula, et procul est amandatus. Haec igitur totius prouinciae idem Praetor Mendus Sa videns, deque Sebastiani Regis, et praecipue Christi Domini re solicitus cum classe ob eam rem ab Lusitania
<pb id='s150' n='150'/>
<note>199 Victoria Lusitanorum insperata.</note> missa ad eijciendos exeo receptaculo Gallos contendit, Patrem Emmanuelem Nobregam, quo plurimum vtebatur, secum adducens. Victoria insperata ac prope diuinitus obtigit. Post tentatam enim obsidione et oppugnatione nequidquam, nec sine suo detrimento arcem Mendus Sa, cum iam et dissidentibus inter se suarum copiarum Praefectis, instrumentoque bellico deficiente non de honesto magis, quam de tuto cogitaret recessu; is haereticos repente, Tamoiosque Brasilos incessit pauor, vt deserta clam arce ipsi lintribus euecti occupauerint fugam, inque continentis interiora sese abdiderint. Tum Mendus, quoniam miles ad praesidium deerat, arce euersa ad Christianam ibi fundandam Ecclesiam opem cum P. Nobrega liberaliter contulit. <note>200 Ludouici Granae sedula caritas.</note> Ludouicus Grana in S. Vincentij praefectura domi forisque gratissimus diuinam rem accurate ac feliciter prouehebat: cuius paternum in cunctos animum, quo merito quasi parens diligebatur, etiam turbidae res, vt assolet, illustrarunt. Repentina quondam, praeterque solitum tetra post solis occasum ingenti cum turbine, motuque terrae tempestas arborum tectorumque miserandam fecerat stragem; cum domi Socijs ad exposcendam Dei pacem coactis, ipse Ludouicus, simul primum exitus patuit, ad Christianorum domos, singulas ostiatim obiens, accurrit, vt animis corporibusque praesto esset in tempore, si quem forte ruinae perculissent. Et quoniam tutissima erat sedes templum, in id caeteros cum vocasset Brasilos, aegros quosdam, senesque ac pueros domum recepit. Haec aliaque assidua Patris officia, Ethnicis illum aeque ac neo phytis <note>201 Brasili paulatim humanitatem induunt.</note> mire faciebant amabilem. Iamque eiusdem ac Sociorum operâ, et Praetoris praecipue, qui id maxime laborabat, vt auctoritatem ad Dei gloriam, et barbarae gentis adiumentum Patribus quam maximam conciliaret, incipiebant fera ingenia ad humanitatem mitescere. Quod duobus maxime documentis intelligi licuit. Prope Piratiningam ceperant ex hostibus infantem ferme bimulum mixti Ethnicis neophyti: ac veteri more festos inter sonos, atque insanas perpotationes ferale ex eo epulum facere, Ethnico pagi principe iustigante, meditabantur. Quod vbi Grana cognouit, confestim ad pagum festinat; idque precatur in primis, vt misellum infantem sinerent Christiana cerimonia expiari. Ea re impetrata, ipsa quoque venustate infantuli sane festiuissimi commotus, postquam vitali eum perfudit vnda, institit paganos a facinore deterrere. Quam esse virorum gloriam bellatorum vnius inno cui nece infantis vlcisci iniurias? Quem porro ausurum in membra illa integella diuino consecrata balneo impios dentes infigere? Cum dein caelestes intentaret minas, ita omnes permouit, vt Christianorum plerique, ne dirae carnificinae essent partieipes, inde migrarent: caeteri quanquam occiderunt, vorare tamen ausi non sint. Exitum eumdem sortitus est adolescens annorum <note>202</note> quindecim ex hostibus item captus. Eum Piratiningam Brasili deduxere, postridie enecandum immolandumque educturi. Patres re cognita, quanquam aegre, expressere tamen cum eo de Christianis sacris agendi potestatem. Adolescens ingenio supra gentis modum prompto ac perspicaci, voluntate etiam ingenti sancta amplexus mysteria sub mediam noctem rite ablutus, stola caelestis Regis ornatur. Deumque sic animo penitus hausit, vt exinde nil nisi diuinam gratiam, caelumque expeteret: nil audire praeterea, nilloqui vellet. Vbi illuxit, ad sacrificij abominandi locum perductus circum stante Barbarorum turba longis vinctus funibus statuitur in medio. Ibi, post ritus quosdam et superstitiones carnifex solemne ac supremum verbum effatur, Moriere. Adolescens, vti erat edoctus a Patribus, illico procumbit in genua: tollit oculos, et manus ad caelum, sanctissimumque Christi Iesu nomen inuocat: idque salutare ingemiuanti nomen carnifex incusso immani ictu in caput stipite per immanitatem saluberrimam aditum expediuit: quo cum recenti et immaculata stola ad immortales, diuini Agni nuptias introiret. Caetetum peracta caede, ne hi quidem ausi sunt depasci cadauer. Quod Patres pie sub latum in templo sepeliere.</p>
<p><note>203</note> In AEthiopiam praeter expeditionem iam diu susceptam ad Abassinos, et alteram ad Cafres anno proximo institutam, accessit hoc anno tertia in regnum Angolae. Quae vt planius geographiae quoque rudes intelligant, vel pingui Minerua, vt alias institui, adum brare locorum situm ex vsu fuerit. AEthiopia, regio est Africae, mediae caeliplagae subiecta, multo India vastior. Sed (vti de India principio dixi) in humanae linguae modum ab septentrione notis olim Africae oris continens proiectu immani, oceano circumuallante procurrit in meridiem, desinitque in celeberrimum hac tempestate, ignarum antiquitati promontorium, quod vulgo Bonae spei appellant. In occiduo huius ingentis cunei latere, quod Hesperij <note>204 Angolae situs, et Cafrum.</note> AEthiopes habent, Angola est trans AEquatorem orbem nouem in Austrum partibus, quas gradus plerique iam vocant, e regione Pernambuco in Brasilia oceani vastitate interiecta respondens. Manicongi regno ab Septemtrione, Bengalae ab Meridie interposita. In Eoo aduerso latere circa Sophalam Cafres sunt magis, quam Angolani, australes vicinioresque Bonae spei promontorio. Abassinorum imperium supra et infra AEquatorem perinteriora AEthiopiae fusum ad vsque sinum Arabicum patet; atque AEthiopiam eam complectitur, quae veteribus quoque cognita, AEthiopia supra AEgyptum nominabatur. Ad regnum Angolae, quia cis Bonae spei promontorium est, e Lusitania appellitur. Sed quia inde terrestri itnere ad alterum AEthiopiae latus, vel ad Cafres, vel ad Abassinos penetrare propter solitudines vastas, quae interiacent, et pestilentes, in famesque etiam immanibus belluis tractus perarduum est, ad eos vt venias, Bonae spei promontorium praeternauigare necesse est. Inde fit, vt ad hoc AEthiopiae latus retro ex India acto cursu nauigatiouis <note>205 De Angolana terra distinctius.</note> tempora opportunius Lusitani captent. Regnum Angolae leucas octogint in longum porrigitur: totidem, vbi amplissime, in latitudine pater. Quas terras antiqui penitus ignorauere: aestuque torridas genti hominum inhabitabiles putauere. Caeterum magna Angolae pars non incolarum modo patiens, verum etiam temperata et amoena est: frigoris quinimo notabilior certis locis
<pb id='s151' n='151'/>
exuperantia, quam caloris. Flumen habet nobile Coanzam. Prouincias celebriores Ilambam, Quisamam, Mosse quiam, Dongiam, in qua Cabaza vrbs regia. Abundat regio fere palmetis; vnde vinum incolis oleumque conficitur. Prouincia <note>206</note> Quisama magis adusta est, nec multa ibi palmeta: gens tamen Angolanarum bellicosissima. Ibi salis fodinae maximi quaestus. Nulla enim aliunde toto regno salis copia. In ea autem plaga perlongos meatus marinis exsudantibus. aquis concrescere putant. Quanquam cum alibi noto in orbe monres tam procula mari planum sit salis esse, effodique et renasci; contraque per meatus longos, velut eliquata marina aqua amaritiem perdat, aliam originis suspicari causam licet. Caeditur in laminas bipalmares candidi coloris: et, si pellucerent, crystallo quam simillimas. Inde in omnes regni partes, differtur. Multa in stirpibus, multa in animantibus minime dictu, indigna sunt, quae fusius persequi instituti non est operis. Vnam auium magnitudine modica, colore cinereo alboque, quam Funem indigenae vocant, haud racitam praeterierim. Huic aui tanquam principi, caeterarum volucrum vulgus applaudere, et officiose apparere aiunt. starim vt eam vident audiuntue, turmatim aduolantes cingunt mediam, comiterque deducunt. Eidem sub nidificandi tempus nidum ipsae certatim in proceris arboribus, qualis scilicet regalem partum deceat, ingentem aedificant, viginti facile palmos altum; inquo Funes geminos pullos creat. Angolani Sobas appellant Regulos ac Dynastas suos, quibus vniuersa gens vsque ad annum euntis saeculi circiter quadragesimum paruit. Inter eos Sobas assidua vsque erant bella, donec extitit vnus ferocioranimo consilioque callidior, qui proximos aggressus, praecipuis paulatim subiectis prouincijs, Regem se, et Angolam Inenem, hoc <note>207</note> est Magnum Angolam, nominauit. Is aetate iam deuexa ex regni Congi Christianis, cognita Lusitani Regis potentia, id scilicet regno suo decus ratus deesse; legatostres in Lusitaniam destinauit, commercij societatem petitum, et sacerdotes, a quibus verum Dei cultum sui populares edocerentur. Olisipponem anno M.D.LVIII. peruenerunt. Pergratam Cardinalis Henricus, et Catharina Regina legationem habuere: at rebus iam paratis ad reditum, nuncius interuenit, Angolam Inenem vita defunctum. Qua de causa dum dubitatur, quo animo filius, Dambes Angola nomine, futurus esset, amplius anno dilata est profectio: sed tandem cum omnibus tentanda res videretur, ex multis ambientibus delecti sunt de Societate, Cardinalis Reginaeque, atque adeo ipsorum legatorum postulatu, bini sacerdotes <note>208 Primi de Societate in Angolanum regnum missi.</note> aclaici Franciscus Goueanus, Augustinus Azerda, Antonius Mendes, et Emmanuel Pintus, qui primi omnium nouum illud in regnum augusta signa crucis inferrent. Hi extremo Decembri anni M.D.LIX. Angolanique simul legati, et Paulus Diazius vir fortis ac pius, quem cum mandatis donisque Regina mittebat, Olisippone conscendêre. Nauigatio ab marinis casibus non improspere, at a pietate admodum feliciter, qua Pauli Diazij fauore, qua Patrum insigni studio, cessit. Quinto demum Nonas Maias huius anni ad ripam Coanzae fluminis appulere. Hîc dum homines ad Dambem Angolam praemittunt exploratum, velit ne legationem excipere, Pater Augustinus Azerda bene coeptorum praemia recepturus, et aliquot Lusitani mortem <note>209 Successus expeditionis</note> occubuere. Dambes legatione admissa plurimum coepit Pauli Diazij, et Patris Goueani operâ vti. Ideoque caetera non inhumaniter tractans velut in custodia vtrumque habuit multos annos, nunquam ad litus maris accedere, nunquam ab se passus abiungi; cum diceret, nullo pacto se posse eorum carere praesidio, praesertim vero Goueani institutione ac monitis: ac vereri, ne, siliberos et incusto ditos dimitteret, Angola deserta in Lusitaniam aufugerent. Itaque non nisi anno post sexto vrgente annonae penuria, vt ab Lusitania eam curaret, dimissus est Paulus, retento Patre Goueano tanquam obsde. Repetijtque expeditionem Paulus anno M.D.LXXIV. per quod tempus Goueanus post annum quartum ibidem excessit e vita. His de causis longum deinceps Angolanarum rerum silentium erit: quod Goueani labores non nisi in adolescente, vt licuit, instituendo Rege, paucisque quos habebat regia Lusitanis excolendis versati sunt.</p>
<p><note>210</note> Ad Cafres anni principio Consaluus Silueria cum socijs Andrea Fernandio, et Andrea Acosta cursum ex India Ciaulano e portu intendir. Simul primum conscendêre, Pantaleo Sa, qui praefuturus Mozambico et Sofalae vehebatur, procurationem in naui rerum piarum Consaluo demandauit. Is ita prouinciam eam gessit, vt nauigium omni refertum hominum genere ab Religiosi coenobij forma non abhorreret. Singulis diebus solenni Litaniarum carmine Caelitum pax exposcebatur: quibus mox additae quaedam ad celebrandas laudes, et opem implorandam Matris Magnae Virginis ex formula pie admodum ab Consaluo ipso concepta. Elata quoque voce pronun ciabatur quidquid in mari licet e Missa. Non foeda, vel impia dicta, non iurgia audiebantur. Cum Pantaleone, primaijsque viris secundum mensam Consaluus mane ac vesperi esse cogebatur. <note>211 Consalui pia industria inter nauigandum.</note> Sed viam reperit per quam otij illius ratio egregre constaret Mane de gradibus perfectionum Deiparae, quos tredecim numerabat, sermonem instituit, miro cum animi sui et audientium gustu, iucunde dicens, vti Gubernator muti atque inanimi spectabat astri, ita se semper Virginis, semperque sanctae Mariae, Cynosurae suae longe nobiliores spectare altitudinis gradus. At vesperi Sanctorum breuiter enarrabat vitas, quorum insequenti luce memoria et cultus recurreret. Cumque omnes e consessu quem vellent sibi Patronum in eum diem iussisset eligere, certum quoque precum numerum, proque alijs mortalium necessitatibus, et praecipue pro Cafrum conuersione adijciebat. Praeterea ipse ac socij cum <note>212 Consalui praestans virtus.</note> priuatis colloquijs, tum exponenda Christiana doctrina ex occasione vectores iuuabant. Nec tamen ita se effundebant in proximos, quin et ad multas praeterea communiter precationes, et ad binas quotidie meditationi tradendas horas ab nautico secederent strepitu: maturinam tribuentes Christi Domini, vespertinam sanctissimae eius Matris vitae considerandae. Quin potius censebat
<pb id='s152' n='152'/>
Consaluus quam minime versandum in turba; nec nisi quantum animarum vsus postularet, in publico apparendum. Cuius ita tenax ipse erat exempli, vt angustissima in cella totos dies, ne ad respirandum quidem patefacto ostio, in malaciae intolerabili aestu perseueraret. Interea studia secundissimo cursu multis diebus nauigarunt. Deficiente mox vento, cum pro vectorum ingenti numero aquae timeretur inopia, coepit ea modulo certo distribui. Et Consaluus, quanquam reclamaret Praefectus, in ipsa eius mensa, ijsdem voluit includi angustiis, haud aequum affirmans, cuius quasi membrum corporis esset, non earumdem toto cum corpore, vti bonarum, ita aduersarum participem rerum esse. Denique nunc opprimente malacia, nunc graui ventorum impetu vexante, nullae vnquam satis fuere molestiae, quod minus ea maria Beatorum ex ordine inuocandorum carminibus, et laudibus Magnae Virginis quotidie personarent. Qua demum patrocinante praeter nauarchi spem, die Purificationi eius dedicato in terrae conspectum prouecti, pridie Nonas Februarias descendêre. Protinusque Consaluus ad eiusdem Deipatae aedem, cui a Propugnaculo nomen, nudis <note>213 Strenuus et mugnus Consalui animus.</note> pedibus adijt. Mozambiciocto tantum diebus ad nouam nauigationem ornandam substitit: quo simul tempore audiendis operam confessionibus, et habendis concionibus dispensabat: impetrauitque vt publica supplicatio pro sua expeditione heret. Et quanquam, si paululum morae ferre potuisset, nauigio erat multo opportuniore vsurus, tamen prae cupiditate quamprimum Euangelij lucem oppressis mortifera nocte gentibus inferendi, suam sociorumque vitam ei, qui fuit ad manum lembo (Zambuco, seu Pangaio nomen est) commisit, tres ducum vice locorum gentisque peritos ducens. Sofalam directus est cursus. Ad nauigationis molestias, et regionum earum fere omnium insalubrem naturam quadragenarij ieiunij accessere difficultates, nulla praeter aliquid orizae ac faseolorum, copia victus. Itaque Andreas Acosta grauiter aegrotauit. Quo ad Sofalam recreato, repetitum estiter. Sed Consaluum quanquam virium maximarum, firmissimaeque valetudinis, ita indies magis confecere aerumnae, vt haud dubie ad longiorem nauigationem vita comitatura non esset. Ventum tandem est ad Inhambanem portum. <note>214 Ad Inhambanem peruenit.</note> Is portus primus e ditione Regis Tongensis occurrit; eo Lusitani ebur praecipue atque electrum empturi conueniunt. Ab oppido mediterraneo eiusdem nominis vocabulum mutuatur: estque tum regionis natura; quae satis circa salubris ac felix, citris, nerantijs, alijsque eius generis arboribus conuestita nitetatum aquarum dulcium fluuio opportunus. Itaque ex eo potius Lusitani Regem ac regnum, quam ex Tonge cognominant. Inde triginta circiter leucas distat Tonge, regni caput, haud perinde clemens et propitia humanae vitae. Et quanquam aliatum rerum non infoecundus est ager, fructibus tamen, qui leguntur ex arboribus, omnino caret. Populi Mosarangae dicuntur. Ibi Rex agebat Gamba; ad quem Consaluus, cum ipse morbo teneretur, Andream Fernandium in aliquot Cafrum comitatu praemisit. Difficiles sunt viae, Cafresquev ad labores itinerum, quae maxima conficiunt, patientissimi. Ea Lusitani non nisi vecti peragunt: tamen <note>215 Andrea Fernandij virtus.</note> Andreas, quod primus, vt ipse ait, eam terram e Societate calcaret, ire voluit pedes. Primi diei vespere cum multi indigenarum sedentem corona circumdedissent, et in Breuiarium, quod Pater e manica traxerat, oculos intendissent; tacitis eorum votis occurrens, ostensurus quid esset, aperto libro eius paginas vno impetu celeriter omnes euoluit: ad quod spectaculum eos Barbari edidere gestus mutuo sese circumspectantes, vt plane intellexerit Andreas existimasse eos viuum id animal esse. Xegua (Dynastarum est nomen) apud se ea nocte hospitaliter habuit. Feria heb domadae sanctae quarta Tongem peruenit, protinusque corripitur febri: altero tamen die <note>216 Fernandius aegretat,</note> egit se ad Regem. cumque nunciaret breui Consaluum adfore, et venire ipsos, vt Regem, eiusque populum doceant verum Dei cultum, qui caelum, terram, et caetera procreauitomnia: Venistis (Rex inquit) quaesitum patriam vestram, et inuenistis. Cum morbus dein ingrauesceret, praeter carnes, quae ad rem non erant, nihil suppetebat ad victum nisi coctum milium, et aqua: lectus erat humus et stotea, donec modeste rogauit hospitem, vt aliquid stramenti lectum exagro sterneret. Filij tamen Regis frequenter et humanster inuisebant. Haud melius in Inhambane Consaluo erat. Parum <note>217 et Silueria.</note> abfuit, quin principio grauedinis immani copia offo caretur. Accessit maximus languor, et febris. Sed cum sabbato ad vicinam arborem sese siue orandi, siue respirandi causa traxisset; inde febri liber, adeoque validus redijt, vt postridie, qui dies erat palmarum, obeundis eius diei cerimonijs sacrificioque suffecerit. Haec ipsemet ad Socios in Indiam scribens, causam repraesentatae valetudinis non adscribit. Sed, quia dies erat sabbati, et tantus ipse Deiparae cultor, inter pretari licuit patronae indulgentissimae munus fuisse. Subinde necdum plane confirmatus iter Tongem ingreditur cum Acosta, cui item valetudo pessime affecta erat: decimoque septimo post Fernandium die perueniunt. Ex tanta et sua et sociorum imbecillitate Consaluus didicisse ait se, quam parum vel in sui firmitate corporis, vel ingenij, aliarumque humanarum opum abundantia reponere mortales ad Dei negotia transigenda debeant; cum hisce tribus semiuiuis homuncionibus infinitae illi sapientiae ad Regum conuersionem vti placeret. Rex aduentu Consalui <note>218 Rex Tongensie cum suis baptizatur.</note> mire laetus potestatem quosuis e suo regno Christianis ritibus initiandi fecit: nec multo post ipse cum vxore, liberis, totaque domo ac Procerum multis, vbi satis praeculti sunt, ad fidelium numerum aggregantur. Regi Constantinus vocatum nomen, Reginae Catharina, sorori Isabella, in Proregis Indici, eiusque sororis, et Reginae Lusitanae memoriam. Sacra praeterea aedes assumptae in caelum Deiparae titulo extrui coepta.</p>
<p>Rebus his Tonge administratis, iamque haud magno negotio procedentibus, ad eas tutandas augendasque socio vtroque relicto, ad Regem per eas plagas maximum Christo adiungendum <note>219 Manomotapae regnil.</note> Consaluus porrigit curam. Manomotapa, eademque Benamataxe vrbs regia est: ex qua regnum nomen trahit: quod longe lateque fusum leucas in orbem
<pb id='s153' n='153'/>
septingentas; vel, vt alijs placet, octingentas extra vectigalia regna colligit. Nulla alibi elephantorum seu numero, seu mole praestantium ora feracior. Quos Cafres carniu, tum eboris studio captant solertia venationis tali. Haud ferme <note>220 Elephantorum vena tio.</note> pauciores, quam homines periti centum quinquaginta venatum exeunt. Eorum pars notos angustijs calles in siluis insident, pars per campos palati elephantorum greges abigunt, compelluntque in insessas ab socijs angustias. Quas cum intrare vasta mole belluae nonnisi singulae possint, vbi intrarunt, ex insidijs coorti venatores validis ictibus aliarum alij praetereuntium poplites caedunt: statimque, vel mox paulo praegrauante etiam corpore <note>221 Auri feracitas mira.</note> prolapsas conficiunt. Abundant praeterea saltus leonibus atque tigribus. Sed auri praecipue argentique toto prope regno obuia feracitas ad miraculum vsque perhibetur, vt et in arboribus venas auri, et temere in extima terra massas (ea vis inest solo) inuentas ferant: quarum quaedam quatuor millia vel amplius eo nummûm aureorum effecerint. Vnde factum vt patrum memoria magnus Rex Manomotapae, vel Imperator auri vocitaretur. Sed enim meliores ei thesauros longeque opulentiores ostendere atque aperire venas Consaluus meditabatur. Eo consilio ab Tonge Mozambicum regreditur. In reditu tres Xequas gentis, cui Botangae nomen, baptismo lustrauit; et filium Regis cuiusdam Tongense maioris Mozambicum, ibi instituendum et baptizandum adduxit. Inter haec diuinum quotidie Numen copiosius animo hauriens totus delicijs caeli, aestuque sancto colliquescebat. <note>222 Consaluus magnopere excitatur se quasi mercatorem sacrum cogitans.</note> Testantur id maiore quodam plenae spiritu, quas scribebat litteras. Plurimum commouebatur sacrum se mercatorem cogitans, totumque Dei negotijs ac lucris occupatum, sortem diuini sanguinis exercentem. Nec homines Societatis nisi negotiatores et institores eiusmodi esse dicebat. Atque in quadam ad Praepositum Generalem epistola: Ego, inquit, Patermi, in cidi in venam sanctae huius negotiationis beatae obedientiae ductu; nec animus vltra est alias fodinas vsquam, nec quietem, aut artes cogitare. Nam si loquendum est ex experimento, quod in mari montanisque capitur, ibi Deus abscondit plenitudinem ac suauitatem diuinitatis et humanitatis suae spiritualiter ijs repositam, qui deligunt ibi habitationem ac requietem ad lucra Redemptoris. Hac diuinae gratiae tanta se vbertate infundentis noua copia locupletatus incitatusque Consaluus, vbi, Pantaleone Sa liberaliter quidquid ex vsu foret, praebente, dona regia et alia comparauit, Mozambico iterum decimo quarto Kalend. Octobris soluit, ac Lusitanorum paucis comitantibus in Austrum cursum intendit, maritimam oram biremi legen, quam excelsi montes ad dexteram amoena viriditate spectabiles vestiunt. In ea ora antequam ad Mafutae fluuij ostium perueherentur, leucas prope nonaginta progressos saeua tempestas adorta vel magnae formidanda naui, nedum paruae biremi, quae ludibruim fluctibus iactabatur, in vltimum desperationis <note>223 Sedat precibus tempestatem.</note> iam nautas adduxerat: cum Consaluus in celsiorem nauigij locum egressus genua ponit, sublatisque manibus in caelum et oculis quiddam tale ad Deum clamat, Domine salua nos; perimus. Continuoque mirantibus quotquot aderant, venti ponunt, conserenat dies, placida tranquillitate tumidi ira maris consternitur: potitique Mafurae ostio, laeti in litus exscendunt. Dies erat S. Hieronymo sacer. Prima curarum Consaluo fuit barbaras terras diuino sacrificio consecrare. Excitata ara in litore, Sacrum fecit in solis feruore tanto, vt Lusitanis quanquam calceis rectos torridum solum adureret pedes: Consaluo autem sacrificanti caput pustulis oppleretur. Ad quas ille curandas more suo patiendi materiam accersere magis, quam propulsare suetus, quamuis non deessent, medicamentis abstinuit. Triduo ibi exacto pergunt ad Colimanem (Quilimanem sunt qui vocent.) Id brachium est ingentis celebratique amnis Cuamae. Namque in inti ma AEthiopia prope Congi regnum lacus est <note>224 Tria flumina Africa maxima.</note> ad millia centum longus. Vnde tria Africae maxima flumina ortum ducunt. Nilus capite vno (nam plura habet adeo quaesita et ignorata vetustis saeculis) tum Zaires, et Cuama. Nilus longissimo tractu in Septentrione fluens in mare (quod peruulgatum est) internum erumpit. Zaires et ipse primo versus Septemtrionem fertur, sed mox in Occidentem flexus in oceanum citra promontorium Bonae spei effunditur in ipso Congensi regno. Cuama aduersus huic in Orientem hibernum labens in oceanum trans idem Bonae spei promontorium exit vltra AEquatorem in meridiem septimo decimo gradu cum dimidio. Huius amnis brachiorum complurium vario flexu intercursuque secantur Cafrum terrae. Consaluus Quilimanem ingressus, <note>225</note> rursusque aduerso vento vexatus, et in ipso subeundo flumine valde periclitatus, ad Mingoaxanem Giloae Regem Lusitanorum amicum peruenit. Is benigne et comiter accepit: et Mahome tanus licet, potestatem promulgandi Euangelij vltro fecit. Nam quanquam superioribus temporibus in earum terrarum quasdam impij Mahometi spurca superstitio inuaserat, nihil tamen gens prae hebetudine (hoc scilicet ex ingenita vecordia adepta commodi) nisi praecisionem praeputij retinebat: quo minus imparata Euangelio erat. Verum Consaluus ad Manomotapae festinabat Regem: quo ad Christum adiuncto, finitimos Reges, et inferiores haud magno molimine secuturos censebat. Inde igitur ad Iuabum, alterum Cuamae brachium plurimum aquarum trahens, leucas a Sofala triginta contendunt: vbi rursus periculosa procella in Lindem proximum sinum compulsi tredecim stererun dies. Quoddam vero nauigium ex ijs, quae Pangaios nominant, quod vna ibat, cum se disiunxisset, postero die perijt. Ab Iuabo Cuama Manomotapae ditio <note>226 Quapietate Consaluus Manomotapae ditionem ingressus.</note> oriebatur. Quocirca in eius introitu Pater diuina re peracta ab Lusitanis comitibus postulauit, vt, quoniam fines tanti Regis ingrederentur, legationis suae negotium posthac Deo enixius commendarent; bonique consulerent, si reliqua nauigatione se, quo precibus expeditiore vacaret animo, ab consuetudine conspectuque eorum summoueret. Namque in rebus omnibus, et inceptis praesertim grauioribus multum cum Deo agere, ab eoque lumen ac vites exposcere opus esse. Inde velum in altera nauigij parte iubet praetendi,
<pb id='s154' n='154'/>
in eamque veluti cellulam inclusus, octiduum ipsum delituit, semel tantum quotidie tosti ciceris pugillum, et perexiguum aquae ad vitam sustinendam assumens; et quidquid a precatione rerumque diuinarum contemplatione reliquum temporis faceret, in perlegendis Sanctorum vitis impendens. Octauo die, vbi primum <note>227</note> Sena, quae nauigationis meta erat, in conspectum venit, et Consaluum socij monuere; ille progressus e latebra, in oppidum oculos parumper intendit: continuoque in caelum cum manibus tollens, et in genua procidens, ita Deum precatur, tanquam ingens sibi certamen instaret: tum socios rogauit, vt semel orationem Dominicam, et salutationem Angelicam, pro grauissimo, quod erat in manibus, opere pronunciarent, caelique Reginam semper sanctam, semperque virginem Deiparam (sicappellare consueuerat) precarentur, vt causam vellet ipsa suam facere; negotiumque totius Cafrariae sub imperitim salutare filij sui subbiungendae volens ac bona susciperet. <note>228 Sena oppidum.</note> Oppidum Sena est, vt ijs locis, non infrequens intra nemora abditum, ab Manomotapae regia leucas ducentas. Aliquot ibi Lusitanorum et neophytorum ex India negotiandi causa domicilia fixerant. Consaluus cum de suo aduentu, antequam procederet, admonendum Regem censuisset, nuncio Manomotapam misso, qui significaret adesse se acturum cum Rege, quod eius maximopere interesset, dum referretur responsum, fere quatuor substitit Senae menses: quo tempore Christianos illos expiauit, excoluit, abstractos a pellicibus sancto matrimonio iunxit: eorum quoque mancipia fere quingenta <note>229 Inhamioris Rex cum suis baptismo paratus.</note> catechismo praeparata baptismo lustrauit. Neque eo contentus identidem ad Regem lnhamioris in proximo degentem excurrit: eumque et Reginam cum liberis, quos habebant octo, ita permouit instituitque, vt magnopere sacras vndas expeterent. Sed Paternimirum ex animo dolens per inopiam procuratorum tantam fieri animarum iacturam, quia quem magistrum custodemque relinqueret, non habebat; baptismo abstinuit consolatus hominem bona spe, pollicitusque, postquam Manomotapium Regem lustrasset, et ipsi libentissime praesto futurum. Nam nec decere ante illum lustrari, ne forte praelatum sibi stipendiarium suum inique ferret. Adfuit tandem ab Rege responsum legatusque ad Consaluum Manomotapam deducendum. Cum hoc et Gomio Coellio nomine Lusitano apud Regem gratioso, et peritissimo linguae, quem ex pago Tete accersierat, Pater dat sese in viam, pedesque ad sexcenta illa passuum millia, insuper sarcina oneratus, in quam omnem ad sacrificium colligarat necessarium apparatum, percurrit. Fluuios qui multi regionem intersecant, aqua collo tenus licet pertingeret, vado transibat, elata interim manibus, seu capite sarcina; quanquam vnum vado insuperabilem in vas quoddam, velut ingentem ollam Dei sacerdotem ad natandum inualidum cum immisissent, circum natantes ipsi propellentesque traiecere Cafres. Hoc enim affirmant vetustae litterae, proque memorabili narrant: eoque similius vero est, quam quod posteriores tradunt natasse ipsum, sed sarcinam (quid enim hoc noui aut magni habet?) ollae immissam. Sub noctem Natalem Domini ad Chetuchin pagum haud longe a Manomotapa venit: fecitque ter de more Sacrum summa Lusitanorum animi voluptate. Inde Natalium feriarum altera, die sancti Stephani memoria claro, quod proximo anno reddendum erit, regiam vrbem ad magna exordienda, quae nobili statim martyrio consummaret, intrauit.</p>
<p><note>230 Abassinarum rerum status.</note> Haec dum Consaluus australiores AEthiopes iuuandi studio curat, Ioannes Nunnius Patriarcha Goae degens totus erat in Abassiam intentus. et Constantinus quidem Prorex, vt habebat a Rege Sebastiano in mandatis, proque suo priuato erga religionem studio vehementer Patriarcham et socios in Ecclesiam cupiebat peramplam illam inducere. Verum cum iam tertium annum Andreas Ouiedus Episcopus eo praemissus nihil nunciaret, sed vndique bellorum Abassinos inter ac Turcas furentium fama glisceret, nihil certi consilij capi poterat. Anni huius initio cum tribus myoparonibus Prorex Christophorum Pereriam, et Patriarcha Fulgentium Freirem e Societate laicum experientem hominem, maximeque probatum cum aliquot Abassinis interpretibus misêre, vt de statu rerum ac nominatim de Episcopo certa et explorata renunciarent. Sed nequaquam eius legationis exitus e sententia cessit. Cum enim ad Mazuam peruenissent, relictis ibi duobus myoparonibus, qui aduentum Turcicarum triremium speculati, mature signum receptui darent; progressus ad Arquicum, inde ad fauces Arabiae Pereria, saepe hostium incursum peregregie repulit. Postremo vero cum triremi <note>231 Missi ad cognoscedas Abassinorum res Lusuani a Turcis capti.</note> et parone Mahomecanorum, quibus Zomor praeerat, commissa pugna, in hostium venit manus. Lusitani acriter dimicantes, plerique occurbuere. Pereria quoque in hostium potestatem viuus redactus, e vulnetibus, quae grauia acceperat, breui expirauit. Fulgentius cum strenuam adhortando milites praelata cruce operam praestitisset, <note>232 Fulgentius Freires de Societate captiuus.</note> octo acceptis plagis adhuc saucius remo addictus est, et Cayrum postmodum deportatus. Hac re et aliunde, atque e reliquis myoparonibus, qui euasere, cognita Goae, nihil Patres nisi in iusta Numinis voluntate solatij habebant precantes enixe ne per suas atque alienas noxas, Abassinae genti coepta aperiri salus occluderetur. Caeterum <note>233 Bella inter Abassinos.</note> Abassiae status hoc tempore, quam cum maxime miserrimus erat. Adamas Saquedus Rex, qui Claudio successerat, cum non Lusitanis modo, et reliquis Catholicis, verum etiam suis intolerandum se praeberet; Barnagazius, caeterique AEthiopiae Proceres magna cum parte nobilitatis, spe etiam auxilij Lusitanorum ab India, conspiratione facta fratris Claudij filium spurium Benconem Tarcarum nomine Regem creant: adquem vnus quoque qui reliquus erat militum Lusitanorum triginta manipulus transiit. Adamas male sibi conscius illud maxime formidabat, ne Lusitana classis adesset ab India. Cui rei prouisurus primum ad maritimam excurrit oram; ibique simul cognito nullum instare ab India periculum, simul fugato Barnagazio ad Tarcarum vertitur, eoque potitur. Ex India nullum adfuit auxilium, sine quia Turcis omnia habentibus infesta, nuncij
<pb id='s155' n='155'/>
ad Proregem non peruenere; siue quia Prorex cunctis viribus in Iatanapataniam incumbebat, siue quam aliam ob causam. Eo Barnagazius destitutum se auxilio videns, Saquedi odio Zomorem, quem dixi, Turcarum Praefectum solicitauit. Is tametsi Barnagazio summe erat nuper infensus, irrependi tamen in AEthiopiae interiora occasionem arripiens, facile societatem coiuit. Et quoniam, vt euenit, occisum iri Tarcarum suspicibantur, puerum ex eodem patre iustis ortum nuptijs crearunt Regem. At Saquedus huc illuc <note>234 Ouiedi Episcopi et Sociorumaerumna.</note> pro rerum opportunitate accurrens in omnem secum expeditionem summas inter aerumnas trahebat Episcopum et Patres: quos quasi in custodia habens, neque abire, neque de Catholica fide loqui sinebat. Verisimile est sperasse non importunos fore, si Lusitana classis appareret.</p>
<p><note>235 Collegij Goani tempium.</note> Interhas A bassinae Ecclesiae tempestates Indica messis colonorum votis abunde respondit. Quo die sancti Pauli honoratur Conuersio, vetesis et angusti et ruinosi loco nouum dignumque Goano Collegio, templum in Gentium Doctoris nomine inchoatum est. Patriarcha peregit solennes ritus; aureoque ligone auspicatus opus, primarium deiecit in fundamenta lapidem cruce insculptum: secundum quem lapidem Constantinus Prorex alterum insculptum gladio dimisit, argumentum opinor, et cruce ab sacris potestatibus, et ferro a profanis religionem defendi, et aduersus obstantes propagari debere. Sub id tempus postulatu Georgij a sancta Lucia Malacensis Episcopi, qui (vti supra indicatum est) Antistitis Goani vices obibat, Franciscus Rodericius aliquamdiu conscientiae quaestiones in Collegij atrio (quod aliud satis capax auditorium deerat) explicauit cuncto Ecclesiae principis Clero, ac plurimis praeterea sacerdotum confluentibus. Iamque Goani Collegij Academia non modicam referebat Europaearum maiestatem.</p>
<p><note>236 Paulus Camers moritur.</note> Duodecimo Kalendas Februarias Paulus Camers ad optimos bonorum laborum fructus, et ad diuturnarum praemia aerumnarum obitu lenissimo transiit. Iure Collegium Goanum hoc laetatur parente, et gaudet Italia de progenie sua fuisse praecipuum tanti operis molitorem. Anno M.D.XL. ante confirmatam auctore Pontifice Societatem cum e primis Patribus duo mitterentur in Indiam, Paulus adiutorem se ac veluti famulum eorum (tanta modestia et submissione erat) adiunxit, edito chirographo, quod ad antiquitatis nostrae cognitionem pertinere nonnihil ratus, quantum ex autographo Italico Latine consequi licuerit, <note>237 Eius ad Indiam profectio.</note> adscribam. Ego Paulus, inquit, Baptistae filius, sacerdos e dioecesi Camerinensi profiteor spem meam omnem repositam esse in Domino nostro Iesu Christo, cui seruire in perpetua castitate ac paupertate decreui. Itemque pro amore ac reuerentia eius certa est mea sententia, firmumque propositum seruire Magistro Simoni Rodericio, et socio (nondum scilicet is certo nominatus exat a Beato Ignatio, propterea hic nominatim non appellatur) qui mandato Pontificis, postulante oratore Catholici Regis Lusitaniae proficiscuntur in Indiam Itaque abeo cum eis, non vt socius (en ante Societatis ortum Coadiutotum spiritualium quasi sementis: adeo multiformis huius reipublicae species in Beati Ignatij Fundatoris mente vsque a principio inhaesit) sed vt illis in eorum vsibus in seruiam sponte mea, et ex amore Domini nostri Iesu Christi; sperans de maiestate eius diuina Magistrum Simonem ac socium, quos praedixi, imperaturos mihi sic in India, vt ego, quoque ad miseram illam Dei notitia destitutam gentem aliquid proficiam. Quod cum ita sit, egoque sic sperem melius me Deo Domino seruiturum, in veritatis fidem, certique huius confilij mei testimonium chirographum hoc feci, meaque inanu subscripsi. Romae hac die quarta Martij, anno salutis humanae millesimo quingentesimo <note>238</note> quadragesimo. Hoc armatu commeatuque humillimae caritatis munitus et instructus Paulus cum Rodericio eodem praecessit in Lusitaniam. Inde cum Beato Xauerio, qui mox ab Vrbe est subsecutus, quoniam Simonem ad fundandam in Lusitania Socictatem Rex tenuit, in Indiam vela fecit. Sed quoniam ita euenit eo anno, vt Indicae Lusitanorum naues hibernare Mozambici cogerentur, ille primus pietatis laboriosae campus Paulo fuit. Namque in nosocomio aegris referto primum vna cum Xauerio, deinde ab eodem abeunte Goam, precibus aegrorum relictus vna cum Mansilla, ita sedulitatem, patientiam ac benignitatem probauit, vt dem um vbi munere eo perfunctus, nauigationem reperijt, ex praegressa fama iam clarus in Indiam, vulgoque carus peruenerit. Goam reperit plenam Xauerij laudibus et admiratione: Xarium ipsum non reperit. Iam enim ad euangelizandum in promontorium Commorinum auolarat. <note>239 Iacobi Borbanivirtus.</note> Inter Goanos omnes celebrabatur maxime et eminebat egregia virtus Iacobi Borbani. Is venerandus erat sacerdos, idemque praeco verbi diuini doctrina praestans et moribus; et propagandae studio religionis quam qui summe ardebat. Qui iam olim cum Indorum aliquot Christo quotidie lucraretur, e pueris quos lustrarat, domum suam nonnullos coepit recipere: quos vberius Christianae religionis mysteria, et prima litterarum elementa, et Grammacicam edocebat. Deinde cum videret ex ijs promptiore quosdam ingenio Lusitanum probe sermonem ediscere, adhibere eos interpretes adiutoresque ad insinuandum idololatris Christianum cultum instituit. Quae solertia cum perbelle procederet, compluresque per eam ad baptismum perducerentur, argumentatus Iacobus, si multarum linguarum pueri ad eum modum formarentur, id veluti Seminarium fore ad Euangelium in omnes gentes late disseminandum, opulentiorum auxilio, maxime Cosmi Annij et Michaelis Vazij (vt prima harum historiarum parte narratum est) opus inchoarat. Verum iam aetate ac valetudine affecta quemadmodum sustineri coepta consummarique possent, haud leuis solicitudo habebat; cum Xauerio primum, dein Paulo cognito, confestim interpretatus est hominum tali generi sedem eam diuinitus eamque procurationem paratam. Ergo Palo ad se recepto (nam Mansilla in Commorinum subinde perrexit) in eum sensim totam <note>240 Pauls Camertis praclura fact???</note> disciplinae domesticae custodiam ab se transtulit. Ac Paulus diu Sociorum omni subsidio carens, ita sustinuit gessitque administrationem
<pb id='s156' n='156'/>
grauissimam, vt Collegium demum omne in Societatem rite a conditoribus, et a Lusitano Rege transscriberetur. Tantum valet ad Ordinis totius commendationem et incrementa, quod capitur e priuatis specimen. Cognita Beatus Xauerius hominis bonitate, satisque gnarus quanti interesset in luce illa totius Indiae ciuium oculis constantia obuersari inno centiae, modestiae, paupertatis, reliquarumque virtutum exempla; ita diuisit partes, vt, cum sibi peregrinationum assiduos labores sumpsisset; et Socios, qui subinde ex Europa submittebantur, in explorata ab se loca euocaret, nunquam Goa Paulum exire pateretur: quem etiam tanti faciebat vt illum non Collegio modo, sed Socijs etiam per Indiam sparsis interdum cum potestate praefecerit. Ille totus caritate flagrans, quae sustulerit, quae excogitarit, quae fecerit perditas animas ad salutem vocandistudio; grauissimi Patres, qui postea accessere, testificantur, qui oculis non subiecerit, assequi non posse cogitatione: nec sane, cum iam aetas procederet, et valetudinis decessio, curarum accessio fieret, sine praecipua Dei tutela fieri potuisse, vt sine medicorum ope vitam propagaret; tantumque constantiae, tantum alacritatis ad plurimos immensosque labores obtineret. <note>241</note> Idem variarum nationum adolescentibus praeerat, tamque vigili custodia et acri, vt pastoritio cani ad gregis defensionem excubanti, omnemque latratu atque etiam morsu abigenti vim inimicam Borbanus eum similem diceret. Idem non alijs modo rationibus conquirebat adolescentes nationum variarum, quos in caeleste illud plantarium inferret; sed etiam corrogata aliunde pecunia saepe de numero mancipiorum emebat, quos non modo Christi libertos, sed liberatores multorum efficeret. Aderat eis dies ac noctes, et in supplicationibus, et in sacrificijs, et caeteris diuini officij precibus, quae sanctioribus ferijs cum cantu peragebantur, sine vlla satietate sacerdotis praeibat partibus. Quidquid molestiarum institutio ferebat aetatis imbecillis, totque nationum varietas, moribus inter se et linguis discordium: adhaec mores ipsi plerisque alta barbarie imbuti, et voluntates quoque multis alienae, et alia id genus, deuorabat placide; nec paternum modo in omnes studium, sed maternam quoque suauitatem conseruabat: vt posses in corde Apostolici viri, et ore, et manibus vim Apostolicae eius vocis agnoscere; <hi rend='italic'>Filioli mei,</hi> <note>Gal. 4.</note> <hi rend='italic'>quos iterum parturio, donec formetur Christus in vobis.</hi> et illius, <hi rend='italic'>Facti sumus paruuli in medio vestrûm, tanquam</hi> <note>1. Thess. 2.</note> <hi rend='italic'>si nutrix foueat filios suos. Ita desider antes vos cupide volebamus tradere vobis non solum Euangelium Dei, sedetiam animas nostras, quoniam carissimi nobis facti estis.</hi> Idem praecipua cura catechumenis praeerat edocendis; eosdemque sua manu lustrabat, vt vix quisquam vnus plures Christo genuerit: deinde et inter se sanctis copulabat nuptijs, et a potentiorum tuebatur iniuriis: et subleuare, efferre, ornate cunctis opibus nitebatur. Quibus cum in Collegij templo locus instituendis deesset, aedem ipse proximam interiecta via discretam aedificauit, in qua totus eorum sacris, eorum culturae vacabat. Super haec propter deformiora mala quosdam et contagiosa cum plane videret abijci, ac receptaculum habere nullum, aedificauit instruxitque nosocomium, quod quoad vixit prouida cura, et intento labore administrauit. Accessere deinde et catechumenorum domus <note>242</note> virorum ac feminarum: et harum praecipua Paulo praefectura commissa. Quae super omnia, poenitentiae tribunali sic haerebat affixus, tanquam nihil ei praeterea curarum esset. Omnibus autem eiusmodi curis sic aderat, vt tamen animus procul a terra, et a corpore peregrinari, et versari potius in caelo videretur. Inde tandem fiebat, vt, quamuis (vt dixi) Goa numquam ipse pedem efferret, tamen latissime viri nomen ac virtus peruagaretur; nihiloque minus late pervndique dimissos disciplinae suae alumnos Christo Domino inseruiret, et vberem animarum segetem procrearet. Denique de eo paucis ante migrationem <note>243 Melchioris Nunnij de Camerte testimonium.</note> diebus Melchior Nunnius ita scripsit: Dominus Paulus (ita tum loquebantur) est pauper spiritu, pauperum amicus. Multum laborat et contendit, vt vestimenta detrita ac rupta gestet. Magnam caritatem, magna exempla misericordiae ostendit in nosocomio pauperum indigenarum, quod ad hanc diem semper, amplius duodecim annis procurauit: in incessu, et sermone, et vitae actione simplex et mortificatus. Idem liber, et cuiuis, si quid videatur, dicens. Pro homine habetur alterius vitae. Vellet tamen e sententia sua geri res, ac si quid praeter id fiat, erratum putat (is nimirum senum, et maxime qua quisque in re princeps fuit, seu zelus, seu morbus est) Iam praesanio et valetudine velut emeritus habetur, bonitatique suae permittitur. Haec fuit vltima aetas Pauli, ad cuius cumulandam gloriam diuturnus accessit languor; inquo mire omnes odore virtutum suarum, et animi tranquillitate inhabitantis in suo templo Dei pacis indice recreauit.</p>
<p><note>244 Cosmi Annij mors, et laus.</note> Non longe post in eodem Collegio alter eorum, qui cum Borbano illud fundarat, et perpetuis augere numquam destiterat incrementis Cosmus Annius decessit. Is scriba, seu Quaestor Regius et vir optimus fuit. Qui vbi se sesit a fine haud procul abesse, vehementer optauit vltimum spiritum inter Socios exhalare, quorum precibus et sacrificijs communitus certius ad immortalitatem iter capesseret. Quod cum impetrasset, non modo susceptus ex meritis suis et habitus est omni officio, quoad superfuit, verum etiam exequiarum iusta, et caetera sacrificiorum ac precum adiumenta perinde vt vni Sociorum persoluta sunt mortuo.</p>
<p><note>245 In Goana insula nunquam plures ad Christum adiuncti.</note> Caeterum Christianorum in Goana insula vbertatem nullus necante, nec postea tulit an nus maiorem. Pulcherrime in vnum consentiebant hinc studium auctoritate pollens omnique ex parte memorandum Constantini Proregis, inde Prouincialis Antonij Quadrij sedula et ingeniosa caritas: quibus potissimum viris Goana insula sese Christianam debet. Prorex cum videret Brachmanum quorumdam auctoritate ac suasionibus superstitionem tenuiorum stare, neque admodum multum disputationibus profici, quas priore anno institutas docui; quadraginta eorum praecipuos diuenditis rebus vna cum familijs alias sibi quaerere sedes iussit. Quo et munimento exuti, et exemplo territi inferioris notae mortales, procliuiores aures animosque Dei
<pb id='s157' n='157'/>
<note>246 Qua maxime industria conuersi.</note> verbodedere. Antonius Quadrius saluberrimo inuento Socios in vicinos circa pagos dimittere instituit. Etenim Goa insula est leucas duas circiter longa, lata vna: pagi in ea vnus et triginta, et quidam valde frequentes duûm millium capitum erant: in quibus post huius anni conuersionem rari iam Ethnici, quasi racemuli post vindemiam superfuere; annoque insequenti absolutam spes erat fore racemationem. In horum pagorum nonnullis sacra erat aedes: sed quoniam concionator et catechista deerat, Prouincialis instituit, vt Sorij bini diebus Dominicis prima luce alij ad alios irent pagos; ibique media inter Sacra neophytis Euangelium breuiter explicarent, fusiusque de summa Christianae legis absoluto Sacro dissererent. Pomeridianis autem horis peragrarent cum tintinnabulo vicos, cogerent pueros, eosque virides manu ramos praeferentes, fidei concinentes initia, oratum deducerent in templum: postremo necessitates quoque singulorum cognoscerent: opemque vel ferrent ipsi, vel domum renunciarent, vt aliunde ferretur. Inter haec autem praecipuam in id intenderent curam, vt Ethnicos quam plurimos amore baptismi succenderent. Haec Socij cum sedulo curarent, ad eosque coetus Ethnicorum multi confluerent vel visendi studio, vel ab amicis cognatisque neophytis pellecti, qui facile et religiosa illa supplicationis et cantus specie, tum caritate et adhortationibus Sociorum in baptismi amorem veniebant; iucundum erat aduertere quanta vespere domum Socij gratulatione reciperentur. Exspectabant enim auide omnes reditum eorum, vt cernerent quantum quisque agmen catechismo imbuendum ad catechumenorum aedes adduceret; audirentque quodnam praecipuum ac singulare eo die caelestis Pater suae documentum misericordiae edidisset. Adducebantque agmina quisque sua et praeclata laetis laeti narrabant. Haec ratio propagandae fidei ad totam Indiam ex superstitione in religionem commutandam aptissima visa est, et nunc primum <note>247 Baptismus ad hanc diem maximus.</note> inuenta. Luce sanctissimis fratribus Geruasio et Protalio sacra post nouem iam hocanno minores habitos maximus omnium, quos ad eam diem nostri peregissent, celebratus baptismus est. Sexcenti quinquaginta renati eo sunt fuere omnes e suburbio, in quo paroecia nomine sancta Maria a luce. Quinto post die, qui sancto Ioanni Baptistae natalis illuxit, in aede eidem sacra numerosior fuisset baptismus, ab solui si potuisset. Quingentis septuaginta quatuor rite ablutis, amplius ducenti superfeuere: tantumque candidatorum quam leui momento nomen dederit, iucundum est recognoscere. <note>248 Carambolitani quo pacto conuersi.</note> Maximum vrbis Goae suburbiorum, Carambolim appellant. Nobile ibi fanum atque idolum habuerant quondam Ethnici, cuius loco sacra sanctissimo Christi Domini Praecursori iam stabat aedes: quam Andreas Vazius procurabat e Brachmanum stirpe in S. Pauli Collegio enutritus, et Christianus sacerdos a Patriarcha factus. Suburbij eius primores Ethnici, quos Ganzares vocant (quemadmodum ipsimet Andreae Vazio retulere) eam Christianae Ecclesiae accessionem fieri eum cernerent, coacto concilio deliberare coeperunt, quid facto opus foret. Hîc quidam dixit fugiendum ab Lusitana ditione in subiectam Ethnicis continentem. Et quanquam importunum erat tempus, quod sementem fecissent; tamen sata resque omnes post auitam religionem habendas. Alius censuit, durandum, fortiterque <note>249</note> permanendum tantisper dum Constantinus Prorex rediret in Lusitaniam: fore vt feruor ille, quo tam multi ad Christum accurrerent, abeunte eo deferuesceret. Haecilli cum dicerent; et posterioris probabilior sententia videretur, tertius aetate prudentiaeque inter eos opinione venerandus; Nequaquam mihi videtur, inquit, bene ratiocinari, qui, vt Christianorum feruor refrigescat, expectandum censet vsque eo quoad Constantinus de cedat ex India: sed qui tamdiu, quoad Societatis Iesu discedant Patres. His manentibus nunquam res Brachmanica imminui, nunquam augeri Christiana cessabit. Athos frustra spes sit pedem hinc vllo vnquam tempore ablaturos. Quaque apud Constantinum auctoritate valent, eadem apud successores valebunt. Quidigitur, inquies, nobis consilij affers? Nimirum vna mihi videtur expeditissima via; commendemus nos Deo, et efficiamur Christiani. Hoc demum consilium ita placuit, vt protinus Gansares quatuordecim cum suis quisque familijs dare Christo nomen statuerint. Cuius rei vna cum Parocho Andrea e Ganzaribus vnus nomine omnium ad Collegium sancti Pauli perrexit nuncius. Verum diuino Spiritu caelestem agitante ignem, alijs super alios accedentibus die S. Ioannis. natali in ipsa eius aede a Patriarcha, et Melchiore Carnerio, et Antonio Quadrio, quam multos modo perscripsi, amplius ducentis superantibus, cohonestante pompam Prorege, sacro fonte excepti.</p>
<p><note>250 Diuaris insulae conuersio.</note> Sub id tempus pagus Auxinus, primus omnium circa Goam pagorum nullo Ethnicorum reliquo facto, Christo inscriptus est totus. Eregione pagi huius est insula Diuar magno olim in honore Brachmanis, et tanquam eorum Hierosolyma: quam omnem superstitioni dedicatam longinquis e regionibus venerabundi adibant. Hanc vero cultui transscribendi magna Patribus illuxit spes duabus vijs: primum, quod ipsimet Brachmanae cognito quanto vbique motu concurreretur ad baptismum, dictitabant suum adesse quoque iam tempus: deinde ex occasione, quam subijcia. Vetuerat Prorex in ea insula quippe Lusitanae ditionis ritus Ethnicos vsurpari: eo Brachmanae suis e liberis complures nauigio impositos in continentem destinauerant, totius vt gentis nomine Canisso <note>251 Canissum idolum.</note> idolo percelebri dona ferrent. Est huic idolo reliquum hominis corpus, caput elephantis: fabulamque perridiculam monstri originem biformis narrant. Initio rerum nondum vllo suscepto filio, Euam (e sacris enim pleraque diabolus quanquam mutatis saepe nominibus finxit) quodam opere occupatam sudasse: cumque sudorem sibi e fronre brachiisque abrasum collegisset manu, ex eo derepente adultae aetatis hominem extitisse; quem Adam nescio vnde reuersus, vbi apud coniugem vidit, rei nescius obtruncauit: mox vero eiulante Eua, Adamum cognito, quem occiderat, eius fuisse filium e sudore natum, quia recisum caput iam vita defecerat, cucurrisse, atque elephanti, quod primum animal occurrit, amputato capite id trunco filij Euae imposuisse; vnde homo elephantino
<pb id='s158' n='158'/>
capite reuixerit: huncque esse Canissum. <note>252</note> Ad hoc igitur fabulosum prodigium Brachmanum cum irent pueri, intercepti ab Lusitanis, Goamque missi, haud multo post Christianos se fore professi sunt. Per occasionem puerorum parentes Goam profecti, animum ipsi quoque ad sanctam sempiterni Dei venerationem coeperunt acclinare: cumque suas quoque coniuges diuini consortes muneris esse cuperent, missus est Dominicus Fernandius e Societate cum aliquot honestis viris, qui eas pariter catechesi imbuendas deduceret Goam. Hunc vbi in insula conspexere Brachmanae, e praecipuis quidam aggrediuntur his vocibus: Quid nos carptim Christianos efficitis? Semel cunctos abducite, et initiate: sicque sitim expleueritis, quam nostrae salutis vos Collegij sancti Pauli Patres praefertis insatiabilem. Animaduertit Dominicus serio haec ab ijs ingenueque dici. Itaque extemplo eam rem nunciaturus Goam recurrit. Multa ibi Sacra precesque ad implorandam Dei clementiam fiunt. Moxque Antonius Acosta, et Michael Ficeredius sacerdotes cum sex laicis, Sacro in aede Matris Dei Auxinipagi peracto, eique Diuaris insulae commendata salute, quoniam per ipsam praecipue Auxinus omnium primus ad Christum transisset totus, dedêre se in viam Tanadarium (id est Praefectum) pagi Auxini, qui cum praecipuis Diuarensibus necessitudines habebat magnas, et linguam norat optime, secum ducentes. Pridie ad Cioranum cum pari Sociorum sex numero abierat Franciscus Rodericius. Quare tota Goana ciuitas arrexerat animos, magnoque studio harum expeditionum expectabat exitum. Interim Socij duo consuendarum periti vestium externis haud minus centum adiuuantibus festinanter <note>253 Constatini Proregis exi mia pietas.</note> parabant natalitia neophytis indumenta suppeditante impensam Prorege animo erga Christum Dominum adeo liberali ac nobili, vt profiteretur detractis, si opus foret, etiam quibus suum regebat corpus, haud recusaturum se nudum incedere, nequid excicandis ornandisque Christi tironibus aptum praeteriretur. Socij vtraque in insula statim domos pagosque circumire Brachmanum, omnes ad salutis viam vocare: nullas amplius necterent moras: patentem ad se inuitare diuinae misericordiae sinum: adesse tempus, quo confugere in eum <note>254 Concursus populorum ad baptismum.</note> omnes deberent. Et plane infinita illa bonitas ita suum hoc negotium expediuit, vt prope nullus esset labor nisi in colligendis et deducendis vltro sequentibus ad coenam magni Regis, qui velut in vijs, et in sepibus occurrebant. Haecmaxime in insulis Diuare et Ciorano dum feruent, Martinus Silua, cui pagus obtigerat Batti nomine, vbi aedes Deiparae a Guadalupe, primarios ad quadraginta induxit, vt Proregi sese pararos ad baptismum nuncianrent: et Goae veteris incolae (qui ad Goae insulae caput est pagus) accepta tot vndique Brachmanum conuersionis fama miêre ad Collegium nuncios, qui paratos ipsos quoque sanctae cruci se subdere significantes, Patrum aliquem catechistam accerserent. Emmanuel Texeria vna cum socio profectus est. Hique vix iter arripuerant, cum alijs duobus e pagis, alteri Naora magna, alteri Naora parua est nomen, legatio superuenit. Aiebant sesanctam fidem amplecti animum induxisse, cupere communiter adire Proregem; iret e Patribus aliquis, duceretque. Ita vacuum operarijs tum Collegium erat, tam multis circumquaque et ad insulas et ad pagos dimissis, alijsque vel parandis ad baptismum vestibus, vel instituendis catechumenis occupatis, vt Iosepho Riberio Ministro Collegij, quamuis multae occupationes domi tenerent, enadum fuerit; ne, dum res adeo calet, amitteretur occasio. Abijt igitur: ac postridie e primoribus septuaginta virides manuramos, serta gestantes in vertice, inter festum tympanorum fistularumque de more gentis sonitum ad Proregem tam opima segete gaudio gestientem deduxit. Eodem prorsus die, qui primus Augusti fuit, ad centum quinquaginta murariorum abrûm tota ex insula Mocadani in Collegio sancti Pauli suscepere baptismum, Antonij Diazij e Societate, qui noui templi aedificationi praeerat, composita vita, et adhortationibus illecti. Denique tanta fuit vbertas messis, vt ad eam colligendam totum mensem Philosophica studia, et aliqua ex parte Humanitatis, necesse fuerit posthabere. <note>255 Baptismus in Ciorano insula numerosus.</note> In insula Ciorano sexto Idus Augusti Prorege, et Patriarcha, Prouinciali Praeposito, et Melchiore Carnerio eam ob rem profectis, baptismo mille ducenti septem excepti. Octauo post die assumpta in caelum Virgine inclyto, cuius et ibi templum extat, quod primum ab Alfonso Albuquercio Indiarum magna ex parte domitore positum fuerat, Diuarenses pari celebritate inter bombardarum, quas idcirco Prorex aduehi iusserat, fragorem ac plausum <note>256 Numerosior in Diuare.</note> mille quingenti quinque ad Ecclesiam adscripti: moxque octoginta pueri, quos parentes in continentem prius subductos, ne Christiani fierent, mutato postmodum consilio ad sacrum fontem reuocarunt. Paulo post pagi quoque Batti, Goaeque veteris, et Naorae vtriusque solenni cerimonia, publicaque gratulatione catechumeni expiati: qui duûm millium ducentorum, sexque et viginti summam expleuere. Hoc in aestu rerum maius quiddam, ingentique suo dignum animo Constantinus moliebatur; de quo paulo post dicam. At Franciscus Rodericius, quem loco suo Goae Prouincialis reliquit, vt conceptum iam baptismorum conseruaret impetum ac splendorem, aliquot celebres egit: in quibus pagorum Basterini, et Passosecci incolae sepringenti septuaginta duo, moxque in suburbio Caramboli septingenti quatuordecim; iterum septingenti quinquaginta sex Christiano gregi adiuncti; ac postremo XVIII. Kal. Ianuarias nouem et quadringenti. Itaque praeter eos, qui in variis paroecijs, sanctique Francisci et Dominici templis baptismum susceperunt, nostri Patres duodecim millia nongentos sexaginta septem in Goanatantum insula, baptismis <note>257 Vis sancti baptismi ad corporum et animi morbos tollendos.</note> viginti septem celebrioribus hoc anno initiarunt. Multa in his extra ordinem admiranda contigere. Multis vna cum animi salute per salutarem lauationem exundans Dei bonitas quasi appendiculam, corporis quoque reddidit sanitatem.
<pb id='s159' n='159'/>
Sed multo admirabilior morborumanimi curatio videri merito potest: cuius rei vnum apponam exemplum. Ethnicus inter suos nobilis quaestuosum a Prorege ambibat munus. Id Lusitanus vir pietate clarus et genere cum cognouisset, adhortari hominem pro amicitia institit, vt Christianum susciperet cultum, certo confirmans ac spondens id si faceret, esse quod optabat, a Prorege munus impetraturum. Quae cum saepe grauiterque proponeret, nunquam tamen ab auita superstitione pertinacem dimouit. Verum ingenti illo motu, cum diuinus cuncta quodammodo inuadebat ac pascebatur ignis, tantusque fiebat ad sacras vndas concursus, ille quoque velut correpus accessit. Quem mox Lusitanus amicus cum vidisset summe gratulans, nunc demum se ei beneuolum ex animo testatur fore; et apud Proregem acturum, <note>258 Neophyti pulcherrimum dictum.</note> vt munus ei, quod cupiebat, delegaret. Ad quae verba (quod veteranis pudori sit) Christianae militiae tiro ita respondit, Se, cum ante vana coleret simulacra, quaestuosa appetiuisse officia, quodrem quomodo faceret, dummodo faceret, nihil pensi haberet: nunc vero, postquam Christo se dediderit, ac didicerit quantum illi furta et commercia iniusta displiceant; nec saluti locum relinqui, nisi aliena reddantur, malle se pauperem vitam, quam cum periculo animi quaestuosam <note>259 Alacritate mira ad baptismum s???ritur.</note> ducere. Alacritas quoque, qua Indi aduolabant ad fidem, haud videbatur carere miraculo. Non deerant e Lusitana nobilitate, quibus minime probaretur tanta frequentia, existimantibus haud quaquam agi sincere; nec posse vim metumque abesse. Vir ex his claritudine praecipua cum forte per vrbem equo vectus incederet, in praeclaram cohortem catechumenorum incidit: qui cum suis in manu virentibus ramis catechismum cantitantes inter exultantem laetitiam ac festa tripudia ad vitae fontem citato pergebant gradu. Quem in coetum coniectis oculis eques, remque secum alte animo reputans, protinus ad terram desilijt, ad vnumque Sociorum accurrens nihil nisi magno clamore, Credo, Pater, credo, ingeminabat. Patre quid id sibi vellet, cogitante: Quando, inquit, rem perspicio oculis, credo sine dubio Dei opus esse, vt tanta voluntate hi fiant Christiani; nostramque obmurmurationem poena pergraui dignam agnosco. Idipsum fassus est alius viraetate quoque iam venerandus, vltroque aptissimum ei culpae, quo sese plecteret poenae genus inuenit. Is tenere se non potuit, quo minus de tanta festinatione coram obiurgaret Patres; eamque ob rem ad Collegium graditur. At vbi eo peruenit, atrium totum ac porticum viris puerisque, templum autem mulieribus ac puellis ita confertum reperiens, vt vix ipsi aditus pateret; omniumque in ore ac vultu alacritatem, et alias nunquam perspectam laetitiam cernens; totus animo senex repente commotus tollit ad caelum oculos manusque, ac solutus in lacrymas tacitus abscedit. Post aliquot dies ad Collegium reuersus, vni e Socijs, O Pater, inquit, qui de sanctissimo hoc vestro opere obloquitur, non potest culpam diluere, nisi ad id ipse quoque adiungat animum: lucrisque Saluatoris intentus studeat impensâ operâ, quae nostra praua exempla ferunt, damna farcire. En ego hosce in praesens duodeuiginti adduxi. Inosce, si paucos: ad lustricum primum solenne plures adducam. Nec fidem fefellit. Exinde Christianitatis propagationem plurimum iuuit.</p>
<p><note>260 De Christianis ora Piscaria in Iafanapataniam transportadis.</note> Iam vero Constantini Proregis magnanima pietas nequaquam Goanae insulae finibus tenebatur. In ora promontorij Commorini piscatores margaritarum Christiani excursionibus et latrocinijs obnoxii erant Badagarum. Hi sunt e regno Bisnagae, seu Narsingae bellicosi populi et immanes, Lusitanorum Indorumque neophytorum hostes. Ceilano insulae modici spatio freti a Commorino dissitae adiuncta est Iafanapatania prouincia, cuius item Rex iampridem Christianos cladibus atterebat. Ea si veniret in potestatem Lusitanorum, Commorinensibus Christianis opportunissima videbatur sedes futura, vnde pretiosae suae piscationi ex tuto liceret intentis esse. Ac recens extabat memoria, Beatum Xauerium, vt innocens ille populus eo traduceretur, habuisse summe in votis. Igitur hanc maxime ob causam Constantinus Prorex classem ad Iafanapataniam statuit ducere. Erat eodem tempore iuuenis Goae Alfonsus nomine, qui e patrio Trincanamalis regno, quod Iafanapatanus tyrannus ex proximo inuaserat, profugus in sancti Pauli Collegio <note>261</note> octauum circiter annum versabatur. Hunc Constantinus eâdem operâ restituere cogitabat in regnum. Omnino magni ad Christianum nomen, magni ad Lusitanas quoque augendas opes momenti expeditio erat. Validam itaque eam obrem Constantinus adornat classem: atque interim Patres Societatis, quorum Commorinenses neophyti curae commissi erant, praeparare eos ad traiectionem iubet. Ioannes Mesquita cum ab Dio regressus supra biennium Punicali egisset aeque Indis ac Lusitanis acceptus, Goam non multo ante id tempus reuocatus Dialecticam ibi docebat. Sed visa est grauiori negotio ea procuratio posthabenda. Missus est igitur iterum Punicalem, vt vna cum Henrico Henricio <note>262 Pater Mesquita captus ab hostibus.</note> necesseria traijciendis populis prouideret. Quod dum faciunt, libertatemque alijs et pacatum otium curant, duram ipsi seruitutem, exercendae patientiae locum locupletissimum inuenerunt. Mensis erat Augustus: iamque rebus compositis ad migrandum in Manariam insulam, vbi aduentum Proregis, vt is iusserat, opperirentur, Punicalenses nihil nisi signum exspectabant, cum ex improuiso Badagarum Praefectus ingentem peditum elephantumque numerum agens superuenit. Lusitanorum haud plures in praesidio, quam circiter quinquaginta versabantur: qui prodire obuiam ausi, dum praenobili ex hostibus interfecto Dynasta, totum agmen primo die egregie distinent, spatium Punicalensibus fuit lembos conscendendi: quanquam prae trepidatione inter turbam tumultumque conscendentium ad triginta hausit mare. Postero die Emmanuel Cotinius Lusitanorum Praefectus cum se et ab numero militum, et ab caetero apparatu imparem omnino tantae praedonum multitudini videret; consilium
<pb id='s160' n='160'/>
cepit et ipse vna cum praesidiarijs conscensa naui secedere. Vna erant Patres Henricus, et Mesquita; qui post impositos dimissosque magna caritate neophytos auxilio solatioque in supremum id tempus Lusitanis quoque subsederant. Id fugae consilium, cum mare Lusitanorum in potestate esset, hostesque nauigijs destituti, et necessarium erat ac tutum, nisi inconsulta cupiditas inane fecisset. Quippe tam multa, vt secum asportarent, pro se quisque militum congessere in lembum, vt is prae pondere, donec aestu recurrente subleuaretur, agi ab littore et propelli nequiret. Qua re hostes animaduersa extemplo impressione in lembum facta, ad fugam, non ad pugnam paratos inuadunt. Pauci natando euasere: in quibus Pater Henricius; qui cum haud procul inde enatasset ad litus, intentos ad diripiendum nauigium Barbaros effugit. At Mesquita cum nixus capsae tentaret fugam, nandi ignarus, facile capitur: ad lembumque reductus tam graui ictu vulneratur in vertice, vt exanimis in mare prouolueretur: ibique haud leuius hasta vulnus accepit in pectore. Quidam permixti Ethnicis Mauri conficere omnino volebant. Sed Badagae sperantes id gratum suo Principi donum fore, seruauerunt. Ad quem continuo rapitur totus vndique fluenti foedus sanguine, octoque plagis saucius, ita viribus exhaustis, vt statim ad eius pedes linquente animo corruerit. Sed vbi collegit se, obligatis vulneribus iussu tyranni vna cum praesidij Lusitani Praefecto Emmanuele, alijsque decem Lusitanorum, quanquam summos inter dolores, viuus tamen ad vrbem regiam deportatur. In eadem excursione Franciscus Duranus e Societate valde fatigatus ab inuisendis Christianis cum reuerteretur, captus vinctusque est: quem mox Christiani quinque nummis aureis redemere. Nimirum rota Mesquitae aerumnarum moles referuabatur. Vt primumis, caeterique Lusitani ad vrbem Badagarum venêre, continuo de redemptione agi coeptum; conuentumque vt pro vniuersis communiter septem millia aureorum nummûm, et quingenti darentur: illicoque dimissis cum Praefecto militibus, Mesquita pro obside ac pignore retineretur. Tanto existimabant Barbari suos Lusitanis sacerdotes <note>264 In Manariam insulam Christiani Piscarienses traducti.</note> in pretio esse. Huius calamitatis nescius Prorex institit, vt, quoniam breui cum classe affuturus erat, nec dubia sperabatur victoria, Christiani ad Manariam transportarentur, vt inde protinus in Iafanapataniam commigrarent. Hoc Emmanuel Praefectus iam liber, et Pater Henricus statim curarunt. At Badagarum Tyrannus solam vastamque oram reliuqui cum videret, pecuniaque ex altera parte <note>265 Patris Mesquitae durissima vincula.</note> non tota repraesentaretur; arctissima iussit Mesquitam asseruari custodia, assidue diram intentans necem. Totum initio ferro onustum habebat; eque collo ad pedes catena pertendebat adeo breuis, vt dies ac noctes incuruus ac velut conglomeratus cogeretur esse. Quas dein aerumnas auaritia mitigauit Tyranni, metuentis ne lucrum sibi omne vna cum eo periret: et tamen iniquissima spe pro sua clementia Deus frustrari omnino barbarum voluit. Quidam erat Christianus adolescens Michael nomine audax et <note>266 Callide liberatur.</note> callidus, qui Mesquitae necessitatibus in custodia fideliter succurrebat. Is cum opifice, ex quo inijciendae Patri sumptae compedes erant, pecunia praebita egit, vt clauum, qui earum circulos infibulat pedibus, modica vi fragilem insereret; ac reliqua ad fugam vtilia clanculum comparauit. Nocte, quae diem Matthaeo Apostolo sacrum secuta est, inter dormientes armatos Mesquita euadit; ac duce Michaele ad montem sex inde procul milliaria pergit maximos inter dolores, quod nudis pedibus, alteroque male affecto per aspera et glareosa ibatur loca. Totum diem ibi cum latuissent, insequenti nocte Michael, nec valde locorum peritus, et in tenebris ducens deerrauita via: quare orta iam luce, Patre inter senticeta latente, ad pagum in radicibus montis de via interrogaturus accessit: commodeque euenit, vt in sutorem incideret, ex quo calceos sparteos, vt in summa necessitate peropportunos, Dei famulo retulit. Ex eodem sutore cognouit plena omnia sermonibus de Patris fuga: a Badagarum Tyranno nuncijs ad suos Praefectos, custodibusque propere circummissis, vias omnes insessas. Hanc rem pauens, sibique diffidens Michael Mesquitae narrat. Is animum ei facit, quod qui coepisset Deus ex iniqua ipsos abducere seruitute, omnes elusurus esset auidi artes Tyranni: Angelos sibi ad custodiam attributos longe Badagarum satellitibus ad vim et consilium acriores. <note>267</note> Exspectatis ergo tenebris, quod per siluas continuari nequiret iter, ad vicum duodecim passuum millibus distantem Michael sese conuertit, sperans ibi a Palais (qui sunt inter Ethnicos infimae sortis homines) pecunia latibulum exorari posse. Per varios metus, erroresque et labores clara iam luce peruenerunt. Angustissimo in fano totus insuper paleis coopertus delituit Pater: non tamen ita callide rem occulere ductor potuit, quin pro Lusitano sit agnitus. Continuo ad loci Praefectum, quem ipsi Adiguarium vocant, permanat res. Is enim vero timere coepit ac dicere luendum omnino capite, si Badagae scirent talem hominem occultari. Hîc Mesquita probe discrimen intelligens, obstruendum os homini pecunia ratus, animum Michaeli fecit, vt magna aliqua spe Adiguario silentium imponeret. Quadringentis Phanois, qui triginta circiter scutatorum conficiunt summam, inter id genus hominum haud leuem, conuentum. Quam pecuniam vt repraesentaret, ad Christianos quosdam quindecim inde millia passuum per noctis tenebras iens ac rediens Michael excurrit. Alacritate ingenti contulere Christiani pecuniam: simulque ex iis aduenere nonnulli, qui Patri iam aerumnis, doloribus, inedia prope confecto aditer conficiendum auxilio essent. Denique septem dies ac noctes per Badagarum ditionem profugi, Deo protegente ad Lusitanorum deuenere nauigium; quod fama de Patris fuga sparsa, ei ipsi si qua appareret, excipiendo, legebat oram. Nec contineri potuere milites, quin prae ingenti laetitia manibus humerisque sublatum, inter faustissimos clamores ad consortem modo
<pb id='s161' n='161'/>
vinculorum Emmanuelem Cotinium deportarent. Ipsi vero vt primum inter se reuiserunt, commotis dulcissimo sensu praecordijs vbertim flentes diu haesere in complexu.</p>
<p>Sub idem tempus Prorex vniuersa cum classe instituto ad Iafanapataniam cursu cum aliquot triremibus Angediuam insulam duodecim ab <note>268 Ioguis celeberrimi ad Christum accersio.</note> Goa leucis praecurrit, in itinere Ioguis celeberrimi animum tentaturus. Iogues Indi vocant seueriorem professos suarum cultum superstitionum. Ii duûm sunt generum. Quidam vtuntur publico: simplicique popello quasdam e secta fabellas decantant. Alij in solitudines abditi, rebus, vt aiunt, diuinis contemplandis Anachoretarum nostrorum ritu intenti sunt. Ex hoc genere Iogues in Angediuae insulae specu octo annis in eiusmodi rerum contemplatione, macerandoque corpore insumptis, admirationem eam famamque sanctitatis late concitarat, vt ab longinquis oris magna Ethnicorum hominem adoratura confluerent agmina. Quem Prorex haud alienum ab sua persona duxit alloqui, adhortarique ad caelestem Christi disciplinam, satis aestimans quantum non ad plebem modo, sed ad caeteros etiam Iogues habitura momenti accessio cius foret. Verum cum religionis mutandae mentionem Iogues ne ad aures quidem admitteret, scilicet, ne tot annorum labores tantumque famae proijceret, hoc demum Constantinus expressit, vti Goam iret ad Collegium sancti Pauli; ibique religione Christiana cognita, cumque sua collata, vtra melior appareret, demum ad eam, quemadmodum prudentem decet, animum applicaret. Ita venit Goam Iogues: et a Francisco Rodericio reuinctus edoctusque, ac demum baptizatus, adei seminarij Goani disciplinam adamauit, vt in eo <note>269 Iafanapatanium bellum.</note> finire vitam voluerit. Prorex ad Iafanapataniam adduxit exercitum, ac iucundissimum habuit Mesquitae occursum: quem totius fugae seriem iussum exponere summa comitate solatus est. Inde ad bellum conuersus, vrbem regiam expugnauit. Rex Iafanapatanus, et magnitudine hostilium virium, et suorum ariolorum fatis, qui intra annum canebant moriturum, exterritus, ad montana, et prope inaccessa profugit loca. Eaque res in longum protraxit, nec siuit perpetrati bellum. Quippe cum e siluis et saxis extrahi Rex haud posset, Goamque graues Proregem causae reuocarent, mensem iam tertium peregrinantem, ac non commeatus modo deficeret, verum diffuso etiam morbo multi Lusitanorum caderent: ad haec misso filio Iafanapatanus clementiam imploraret; Constantinus occasione vsus latis conditionibus, et imposito vectigali discessit, idoneo praesidio ad tuendos in Manaria Christianos <note>270 Constantini Proregis absti???ntia et pietas singularis.</note> relicto. Nec minus ab cupiditate, quam ab hominibus incorruptum animum praestitit. Ex regia vrbe dentem candidisimij, quem maxima veneratione caeci mortales colebant, asportauit. Nec, quantumuis prope infinita auri vis promitteretur, et longe lateque Reges Ethnici precarentur, adduci potuit, vt eam impietatis materiam redderet: imo conteri dentem accurate iussit; tum puluerem lenta fauilla ita corrumpi, vt totus paulatim, ne quid reliquiarum forte clanculum legeretur, euanuerit in fumum.</p>
<p>Dum ad Iafanapataniam Prorex exercitum habet, non procul inde duae nauium eo anno ab Lusitania profectarum ad ilai vada impingunt. Duodecimo Kalendas Maias sex Olisippone soluerunt naues, quibus et Gaspar Goanus Antistes vehebatur. Is primus creatis iam (vt est dictum) et Cocinensi et Malacensi subiectis Episcopis, Archiepiscopus fuit. Principem onerariam, cui nomen Castellum, duo de Societate Petrus Arboreda sacerdos, et Franciscus Viera laicus: alij duo, quorum alter Aluatus, alter Ioannes Roscius vocabatur, nauim inscendêre sancti Pauli clientela et nomine inclytam. Hae naues non multis post diebus dispersae omnes. Ac siue quod paulo serius inijssent cursum, siue ob temporum instabiles vices, cum vndis et malacia ita conflictatae sunt, vt raro laboriosius iter contingat. De nauis sancti Pauli multis ac miseris casibus anno insequenti, quo <note>271 Patris Arboredae in Indiam nauigatio laboriosa et pia.</note> Malacam naufragi tenuere, dicam. Nauigatio Arboredae haec fuit. Is, cum primum visum est tempestiuum, habita ad omnes, cum quibus vehebatur, communiter concione, quam necessarium id locorum sit singulare studium pietatis, cum edocuisset, simul exposuit, quid videretur sibi faciendum. Litaniarum singulis diebus morem induxit; ad quas vectores tintinnabuli sonitu conuocabat: vtque diebus festis Missa nautica absque sacrificio cum cantu perageretur: id quam maxime premens, vt curarent omnes praecipue peccatis exonerare nauim. Nihil enim aeque degrauare ac deprimere eas. <note>S. Ambr. epist. 18.</note> Quippe nullum grauius onus, quam peccatorum sarcina, et pondus flagitiorum. Idcirco admonebat, vt et cauerenta noxijs; et si quae per imbecillitatem sese ingererent, confessione eas quam celerrime eijcerent. Hoc autem vt certius consequeretur, ingenioso studio sortitionem Sanctorum menstruam instituit. Adhortatus enim, vt libenter quisque quem sortito sibi Deus in eum mensem patronum e Sanctis destinaret, in eins honorem die illi sacro expiaret a peccatis animum; sortitionem fecit ita, vt simul appositus scriptor exciperet vectorum nomina, et Sanctorum, qui cuique contigerant: vt appetente die, quo quis confiteri debebat, mature eam rem ei Pater reuocare in mentem posset. Quo fieret, vt nemini ad praetermittendum id muneris praetendere obliuionem liceret, eoque paratior quisque ad beneficium absolutionis accederet. Hae res vehementer conciliarunt Patri omnium animos, sed multo magis impensa eorum simul corporibus animisque in summa necessitate officia caritatis. Vix octo nauigauerant dies, cum vno vectorum demortuo vulgari inter omnes morbi tanta coeperunt strage, vt nemo vnus vim eorum in totum effugerit: atque ex vna dumtaxat Castello naui <note>272</note> vndeoctoginta obierint. In calamitate tanta nullum Arboreda, nullum Viera quantumuis vile ac sordidum horrere ministerium. Verum (quoniam hac maxime re vulgo laborabatur) praeparando potissimum aegris cibo applicuere curam. Permulti enim vel carebant escis, quas
<pb id='s162' n='162'/>
eiusmodi casus postulant, vel oppressi morbo destiturique famulis rem habebant frustra. Itaque Dei famuli publicos se tanquam famulos constituentes, tum quae vltro offerebantur, tum quae ipsi emendicarant, sedulo apparantes, nec inscite (quid enim caritas non assequitur?) concinnantes, inter omnes distribuebant, ipsiquemet deferebant ad eos, quibus omnino alij deerantadiutores: perdiuque vt tantae pietati sufficerent, valetudinem illis Deus integram conseruauit. Tandem autem ambo eodem prope tempore afflicti, et in supremum adducti discrimen. Eo casu cuncti grauiter ingemuere, vt qui in eorum salute sitam ducebant suam. Ergo cuncti vicissim bonam rependentes gratiam adfuere illis benigne. Neque interim Arboreda penitus ab omni caritatis desistebat officio; sed ad morientium, vel periculose aegrotantium confessiones excipiendas inter manus hominum portabatur. Hac solidae virturis specie mirificam adeptus auctoritatem, haud difficilis existimatio est, quantum ad ludos perniciosos, et ad futilem iurandi tollendum morem, quantum ad se dandas altercationes, pacificandos capitali odio dissidentes valeret. In caeteris fuit, qui, cum plurimum Pater <note>273 Vltionis insana auiditas.</note> Christianam caritatem pacemque pro concione commendasset, ad ejus se post paulum pedes abiecit cum lacrymis, testans id a se iter ea dumtaxat causa susceptum, vt inimicum in India interficeret: verum exinde omnem ab animo iniuriarum obliterare memoriam velle. Vbi nescias vtrum mirere amplius, an hominis insaniam tot per mortes vltionem in Indos vsque petentis: an Dei clementiam, qui eo loci progredi sineret, vt durum in patria pectus sensim peregre emolliret Denique nauigatio vt vehementer exercita erat, ita non parum pia. Nonis Octobris cum se Cocino breui potituros arbitrarentur, discrimen omnium prope maximum adiere. Nox erat, et Gubernator haud recte cognitis locis minus opportune incitauerat cursum. Itaque repenre ad vada, quae Cilai vocant, impingunt: ac repente ex incussu pallidae imago mortis omnium oculis obuersatur. Certatim sensu quisque acerbissimo efferre peccata. Cursu <note>274</note> represso, cognitoque Dei benignitate nihil admodum acceptum detrimenti; tamen totam noctem insomnes lucem praestolantur. Vbi ea primum albescens anxiis diem aperuit, procul inde leucam ac dimidiam aspiciunt terram, ad camque applicitam nauim. Missis in scapha armatis, qui loca nauimque cognoscerent, reperiunt primum nauim esse vnam ex ijs, quae simul e Lusitano portu vela fecerant, cui nomen Draco: dein ad fluminis cuiusdam prouecti ostium nauigiolum ex ijs, quae ibi Ionas vocant, aspiciunt: veritique ne hostes essent, ad nauim Draconem applicuere scapham. Sed cum iona sponte accessisset, magna vtrimque gratulatio facta est. Erat enim nauicula Christianorum; inque ea Ludouicus Goueanus de Societate vehebatur, qui conspectis maioris formae nauibus, rem, vt erat, suspicatus eas Lusitanas esse, ex ijs, quae cursum Indicum ex Europa conficiunt, vel tempestate in ea vada, velerrore abreptas, ad cognoscendum id ipsum <note>275</note> veniebat. Insula erat ipsa Manaria, ducentis ab Goa leucis, in qua Christiani Commorinenses ad Iafanapataniae regnum traducendi, dum bellum conficeretur, stationem habebant. Continuo Prorex, qui ad eas leuandas naues, aegrosque curandos iuuarent, interque caeteros Dimam Bosquem patria Valentinum, quo ipse medico vtebatur, misit. Institutum hospitium est, quod Patri Henrico Henricio, et aliquot Sociorum caritatis nobilem campum praebuit. Ducenti prope aegri in id duabus illis e nauibus deportati, plerique miserandum in modum affecti. Ecce autem, dum familiariter quondam inter se, vt assolet, medicus Dimas, et Pater Henricus agunt, adsunt velut stupentes, magnisque cum clamoribus piscatores Patrem Henricum ad suas vt iret scaphas rogantes, spectatum ingens naturae miraculum. Pisces nouem feminas, septem mares, quos propter similem <note>276 Sirenesquales in India.</note> humanae speciem marinos homines nominabant, in retia incidisse. Accessere ambo ad mare Henricus, et medicus. Atque is, post diuturnam admirationem singula attentius e sectionum disciplina scrutatus, haec adnotauit: Caput erat figura rotundum, nulla colli intercapedine trunco compactum: extremae aurium fibrae, quae et auriculae nominantur, ex cartilogine carne eleganter vestitae: quarum interior pars aptissimis formata anfractibus veram hominis referebat aurem. Oculi suis ornati palpebris: situque et colore non piscis, sed hominis iudicares. Nasus nonnihil aberrabat, malam inter vtramque non vsquequaque eminens, sed leni tramite bipartitus. Sub eo vero labra magnitudine specieque nostris simillima. Dentium, non quales insunt piscium generi, serratilium, sed planorum, et candidissimotum continua series. Pectus alba cute contectum hinc atque hinc paulo latius, quam pro corpore in mammas exruberans: neque eas feminis pendulas, sed quales virginibus, globosas: quarum vni cum papillam pressisset medicus, ingens exilijt lactis copia miri candoris. Brachia non rotunda, sed latiora, quasi ad natandum facta, duorum longitudine cubitorum, nullis tamen ipsa cubitis, vlnis, manibus, arriculisque distincta. Sub alis mollissimus pilus ac longus. At in administris propagandae sobolis membris vtroque in sexu exterius interiusque nulla ab humanis distinctio. Agnosceres qua homines re simillimi belluis. Post haec, veluti de Sirenibus olim poerae cecinerunt, in piscem cauda desinebant bisulca. Ac feminis, quod fere commune natantium generi tradit Aristoteles, corpora erant quam maribus longiora. Haec atque his similia subinde rariora miracula effector mundi ostendit, vt homines quanquam in hac rerum vniuersitatetam multa quoridie summa admiratione digna conspiciunt, tamen intelligant plura esse, quae de infinita illa vi sapientiaque ignorant: et saltem ex inusitatis hisce, quoniam assuetudo caeteris auctoritatem ademit, in admirationem eius et venerationem excitentur.</p>
<p><note>277 Primus Goa</note> Harum aduentu nauium, quanquam sero Indiam tenuerunt, tamen, quia ijs vectus est
<pb id='s163' n='163'/>
<note>Archiepiscopus, et quaestionumsacratum tribunal.</note> Goanus Antistes, qui octauum iam annum desiderabatur, et primus Archiepiscopus Indiae, fuit, et pax inter Christianos Europae Principes nunciata; ingens omnium ordinum gratulatio extitit, quam et solenni in gratiarum actionem Sacro et supplicatione testati sunt. Aduentu Archiepiscopi sacrarum quaestionum tribunal Goae constitutum, cui Archiepiscopus ipse praefectus. <note>278 Pater Carnerius consecratur Epistopus.</note> Decimo octauo Kalendas Ianuarij Pater Melchior Carnerius consecratus Episcopus est. Quanquam enim vehementer cuperet priuatus vitam finire, tamen Patriarcha, iussuque Pontificis vrgente, qui praeceperat, cum primum trium foret Antistitum copia, consecrari; cum adesset recens aduectus Goanus Archiepiscopus, et ipse Patriarcha, atque Georgius a sancta Lucia Episcopus Malacensis, Nicenae Ecclesiae titulo initiatus est. Qui ad suum, (quemadmodum ipsemet scribit) solatium, simulque vt coniunctionem cum Societate arctiorem obtineret, voto obstrinxit se non solum Societatis consilijs obtemperaturum, verum etiam iterum solennem in ea professionem emissurum, cum primum id a Pontifice impetraret.</p>
<p><note>279 Prima in Salsettis Goanis Societatis sedes.</note> In Salsettis quoque hoc primum anno stationem Goani Socij fixere. Ea est aduersa Goae in continenti plaga Lusitanae ditionis, sex et sexaginta frequens pagis, in quibus Christiani circiter mille numerabantur Ethnicis mixti, et cultoribus destituti. Goani Patres veluti praesentirent eam vineam egregios Societati parituram fructus, a Constantino Prorege sibi colendam depoposcerunt. Summa igitur cius voluntate Petrus Mascarenia sacerdos, et Emmanuel Gomius laicus missi, breui centum Ethnicos adiunxere fidelium coetui; vnique iam veteri Christiano duos annos sine vlla salutis spe e paralysi decumbenti placuit bonorum Auctori omnium recitato super eum a Mascarenia Euangelio valetudinem pristinam resarcire. De sede Damani priore anno instituta, alijsque vetustioribus, quanquam multa essent non indigna relatu, ne tamen excrescat in immensum opus, aestimanda ex dictis relinquo.</p>
<p><note>280 Ariae Brandani res Armuziae gestae.</note> Armuziae Arias Brandanus quinquaginta hoc tempore, summam, si e pertinacia Mahometanorum aestimetur, haud leuem, fonte salutis abluit. In his feminam regiae stirpis. Sed praecipue eius caritatem Lusitanorum aegrotantium summae necessitates exercuere. Baharenus est insula in Persico sinu Armuziano Regi subiecta, ferax in primis atque amoena, nisi quod certo anni tempore caloribus aestuans pestifera aduenis est. Eam cum Mahometani ab Armuziano Rege abduxissent, Lusitana classis, vt reciperet, iniqua tempestate appulsa, ita vniuersa afflicta est lue, vt ex octingentis bellatoribus, qui arma sustinerent, vix octo numerarentur. Inde igitur aegris magno numero Armuziam deportans, humana diuinaque subsidia sedulo Arias praebuit, instituto etiam sua in aede nosocomio, vbi ad sexaginta curabat omni officij genere: parique erga vita functos pietate idem precibus manes prosequebatur, et cadaueribus funebres honores reddebat et tumulum.</p>
<p><note>281 Primum Societatis Meaci domicilium.</note> Hoc eodem anno Meaci in Iaponia promulgari Christiana fides coepta est, et Societatis domicilium positum. Gaspar Villela, quemadmodum superior annalis exposuit, vna cum Laurentio natione Iaponio iam recepto in Societatem, Meacum vrbem Iaponiae principem missus, extremum sub annum eam iniuit. Post quintum ac vigesimum diem Bonzij e praecipua nobilitate ductu ad Regem aditum habuit. Quonquenindonus, itemque Yoxiteru (plura enim amant) ei nomina erant, et ab imperio Cubosama. Huic vocabulo si tres, vnde conflatur, partes interpretere, ea notio subest, vt non Principem penes quem summa potestas sit, sed Principis in re militari administrum significet. Sunt enim Magistratus omnino, et imperij militaris eiusdem nomina Xongun, et Cubo: nominum sonus dumtaxat et origo differt. Quippe Xon ducem, Gun exercitum sonat: Cu Regem, Bo partem: vt Regis partem, <note>282 Cubolama quid significet.</note> hoc est quasi dexteram intelligas. Porro Sama dominus est: quod cum honoris ergô adiungi consueuerit, Cubosama existit. Dairis apud Iapones summae est titulus potestatis: vigetque etiamnum familia, penes quam iam inde ab annis ante Christum natum sexcentis sexaginta perpetuo tractu in cunctam Iaponiam mansisse eam potestatem gentis annales produnt. Sed abhinc annis ferme quadringentis Cubosamae, armorum, quibus praefecti erant, abusi potentia, rerum ad se summam traxere. Inde Dynastae alibi alij rebellare, sensimque alias alijs imperij partes rapienribus, Iaponiae dominatus ex vno in multos scissus est. Maximus tamen regnorum numerus ac praecipuae opes apud Cubosamas haesere. Qui tametsi occupato iam imperio vsquequaque pro dominis sese gerebant, appellationes tamen pristinas non mutarunt. Ita nunc et Daires, et Cubosamae falsa gerunt vocabula. Illis nomen est fine re, miserum delinimentum iniuriae; his res sine nomine, contentis sub alienae potestatis vmbra exerecre pro voluntate suam. Quonquenindonus admissum ad se Villelam ita comiter accepit, vt, quod egregium inter eos honoris ac beneuolentiae documentum habetur, certum potionis genus (quod Cha, seu Cia Italico sono nominant) ei porrexerit: dein frequentiore in parte vrbis domicilium assignauit. Fama gratiae apud Principem et opportunitate domus maior ad Gasparem et Laurentium audiendi causa <note>283 Insectationes a Bonzijs.</note> ac disputandi, omnis generis mortalium vis affluxit. Sedenim nunquam pacate siuit diabolus nasci Ecclesiam Christi. Saepe igitur tectorum dominis instinctu Bonziorum eijcientibus, mutare sedes coacti, contumelijs affecti grauissimis, ludibrio ac deridiculo habiti. Alij vulpes, quidam simias, plerique veneficos, et a daemonibus occupatos, non nemo denique humanarum voratores carnium vocitabant. Pueri cum caeteris iniurijs et illusionibus, tum lapidum glebarumque et arenae coniectu vexabant. At strenui Christi praecones animo inter haec excelso inuictoque, Euangelica porro tuba personantes ad centum paucis mensibus ad Christi coegere signa. In ijs Bonzios haud paucos, vnumque praenobilem Quenxu nomine. Mos est Bonzijs
<pb id='s164' n='164'/>
<note>284 Bonzij eximij conuersio.</note> eruditione praestantes quadam quasi diuinitate donare. Duobus e praecipuis munus est hanc tribuere dignitatem; qui, quos probant, constitutos in sella adorant, et approbationem eorum scripto testantur. Ex eo tempore qui probati sunt certa ad commentandum capita proponunt caeteris. Hunc dignitatis gradum adeptus Quenxu, ipsis triginta annis in meditando consumptis, ad Gasparem venit contumacia plenus, iactitans haudquaquam discendi se, at animi tantum venisse causa; vtique cum sibi iam notum esset quidnam ipse antequam nasceretur fuisset, quid tunc esset, quid post mortem esset futurus. Verum audito parumper Villela, ita repente diuinitus immutatus est, vt vere nihil esse quidquid sciebat, profiteretur, nisi Christum Iesum, et hunc crucifixum edisceret. Baptizatus itaque summa populi admiratione. vitae exemplo, quam sanctissimam inijt, haud paucos, vel conuertit ad Christum, vel valde commouit. Id vulgo Bonzij mirabantur <note>285 Vis exempli.</note> in Gaspare, quod vti praeciperet, ita viuere pudicitiam sanctissime custodiens, et gratuito docens: cum inter Bonzios magistri quique clarissimi non solum mercedem doctrinae reciperent suae, verum etiam clancullum quae alijs interdicebant, ijs vescerentur: et impudicissime viuerent. Hac comparatione Bonzij nominatim vnius auctoritas, qui quasi deus habebatur, ac coenobio nobilissimo praeerat, ita euiluit, vt de eo eijciendo praeficiendoque paupere ac bono quopiam agi sit coeptum. Tam claris Euangelicae sanctitatis vndique micantibus radijs, cum eis tenebras palam diabolus offundere diffideret posse, lepidum est discere quas induerit artes. Iaponicae sectae multaesunt, multumque inter se dissidentes. At coepere passim garrire Bonzij, in Christiana disciplina non aliud esse, quam quod sua cuiusque traderet secta. Hac nimirum arte tartarea simia non semel simplici illudere tentauit populo, vt verum salutis auctorem quasi iam tenerent, non reciperent. Anno vertente rursus Villela adito Rege, quanquam multi Bonziorum reclamarent, diploma impetrauit, quo potestas fiebat diuinam legem libere promulgandi, capitis poena proposita, qui promulgatires impediret vexaretue. Ea res cursum Euangelio expeditiorem aliquanto fecit, iamque permultis ad Ecclesiam aggregatis haud immaturum visum est sacram aedem instituere, quo ad doctrinam resque diuinas conueniretur. Ita demum hocanno magna ad id empta domo, Christianis volenti <note>286 Prima Meaci sacra ades.</note> animo conferentibus, prima Meaci diuino cultui destinata est aedes: sed sacrificium per inopiam necessarij apparatus, non nisi biennio post introduci licuit.</p>
</div2>
</div1>
<div1 id='SaHR.05' n='5' type='book'>
<pb id='s165' n='165'/>
<head>HISTORIAE SOCIETATIS IESV LIBER QVINTVS.</head>
<div2 id='SaHR.05.01' n='1' type='section'>
<p>ANnum iam voluentis saeculi sexagesimum primum aduentu in Italiam Borgiae, pro fectione tum Lainij in Gallias, tum Christophori Rodericij in AEgyptum, nonnullisque in Italia et Hispania turbis notabilem, opportunum fuerit ex Hispania exordiri. Festinans ad congressum Araozij, et Francisci <note>1 Res Hispanicae.</note> Natalis Visitator Compluti Araozium conuenit. Is caeterique Patres auctores fuere, vt Franciscum reuocaret e Lusitania in Castellam. Iam enim videbatur Franciscus offensionem Regis, et Archiepiscopi Hispalensis suspiciones timens, Castellae se haud libere fidenterque committere. Natalis nuncio misso, nihil certi perscribens in eam propendere se partem significabat, vt reditum magis probaret, ne fugae nomen tribueretur absentiae; et metus quasi index conscientiae sermones suspicionesque hominum <note>2 Conchensis Collegij varius status.</note> a daugeret. Interim dum opperitur responsum, Concham excurrit, remque e sententia gerit. Hîc Patres nullo reditu certo, sed piorum eleemosynis, praesertim Petri a Puteo Canonici adhuc victitarant. Sed et huius ac caeterorum ciuium pietas adeo refrixerat, vt interdum, quo supremae necessitati succurreretur, aliquid ex ornatu et instrumento templi fuerit diuendendum. Oriebantur inde tantaererum angustiae, quod, cum scholae Conchae non essent, Socijque nec multi, nec facultatis eximiae, prope ignorabantur, et, si qui norant, ab Canonico eos ali putabant. Quia tamen B. Ignatij tempore ea fuerat instituta sedes; et bene coeptorum difficultates non fuga, sed constantia sciebant potius superandas, ibi primum admouent medicamentum, <note>3 Scholae institutae.</note> vbi mali originem vident. Scholas aperiunt Latini sermonis; et Ioan. Martinium bonum iuxta virum et concionatorem Toleto accersunt. Is aperto documento fuit, quanta sit constantiae vis, quidque facto sit opus, si quando initia male votis <note>4 Concionatoris constantia.</note> respondeant. Cum primum est concionatus, pauculi audiuere, cum secundo ac tertio, haud multo plures: non tamen animum despondet, nec idcirco, quod pauci aderant, contemptim aut negligentius agit, sed perinde ac si frequentissima auditura esset concio, cum cura ac studio, quae dicturus est, praemeditatur: deinde in suggestu item tanquam a plurimis audiretur, grauiter vehementerque cum audientiu` obseruantia agit: eo quin etiam magis enititur, quo seminus voluntarij auditotes offerebant. Ecce autem breui rumor exoritur, bonum et acrem apud Patres concionari virum: isque rumor nouis concionibus auctus latius funditur, pluresque ac plures in dies adducit: inde totam replet vrbem cietque. Neque iam subsidia tantum ad alendos affatim Sociosvltro congerebantur, sed etiam extitere, qui de perpetuis addicendis reditibus <note>5 Fetrus Marquina Collegium fundandum suscipit.</note> cogitarent. Cogitationem hanc, vbi Natalis Concham venit, Petrus Marquina Canonicus serio eratingressus, nisu quod tot initio abhorretes ab Societatis legibus aduoluebat conditiones, vt eiusmodi donatio nimis caro emeretur. Erat vir plane pius Marquina, et iuuandae patriae suae percupidus, et nostrae familiae amans indeusque ab notitia et familiaritate Ignatij, qua olim se vsum Romae gloriabatur. Cuius bonitatem animi ac rectam menrem vbi primo colloquio Natalis perspexit, <note>6 Conditiones alienae ab inslituto Religiosis non imponenda.</note> aperte ac simpliciter monet, Quandoquidem hanc illi Deus cogitationem immiserat, vt, quemadmodum aiebat, quidquid sibi rerum esset, in Dei gloriam impensum vellet; consideraret secum ipse, num e maiore Dei gloria futurum esset libere Societati prorsus donare, an eas conditiones imponere, quibus instituta eius violarentur. Nihilo plus Socictatem obsignatis tabulis coactam, quam sua sponte facturam. Instituto ac legibus suis iuberi totam se saluti proximorum impendere: in officio si legibus his non contineatur, nec quas Collegio Marquina imponat, fore satis. Cogitaret igitur ad Dei quoque gloriam pertinere, vt, quae Ignatius tam maturo consilio, tantaque consultatione cum Deo habita vir diuinae gloriae tam acer assiduusque venator instituta condiderit, intacta et inuiolata seruentur. Nec solum existimaret in fundando Collegio, respicienda sibi vnius commoda vrbis, sed huius pariter totum per orbem sparsae familiae. Nec dubie maiorem ibi futuram Dei laudem, vnde Societati iuxta et ciuitati, quam vnde alteri tantummodo consulatur. Facile inter homines nihil <note>7 Formula condendorum Collegiorum a Natali inuenta.</note> nisi optima sequentes conuentum est. Tumque primum inita ea ratio est fundandorum Collegiorum, vt ex mera liberalitate conditores instituant instruantque Collegia, nulla per stipulationem conditione iniuncta: Societas autem donatione admissa praescribat sibi, quae quoque in Collegio pro conditorum voluntatis significatione praestari a suis velit: quae postea semper studiose cumulateque praestitit. Inter haec litteris a Francisco <note>8 Res a Natali apud Regem et aulangesta.</note> relatis in Castellam ipsum venturum, Natalis Toletum proficiscitur, Regi litteras Lainij ac Pontificis redditurus, cum statuisset, antequam Regem allocutus esset, e suo munere nihil administrare. Hîc Feriae Comitem, ac Rodericum Gomium a Silua, ipsis vltro offerentibus alloquitur, vrrumque Ordinis amicum, et Araozij admiratorem magnum. Multum cum alijs quoque Dynastis profecit. Consaluus Fernandus Corduba Dux Suessae, qui Praetor Mediolanum mittebatur, recepit se de Collegio in ea vrbe fundando acturum. Antistes Hispalensis prae caeteris laudibus Societatis mirari se dixit, quod intertotex ea concionatorestam lubricis temporibus, nemo vnus eorum deprehensus esset minus orthodoxum quid docere. Nuncius Pontificius Alexander Episcopus Cariatensis tanqauam vnus de Societate haberi volebat; nec aliter humanitate, operâ, sermone gerebat sese. Denique per Araozium, quanquam visus ille est id lentius exequi, et offensionis quiddam praeseferre, ad Regem quoque aditus patuit. Reddidit a Pontifice, et a Lainio litteras:
<pb id='s166' n='166'/>
exposuit, quid venisset: quam eius dedita Maiestati Societas esset: postremo se cumbona Regis gratia aggressurum suum Societatis visendae munus, et ad eum, si quid opus foret, perfugium habiturum. Benigno Rex vultu Natalem, et eius orationem excepit; litteras se lecturum dixit: siquid nominatim vellet, cum Roderico Gomio ageret, facturum se perlibenter. Quod postremum, verbum magni inter eos homines aestimatum est. Litterae inde vicissim in commen dationem Collegij Romani ad Pontificem, et ad quosdam Cardinalium, haud amplius acceptum. Iam vero, quoniam Borgia haud iter satis expediebat, <note>9 Natalis ad Borgiam pergit. Bustamantius in Baeticam remittitur.</note> ad cum sibi Natalis pergendum putauit. Octauo Idus Aprilis Portum venit. Aderat adhuc vna Bustamantius: quem remisit in Baeticam, ne ob diuturnam eius absentiam grauius prouincia laboraret. Nec solidae custos humilitatis, rumusculorum contemptor nobilis, ea causa, propter quam fugisse putabatur, cunctationem vllam intulit. Borgia, tametsi delicias summas rebatur, quod a negotiorum profanorum aulatumque abesset strepitu; <note>10 Borgiae laetitia in mala valetudine.</note> valetudine tamen grauiter afflicta erat. Haud raro pars aliqua obtorpebat corporis, solutisque neruis quadam paralysi tentabatur, laeto ea re viro Dei, tum quod patientiae materia inde suppetebat, tum quod sperabat regendis alijs haud sufficienti, in sanctae obedientiae gremio sibi latebras et exoptatam requiem fore; ita vt, cum in pollicem dexterae malum aliquando incidisset, venuste diceret, se in eo digito digitum Dei agnoscere, incipientis a scribendarum se litterarum, et imperandi molestia liberare. Periucundus accidit illi Natalis aduentus: torum se ei aperuit, penitusque permisit: nec quidquam habuit antiquius, quam vt cum eo generalem institueret confessionem, existimans vitae rectorem correctoremque sibi missum a Deo. Ipse quoque Natalis valde est delectatus, et caeterorum, et Francisci inprimis conspectu: et beneuolentiam ciuium erga So cietatem Portuensium, Goueae ante omnes admiratus. Domi nihil erat commodi, nisi horti non inamoeni, sed ijdem ardua accliuitate difficiles. <note>11 Collegium in vrbe Portus statuit Natalis condendum.</note> Iussit Natalis Collegium esse, non Professorum domum: statimque a viro nobili oblata vectigalium spes. Hîc cognito rerum communiorum statu, coepit singulorum quoque domiciliorum ac Sociorum cognoscere diligenter res atque componere. Confecit sibi formulam interrogationis, qua deinde tota in cognitione est vsus, inclusis in eam capitibus, ad quae singula cum respondissent (scripto autem fere respondebatur) satis cuiusque cognitus status esset.</p>
<p>Res inde Collegij Bracharensis, Montis Regij, sedis sancti Felicis raptim inspicit componitque. Bracharensis Collegij adolescentia Ignatio Azebedio Rectore prospere procedebat. In extrahendis e flagitiorum coeno mulierculis extiterat <note>12 Bracharae insignes paces conciliata.</note> insigne operae pretium. Sed praecipuum opus, ad quod in praesens Collegium Deus Bracharam videbatur aduocasse, erat mitigatio simultatum. Tota erat rixis odijsque implicita simul ac distracta ciuitas, adeo plerisque inueteratis, et alte animis hominum infixis, vt aliorum Archiepiscoporum, et Cardinalis Henrici euellere ea sedulo tentantium irriti cecidissent conatus. Aderat tamen Ignatio ac Socijs clementissime Deus pacis, vt vel ex vno cognosci exemplo licet. Duos prae caeteris, qui ex vetere inimicitia consertis manibus ad necem tendentes pessime se vicissim acceperant, ac mutilauerant, separatim allocutus Ignatius, ita deliniuerat paulatim ac flexerat, vt pollicerentur in gratiam redituros. Dicta die, qua conuenirent in Collegij templum, pacemque sancirent, alter mature adfuit, alterum iam diu morantem solicitus Pater aduocandum internuncio misso cogitabat; cum opportune vir vulgo bonus in templum venit. Eum peridoneum putans internuncium fore, amice compellat, et precatur modeste: diu se grauem ob causam expectare hominem illum: exiguum laboris suscipiat ipse, nec graue putet accersere. Ad quae vir bonus humaniter: Omnia mihi alia imperato, Pater: hominem istum iam decimum annum non alloquor. Tunc Ignatius mente raptim ad Deum sublata, Atqui, frater, diuino, vt video, factum consilio est, vt interuenires. Accersebamus eum, vt cum altero, quod spopondit, pacem sanciret; quando et tua eadem est causa, per Christi Iesu dulcissimam caritatem ac sanguinem imple gaudium nostrum, et tu hîc hodie inimicitias pone. Ille mussitare primo: tandem, quodin templo erat, quod ex improuiso deprehensus, et manu Dei ductus venisse videbatur eo tempore; si per alterum non staret, recipit per se non staturum, quo minus dissidium finiretur. Tum Ignatius tradito homine Patribus pia iucundaque collocutione detinendo, eo auidius illum, qui expectabatur, cupiebat acciri. Rogat itaque alium, qui forte se obtulit, eadem comitate, qua proximum; et eodem ille respondit modo. Quidlibet praeterid mandaret: vnum id omnium esse, in quo gerere morem non posset. sibi cum eo homine iam diu non conuenire. Et hunc intercipit Ignatius: ac tertium, inquem incidit, submisse precatur, domum vsque eius ciuis, quem nominabat, nisi sit incommodum, ferat se, nuncietque dudum ad S. Pauli expectari (id est templo nomen.) At is nihilo quam superiores dissimulantius respondet, inter se et illum nescio quid iurgij ac rixae fuisse; necalterum alterius domum itare, aut consuetudinem velle. Et hoc quoque retento, et placide ad concordiae amorem reducto, tandem qui expectabatur, vltro ad fuit. Ac primo quidem ad nomen tot sibi inimicorum cohorruit, tamen, vbi seriem necopinatam gestae rei cognouit, adesseque paratos amicitiam redintegrare, laetus pro vna pace quadruplicem fecit. Nec minor fuit trium voluptas, in fortuito interuentu nescio quid prouidentia humana maius agnoscentium. In hisce proprijs filiorum Dei muneribus feliciter occupatum Bracharae Ignatium Natalis reperit: cuius ardore, totiusque Collegij secundo cursu delectatus, Conimbricam, vbi maior erat moles, properauit, conuento, vt Borgia ad Portum subsisteret, quoad ipse reuersus in Castellam Natalis aliquid ei certi significaret. Magna erat Conimbricensium Sociorum <note>13 Conimbricensis Collegiis status.</note> virtus, praestansque apud omnes eorum opinio, praecipue apud Antistitem Ioannem Suarium: qui ad Concilium Tridentinum, quod Pius IV. rursus edixerat, subinde discedens, ideo se laetum securumque abire professus est, quod oues suas hominibus Societatis commen datas relinqueret; iusso praeterea Vicario quidquid grauius incideret, consultate cum eis. Tamen, vt numerosa in familia, multa
<pb id='s167' n='167'/>
supererant componenda: nec deerant Patres, quibus ardore studiorum sensim intepescere in nonnullis videretur perfectae amor virtutis: idque ex eo Consaluus Vazius Mellus intelligere se ad Lainium scripserat, quod in consuetis a mensa remissionibus haud tanta suauitate, tantoque gustu de pijs inter se rebus, quanto prius agerent: et feruor vigorque caritatis, et quasi flos deuotionis, qui vulgo antea ex simplicitate consuetudinis, et oris quoque sancta hilantate apparebat, videretur aliquantum elanguisse. Idcirco Natalis fibi hîc diligenter, et per otium agendum censuit. Rector erat Michael Sosa, Superintendens Iacobus Miro; qui post creatum Aragoniae Prouincialem in Lusitaniam redierat.</p>
<p><note>14 Qua forma visitationis vsus Natalis Conimbricae.</note> Natalis hanc visitationis viam iniuit. Ad res decernendas in consilium adhibebat initio omnes Superinten dentis consiliarios. Sed quia illi ita dicebant, vt res obscuras incertasque sententiarum varietate incertiores et obscuriores facerent, nec vllum consultatio exitum haberet, Mironem tantum, et Sosam adhibere ad consultationem instituit. Eorum sententijs auditis, quod sibi videbatur, statuebat: tum id, quod statuerat caeteris seorsum consiliarijs expendendum tradebat: ac si quid hi commode admonuissent, amplectens, quod prius ipse iudicanerat ex eorum sententia corrigebat. Vt autem tanta in multitudine clarius Sociorum vnumquemque familiariusque cognosceret, cum in alijs domicilijs semper mensa epulisque communibus vteretur, hîc epulis communibus, mensa vti priuata instituit: ad quam aliquot semper e Socijs ita distributis, vt nemo praeteriretur, aduocabat. Dein singulos ex ea quam sibi confecerat, formula, separatim interrogabat, eorumque generales confessiones excipiebat. Ad omnes vero incendendos, et propriam instituti rationem in commune edocendos frequentes <note>15 Exhortationes Natalis.</note> habuit alternis ferme diebus ex hortationes. Exposuit initio quam necessariam hanc visitationem duceret Pater Lainius: saepiusque per se voluisse ipsum Societatem lustrare totam, sed prohibitum semper a Summo Pontifice, qui ad commune totius Eccleliae bonum cius operam magis vtilem Romae censuerat. Porro visitationes eo spectare, eamque ob causam esse instirutas, vt excitetur in staureturque feruor spiritus, et quasi vigori iuuentae, vitaeque nouae sensim sine sensu (vt humana alia) senescens disciplina reddatur. Tum de Religionum natura disputas, aiebat Deum velle, vt essent in Ecclesia sancta, a quibus perfecte coleretur. Idcirco certas quasdam ac peculiares vias certis ipsum famulis suis demonstrare, quibus ad perfectionem tendatur; et has vias Religiosos Ordines consectari: quibus etiam propria quaedam ac singularia gratiae suae beneficia impertiat: idque esse quod dicitur gratia propria Religionis aut vocationis: nempe auxilium Dei cuique Ordini proprium: quo Religiosorum quisque quae peculiaria sunt instituti et vocationis suae, praecepta et munia exequi possit. Idcirco magni a quoque fieri debere vocationem, in qua vocatus est. Sed nullo pacto alios <note>16 Religiosi Ordines omnes magni faciendi.</note> Ordines negligendos. Etenim suum quoque ab eo contemni, qui alienum parui faciat, cum aeque omnium praecipua sua gratia auctor sit Deus. Nescire quid sit Religio, qui Religiosarum vllam familiarum parui aestimet. Homines autem Societatis debere in primis alte sentire, atque honorifice de alienis Religionibus loqui; seque omnium minimos <note>17 Societas quid sit Natalis sontentia.</note> ac vilissimos ducere. Hinc ad agendum proprie de Societate transgressus, ad conuersionem animarum institutam a Deo memorans, dicebat, Si quis eam oculis totam lustraret, animaduersurum nihil esse aliud, quam vigorem feruoremque exuberantem et viuum strenuae caritatis ardua appetentis et magna, nunquam otiosae, nunquam expletae, nun quam defessae. Nec opera misericordiae, quae ad corpus pertinerent, hoc ab instituto esse aliena: sed ad gloriam Dei maiorem visere, et alloqui reos in vinculis, et in nosocomio aegrotantibus ministrare, idque gratuito, eiusdem illius caritatis esse, quae vti ad Septemtrionem inter haereticos, vti ad Brasilos et Indos Ethnicos, et pugnaces Iaponum populos, ita ad plareas inter Fideles, nosocomia, custodias, et, vbi vbi spes affulgeat quaestum animarum faciendi, <note>18</note> compellat. Nec instituti Societatis esse homines dumtaxata vitijs auocare, sed eosdem conari ad vitam virtutemque (quantum cuiusque status patiatur) perfectam per exercitia praesertim spiritualia ducere, non quidem humanis rationibus persuadendo, vt Religiosi fiant; sed vitia remouendo, caeteraque suppeditando adiumenta; per quae ad instinctus Dei sentiendos, quos ille vocauerit, praeparentur. Societati totum terrarum orbem pro domicilio esse, eiusque haud dum nisi initia et adum brationem cerni. Vbi ado leuisset, suisque partibus ac lineamentis absoluta esset, tum vero longe lateque terras in omnes eius alumnos dimissumiri; vt vbique, quantum in se esset, pararent Domino plebem perfectam. Et quoniam oporteret, qui magistri ducesque ad perfectionem futuri essent caeteris, eos eximiae esse perfectaeque virtutis, et multa offerrentur in his muneribus, in peregrinationibus, in promiscua hominum consuetudine pericula; idcirco decretum, vt haud minus, quam biennium in Tirocinio poneretur: ac praeterea tam multa experimenta instituta, tot ad domesticam sanctimoniam tuendam augendamque comparata praesidia. His adijciebat multa de ortu progressuque Societatis, de factis dictisque Beati Patris Iguatij, quae iucundissime audiebantur: de laboribus, deque rebus aduersis, quibus tenera Sodalitas exercita fuerat; ex ijs docens moris Deo esse insigne aliquod beneficium conferre volenti permittere vexationem et insectationem praeire. Explicabat Societatis gradus et ordines singillatim: viasque tradebat, quibus in suo quisque perfectum se posset reddere. Sed ardorem, vim, spiritum, quo haec dicebat agebatque, <note>19 Natalis in agendo vis.</note> quis referat? Spirabat oratio: et mirabilis quaedam verbis addita diuinitus flamma videbatur ad incendenda audientium pectora: ad amorem erga disciplinae institutum, et studium efficax perfectionis ac diuinae laudis ingenerandum, excepti sunt js sermones scripto, vt saepius lectione prodessent: et inter dum communia superijs quae dixerat, colloquia et collationes instituit, magno cum Sociorum profectu: cum ibi familiarius planiusque dicta recenserentur; quae quisque liquidius
<pb id='s168' n='168'/>
explicata vellet, quaerendi potestate facta; sententiasque suas multis in rebus apposite conferentibus Socijs, collationum more, quae veterum AEgypti Patrum narrantur. Denique res vsque eo praeclare cessit, vt Natalis ipse vberiorem solito diuinae gratiae copiam visam adesse ea in re praedicaret: quod Lainij precibus, ijsque quae tota in Societate pro felici visitationis exitu erant indictae, tribuebat. Confessionibus generalibus praeparati, voluntarijs poenis limati, adhortationibus his incensi, vota denique cuncti renouarunt sensu dulcissimo sanctae voluptatis, se quasi nouos homines ac tum primum Religiosum curriculum ingressos vigore virium, et proficiendi studio admiranres. <note>20</note> Ipsa quoque familiaris consuetudo Natalis pro salutari adhortatione erat. Comem se omnibus atque hilarem aequaliter praebens, in consuetis a mensa laxamentis multa de Societate, de Patrum fratrumque virtutibus, deque rebus ab eis in commune bonum apud gentes varias gestis prudenter et iucunde narrabat: vnde plurimum et spiritualis doctrinae hauriebatur, et religiosae voluptatis. Cum tabellam vilium atque difficilium operum, quae Romae publice exponebatur, vt ex descriptis in ea mortificationibus, quas quisque sibi vellet concedi, ex Moderatoribus postularet, hîc quoque Natalis proposuisset, pulchre Sociorum ardor emicuit. Nesciebant vel modum, vel habere delectum. Omnes volebant omnia. In caeteris, quae in commune praescripsit, segregatio a consuetudine et septis Collegij famulorum perutilis fuit.</p>
<p><note>21 Borgia Romam iter capessit.</note> Haec dum alacritate et contentione iucundissima Conimbricae fiunt, ecce tibi repente ab Portu Borgia. Alteras iam a Pontifice litteras, quibus Romam aduocabatur volente vel in Concilio, vel alia in re eius operâ vti, itemque alias a Lainio acceperat, pergratum sibi eius aduentum fore. Quare nisi Natali aliter videretur, decreuerat confestim iter arripere; et, ne quam in Castella moram offenderet, ad proximum Baionae (Aquas Augustas Latinis putant fuisse) portum naui, inde per Galliam Romam contendere. Vidit statim Natalis anceps consilium et periculosum. Posse hancitionem Hispalensi Antistiti, Regique parum gratam accidere. Qua de causa semper et ipse, et Lainius suaserant, vt abiturus exploratis ante rebus ac praemollitis, per Castellam atque per regiam ipsam transiret. Ergo agendum sibi putauit caute; vt, si quando opus foret, liceret iurato confirmare nec suadente se, neque consentiente profectum: nec sibi fas fuisse morari, quod litteras ea super re a Praeposito Generali, et a <note>22 Borgiae simplicitas et integritas.</note> Pontifice accepisset. Iuuat hîc, quam sincera Borgiae pietas esset, adnotare. Priore Pontificis diplomate accepto motus loco non est, quod verereturne non satis quidquid in causa erat, explicatum Pontifici esset. Itaque voluit ei diserte narrari, ipsum, cum etiamnum Ducis titulos obtineret, scripsisse Hispanico sermone libellos, qui ante recens deprehensos errores, cum pietate, et absque omnis erroris suspicione lectitabantur: deinde ab sacris Quaesitoribus Hispaniae interdictos. Quod cum esset factum, nec quidquam praeterea in hominem Quaesitores decressent, se piorum virorum suasu in Lusitaniam, vnde proxime aberat, transijsse. Iam in Castellam reditum pro seueritate laudabili eius tribunalis videri quibusdam periculosum. His probe cognitis, quid e re diuiua censeret, iuberet Pontifex. Ipsi ad Sanctitatis eius pedes accedere, fore pergratum. Quae cum omnia Pontifex ex Ferrariensi Cardinali, et ipso Lainio cognouisset, et nulla ciuquam de Borgiae sanctitate dubitatio esset, nouumdiploma dedit. Haec ita cum essent, Natalis, vt necessariam sibi ad agendas res apud omnes libertatem gratiamque conseruaret, noluit negotio immisceri. Statuere per se Borgiam ipsum iuber. Ille, vti cogitarat, nauim conscendit: sed altero die salo vehementer afflictatus redijt ad sancti Felicis. Inde Natali significat, quando nauigatio non successit, iturum se per Castellam. Enimvero cunctos Patres commouit hic nuncius. Existimabatur in apertum ruere discrimen: et quanquam bonitate causae et conscientia confidebant, tamen vitandam occasionem ducebant, ne quid secus eueniret atque talis viri fama et sanctitas mereretur. Extemplo igitur Natalis aduocatis in consilium Mirone ac caeteris consiliarijs de communi sententia litteras mittit, quibus eam profectionem magnopere dissuadet ac damnat. Scriptae taptim missaeque continuo litterae sunt. Sed Deus, qui famuli sui consilia et gressus regebat, Romamque ad Ecclesiae ac Societatis commune bonum destinauerat Francisco le dem, fecit, vt quaeuis diligentia ac festinatio sera esset. Cum enim scriptis ad Natalem litteris, sine mora iter ille esset ingressus, consequi eum nun cius nequiuit. Quae res solicitudinem creauit magnam Conimbricensibus vehementer suspensis, quem exitum repentina profectio sortiretur: nec priuatim ac publice pro eo preces ad Deum mittere, et im molare diuinam hostiam intermisere.</p>
<p><note>23 Fetrus Perpinianus Romans missus.</note> Natalis, absoluta visitatione Conimbricensi, cum Roma litteras accepisset, vt, si quos inueniret ad Collegij Romani res illustrandas idoneos, mitteret; Petrum Perpinianum oratorem insignem e Lusitania iubet ire, scribitque in Castellam, vt Ioannes Mariana, Iacobus Acosta, et quidam Ramirius, quem constantia defecit, eant. Petrum Fonsecam Commentarios, quod ei ante quoque mandatum fuerat, scribere in Philosophiam iubet. Inde Olisipponem meditans; vt cum Cardinali Henrico de Eborensi Academia posset agere, ad propius cognoscendum eius Academiae statum, Eboram pergit; Leonemque inde Henricium Rectorem ducens, qui et gratia et auctoritate apud Cardinalem valebat, et ad Collegij Academiaeque sibi commissae tractandas res necessarius erat, Olisipponem pridie Kalendas <note>24 Regia domus erga Natalem benignitas.</note> Augusti venit. Hîc Regina, Cardinalis, et Rex puer Sebastianus de eius aduentu singularem visi laetitiam praeseferre. Et puer quidem visitationis beneficio et ipse fruiturus, statim vt vidit Natalem, simplicitate ingenua rogauit, vt iuberet eo die Ludouicum Magistrum suum scholam breuem habere. Quod vt primum plane se velle omnineque iubere, Natalis respondit, ipsemet pueralacris nun ciaturus cucurrit. Placobat summopere, ac plane regia indoles Natali videbatur. Venerationem Romani Pontificis singularem suauissime imbibebat; praec pueque
<pb id='s169' n='169'/>
aduersus Custodes Angelos eius efflorescebat pietas, cum iucun dissime audiret sibi duos e beati illis caeli Principibus praesto esse custodes. Ac praeter alia obseruantiae studia, quotidie flexis genibus eorum se curae commendabat. Cardinalis ad caeteram humanitatem quantum Societati tribueret ostendit, legibus Academiae suae vltro Natali traditis, vt is eas quocunque placeret modo, fingeret; et, sicubi opus censeret, penitus ad institutorum Societatis normam pro arbitratu redigeret. Regina Natalieiusque comitibus, quandiu Olisippone fuit, impensas in cibos attribuit: abeunti egregiam mulam, et quingentos ad viaticum aureos nummos <note>25 Natalis vbique memor Romani Collegij.</note> donauit. Qua ex pecunia quinquaginta duntaxat sibi reseruatis nummis, reliquos ad subleuandas Romani Collegij necessitates Romam transmittendos curauit. quod persaepe faciebat, pauloque ante alterum tantum miserat, quasi sedulus Pater, qui inter peraegrinandum egenorum domi filiorum assidue memor, quidquid nan cisci potest, in solatia eorum seponit. Vt plurimum hoc quoque nomine eius viri caritati non reliqua modo Societas, sed priuatim Collegium illud princeps, ex eoque tam multae propagatae coloniae debeant. Olisippone eadem, qua Conimbricae forma ac felicitate rem gessit. Ibi quoque alternis fere diebus ad Socios Collegij domusque Professorum in vnum conuocatos exhortationes habuit. Ac postremo, quoniam Michael Turrianus Reginae confessionibus audiendis alligatus, aegre Prouincialis muneri, praesertim in adeundisprouinciae Collegiis faciebat satis, idemque bonam missione serio precabatur; <note>26 Consaluus Vazius creatur Prouincialis.</note> eius loco Consaluum Vazium Mellum Prouincialem creauit, nulla eius rei facta cum Regina, vel quopiam externorum mentione: vt, quemadmodum ipse ait, exemplum posteris religiosae libertatis tuendae relinqueret. Idque consilium cum postea Cardinalis cognouisset, pro pietate prudentique sua summe probauit. Quippe apprime intelligens, ac fautor Euangelicae perfectionis Antistes erat: nec multo ante vnum ex Eborensibus Patribus vehementer commendarat, quod eum sibi in re haud leui germani fratris negotium commendare noluisse compererat: adiiciens non posse se non studio summo complecti ac fouere Societatem, cuius homines adeo animum ab humanis rebus segregasse perspectum haberet. In Collegio S. Antonij reperit Natalis inter Socios degentem Ceilani insulae Regulum, cui nomen non multis ante annis a Patribus <note>27 Ioannes Regulus Indus inter Socios educabatur.</note> S. Francisci baptizato, Ioannes inditum fuerat. De eo ab conuictu segregando agendum non duxit, quod Regina omni studio anno superiore contenderat, vt ibi aliquamdiu educaretur; atque adolescens ita se pie modesteque gerebat, vt et Sociorum <note>Pietas adolescentis.</note> virtute excitaretur ipse, et illos vicissim excitaret sua. Rectori obsequentissimus erat. Quae Socios cernebat humilia obire munera, ea ipse quoque inferens se in medios, aggrediebatur: atque interrogatus, cur non puderet eum attrectare scopas, ac domum euerrere; nec barbaro, nec puerili respondit sensu, Euerrere se domum Dei: atque ex hoc quoque labore, quod Dei domo dedicetur ac seruiat, intelligere se honorem sibi ac decus accedete. Interim Borgia Deo duce iter persecutus <note>28 Borgia iter prosperecedit.</note> in Galliaefines sospes euasit. Inde litteras magna submissione atque obseruantia scriptas ad Philippum Regem, quibus sese purgabat, mittit. Quam rem ex Araozio Natalis vbi cognouit, tametsi is exclamabat, vituperari ab aequis et iniquis eam fugam: acerbius inuehi Archiepiscopum, litteras ad Regem quasi ex hostico missas male accipi, totam Castellam flagrare inuidia: tamen non aeque his rumoribus commotus est, quam gauisus, virum innocentissimum extra periculum esse. Quadraginta diebus Olisippone moratus, Eboram redit. Inter caetera, quae ibi decreuit, illud fuit. <note>29 Solertia Natalis.</note> Oneri erat Sociis frequens quorumdam nobilium, nihil nisi fallendi remporis causa in domesticos hortos ingressus. Iussit Natalis sacerdotem spectatae virtutis notaeque seueritatis deligi, qui daret se in consuetudinem eorum; sermonemque de poenis infernis, de supremo iudicio, de morte, deque aliis huiusmodi rebus inferret. Fore vt eius seruitutis pretium extaret, si tales sermones pati possent: sin autem minus, id certe (quod euenit) vltro desisterent molesti esse; eoque itare, vbi minus, quam aucupabantur, amoenam auram, minusque gratos susurros inuenirent. Res Eborae non secus atque in reliqua Lusitania, prospere transactae: ac tota <note>30 Placet ei valde prouincia Lusitana.</note> ea prouincia admodum Natali placuit. Duo potissimum laudabat in inferioribus, vegetos animos, et ingenia haud quaquam tristia ac pigra; sed alacria et efficacia: in Moderatoribus facilitatem et obedientiam, qua regi se ac flecti a Visitatore permiserant; suasque sententias ad eius sensus accommodantes, quidquid ille praecepisset, cupide et cum veneratione susceperant. Nec dubium, quin hac in re ad successum visitationis vel praecipuum fuerit momentum. Facilem enim descendit ad infima, et omnia continet ordo, vbi nusquam turbatur <note>31 Collegij Brigantini origo.</note> in mediis. Postremo etiam Brigantinum Collegium Antonio Pinerio Episcopo Mirandensi, et Ioanne Brigantino Duce summo studio petentibus admisit. Erant Brigantiae ad coenobium virginum magno sumptu aedes extructae cum templo: sed comperto quam vtiliter in ciuitatum emolumentum exerceretur Societas ex opera, quam ibidem aliquamdiu Dominicus Cardosus, et Leonellus Lima nauarant; cogitatio subiit Antistitem simul ac Ducem in aedibus iis collocari Collegium posse. Diu super hac re consultatione habita, multis in eum finem de sancto Spiritu iussis fieri Sacris, semper magis consilium magisque probatum est non vrbis modo, sed circumiectorum quoque pagorum oppidorumque, quae et plurima et egentissima culturae erant, opportunitatem spectantibus. Qua de causa ita institere, vt Natalis, quamuis res domestica in praesens angustior offerretur, indulgendum putarit. Et vero populi vniuersi ardor is erat, vt missis saepe ad Prouincialem et Borgiam ante legationibus publicis, quidquid necesse foret, si Episcopus ac Dux non tribuerent, collaturos se de priuato profiterentur. Nec minoribus studiis, cum missi incolae sunt autumno insequentis anni, exceperunt. Leonellus Lima primus Rector; concionator, idemque quaestionum de Christianis officiis enarrator, Dominicus Cardosus iam Brigantinis noti fuere.</p>
<p><note>32 Mortui Simon Corderius,</note> Mortuus Eborae Simon Corderius et sua virtute et parentis memorandus. Namque pater filij exequiis eo die confessus, et sancta communione sumpta, siccis oculis interfuit: nec multo ante
<pb id='s170' n='170'/>
alterum filium item in Societate morte abreptum amiserat. Quorum ita non absterritus acerbitate, sed potius laecatus est pietate mortis, vt iam seipsum ineorum vicem dare meditaretur, vt finem <note>33 Franciscus Henricius,</note> consimilem inuemret. Ibidem mortuus est P. Franciscus Henricius Nauarrus Tironum Magister virtutum caeterarum, sed patientiae in primis et obedientiae omnium iudicio, qui nouere, perfectum <note>34 Ludouicus Seguratus,</note> exemplar. Ludouicus Seguratus Ebora Olisipponem valetudinis causa, quod sanguinem excrearat, missus, ibi decessit, die obitus sui praedicto. Quo instante rogauit. vt lectulus sibi sacris Christi ac Deiparae (cui addictissimus erat) imaginibus vndique circumdaretur: eaque re impetrata, quasi inter sanctissimas manus Matris ac Filij lenissime expirauit, decem et octo annorum adolescens: qui cum donis humanis diuinisque cumulatus permulta haberet inuidenda, innocentia tamen morum effecerat, vt obseruaretur et amaretur ab omnibus non domesticis modo, quod facile erat, sed etiam alienis. Sed in teneriore etiamnum aetate, <note>35 Gaspar Fonseca.</note> idemque non multorum mensium Tiro Gaspar Fonseca robustissimae virtutis exemplum dedit: obstupescentibus medicis et chirurgis, cum foedum apostema, quod illi in latere extiterat, saepius ferro sectum aperuere, vnde in corpore humano patientia et animi excelsitas tanta. In doloribus acerbissimis vulnera dumtaxat recordabatur et loquebatur Christi. Nullum vnquam praeter hoc solatium, auxilium, remedium postulauit. Interrogantibus quemadmodum haberet, perpetua responsi formula erat, Bene: Laus Deo. Fastidio cibi cum laboraret, ideoque Patrum quidam, vbi dapes afferrentur, se velle interesse dixisset, vt animum faceret ac solaretur, Gaspar accersiri hominem rogabat, vt adactus ab eo stomachi contumaciam vincere, occasionem tolerantiae durioris haberet. Quod si quando obedientiae fieret mentio, tam auide quidquid offerretur quamuis natura grauissime auersante hauriebat, vt ingenti fame et gustu videretur illectus: obedientia nimirum quasi cibo e Christi Domini mensa delato, quod condimenta caduca non poterant, dulcem elaborante, si non corporis, at animi palato saporem. Postremo de vita desperatum esse cum audiit. ita exiliuit, vt reuiuiscere spe mortis vicinae visus sit.</p>
<p><note>36 Turba in Castella.</note> Iam Natalis vt in Castellam festinaret, admonebatur. Itaque quam laetus rebus actis, tam solicitus agendis animo magno, fiduciaque diuina pleno parata sibi certamina praesagiens, Octobri inito iter aggreditur. Placentiam appropinquanti Tellus e Societate occurrit laicus ferens exemplum Decreti, quod Senatus regius Placentinis Sociis denunciari iusserat. Eo iubebatur Societas regnorum Hispaniae obseruare leges, quaevetant exportari ad externa regna pecunias, et Hispanos homines siue discendi, siue docendi, causa ad exteros ire. Biennio ante id posterius vetitum erat. Moxque alter superuenit frater cum litteris Araozij, Emmanuelis Lopij et Antonij Cordubae; quibus significabant exortas in aula offensiones multis e causis, sed praecipue, quod Franciscus eo se pacto proripuisset: ipsos vehementer timere, ne quid alienum a dignitate et rationibus Societatis decerneretur. Placentiam ingressus admonetur esse litteras secretas Regis ad se. Adit Praetorem. Aduocatis testibus Praetor idem illud Senatusconsultum recitat, et litteras Regis. Hae iubebant Natalem intra quintum decimum diem ab iussi regij denunciatione adesse in aula: et qua cum poteetate, quibus cum mandatis ac monitis ad visenda Societatis in Hispaniae regnis domicilia venisset, proferre, vt in omnibus decerni id posset, quod in rem videretur. Nonis Octobris haecacta. Postridie Natalis recta Complutum, Patres, quorum acceperat litteras, tota de re consulturus. Tertio Idus Octobris cum AEgidio Consaluio, quem ad Oropesam obuium habuit, Complutum venit. Suspicati multi sunt huius tempestatis concitatorem Araozium, sed Natalis adduci numquam potuit, id vt sibi persuaderet. Neque enim, inquit, simplicitas conscientiae meae ferebat, vt tam atrox facinus, tam perniciosam proditionem ab tali Patre, aut omnino a quoquam, qui Societati nomen dedisset, crederem posse proficisci. Quare multa ei <note>37 Vnde tempestas.</note> occurrebant, vnde potius ortam coniiceret, vetus abalienatio Regis a Francisco repentino eius occultoque discessu nuper aucta: offensio Praesulis Hispalensis: missi in Italiam Mariana, Acosta, Ramirius excellentis facultatis iuuenes: inuidia ex pecuniis saepe Romantranslatis: abalienatio quoque propter Generalis stirpem, quodque nuper in Gallias cum Cardinali Ferrariensi, qui parum Hispano amicus nomini habebatur, profectus esset. Quibus ex rebus Procerum quidam offensi, cum antea se patronos Societati praeberent, iam minus fauebant. Ad haec illud Natali verosimile videbatur, Rodericum Gomium Araozio, quem magni faciebat; cuiusque officiis ac nonnullis meritis obstrictus erat, grarificandi studio, sponte sua suscepisse hanc causam, quod contra Araozium vnice instituta visitatio videretur. Quam opinionem id, quod non multo post accidit, affirmauit. Complutum vbi venit Natalis, tum alia planius cognoscit, tum etiam illud, iactari in regia, ipsum Francisco Borgiae fugae auctorem fuisse. Eam ob rem conuenire ipse met Antistite Hispolensem, cui maxime ea insedisse opinio dicebatur, itemque Regem constituit: causam Societatis, Deo fretus et aequitate libere ac fidenter agere, nihil indignius in ea tota re putans, <note>38 Borgiae innocentia.</note> quam Borgiae latere innocentiam. Quae quidem prudentibus euidens vel inde foret, quod nihil in hominem sacri Quaesitores vnquam mouissent. Et ipsemet Hispalensis Praesul Natali ipsi in primo congressu roganti, numquid aduersus quem Sociorum haberet, plane et asseueranter, imo etiam cum ingenti Societatis laude pernegasset. Profectionem vero Pontificis accitu susceptam quis vitio verteret ei, qui nominatim Pontifici obedientiam deuouisset? In Lainio vero quid quisqua desideraret, <note>39 Lainij auctoritas.</note> eo homine, qui genus quidem iam inde ab auis proauisque et Christianum et pium et nobile duceret? tot vero decoribus abundaret suis, adeoque praestantibus, sanctitate saientiaque tanta, adhaec humanitate ac generosa quadam in dole adeo liberali, vt si semel in conspectum eius et congressum obtrectatores ipsi venirent, expressurus esset vel ab inuitis venerationem et amorem. Nam auctoritate quid grauius fieri aut illustrius posse eius viri, quem Romae in arce Christianaerei, totaque Italia diuini verbi praedicatione celebrem, ad Concilium Oecumenicum primo Paulus III. et iterum III. Iulius Pontifices
<pb id='s171' n='171'/>
Summi pro Theologo Apostolicae Sedis misissent: et quem, vt omittantur Societatis iudicia, et impositi ab ea magistratus, ad Pisanum, itemque ad Florentinum Archiepiscopatum Duces Hetrusci legissent: Paulus IV. vna cum Cardinali Placentino in sacrum Collegium cooptare deliberatum habuisset: essetque hodie et Cardinalis, et Archiepiscopus, nisi illa eius inuicta, et honoribus maior constantia obstitisset. Quem denique Pius IV. summo haberet in pretio, et ingrauissimis rebus praesertim de religione consuleret: et postremo in Galliam religionis sustinendae causa destinasset, ita in florentissimo olim sanctitate regno periclitantis, aut potius praecipitantis, vt opem ferre, si quam quis posset, haud dubie deberet, non modo non indignari, quod succurreretur ab aliis. Super haec haud quidquam dubij erat Natali, quin si probe Rex doceretur, quid pro Romano fieret Collegio, probaturus rem magnopere esset. Nam praeterquam quod suis id Collegium ipse Rex litteris Pontifici primum Paulo IV. dein successori saepius commendasset, in hunc modum <note>40 Collegio Romano prabita auxilia quam bene collocarentur.</note> disserebat. Nequaquam ab Roma pertimescendam corruptionem doctrinae, quae caeterarum esset Ecclesiarum magistra: nec alienam et exteram posse censeri eam, cum Romana Ecclesia eadem Catholica atque vniuersalis sit. Quare nequaquam ad exteros mitti, qui Romam mitterentur. Cumque regium diploma, quos aula Romae, quos lites aliaue probabilis forte minus teneret causa, gymnasiis interim non prohiberet; non arbitrandum quos Religiosum obsequium, et Christiana teneret pietas, eos prohiberi. Atqui, aiebat, cum Romano Collegio propositum sit regionibus haeresi corruptis auxilia praeparare: earumque regionum ita ad extremum necessitas adducta sit, vt Christiani omnes, qui possint, omnino debeant openferre; nec cuiquam liceatquemqua impedire, qui velit ac possit auxilio esse: simulque constet tam vtilem Societatis operam esse, atque tam pauci ex Hispania, et sine vlla eius iactura mittantur; profecto magnam pio Regi faciat iniuriam, qui opinetur nolle eum huic grauissimo, tamque necessario caritatis officio fieri satis, cum tam commode possit: eo magis, quod minime est obscurum, quam ipsimet Regi Germaniae res, tum suae pietatis impulsu, tum gloriosa fortissimi parentis memoria curae sint. Nec sane minorem regiae pietati labem sapientiaeque aspergat, qui putet, non eipergratum esse, vt Religiosae familiae decreta Ordinum suorum et instituta accurate conseruent: cum hinc non modo ipsorum Ordinum, sed prouinciarum, regnorum ac rerum omnium publicarum magna ex parte et humana et Christiana felicitas pendeat. Atqui Societas cum Romae orta sit, Romae extet fons integerrimus disciplinae eius, et inde petenda et deriuanda in prouincias sit; Romae caput ac Praepositum habeat, ex quo tota administrationis domesticae ratio apta est; Romae sit Pontifex Summus, cui praecipuo illa voto obedientiam ad religionis negotia profitetur: denique ad id conflata et in instituta sit, non vt vni affixa sedeat loco, sed omnes peragret terrarum plagas, prout maxima Dei laus, et animarum commoditas poposcerit (quibus ex rebus aliisque cohaerentibus, ac similibus perspicue apparet sine commercio, liberaque commeatione legibus eam vti suis, suumque obtinere incolumitatem non posse;) nun quam ego adducar, vt credam haec Regi vere si declarentur, eius consilium fore, vt tantum nobis vulnus infligat, <note>41</note> tantum exitij creet. Nam de pecunia, cuius vim quasi immensam asportatam fama garrit, si vera cognoscat, profecto in eos qui tam impudenter sermones excitant, stomachum erumpat. Rationibus diligenter subductis, publice omnibus Rectoribus, aliisque quiquid pecuniarum nossent Romam auectum, quantum id esset, vnde acceptum, quomodo et quando missum indicare iussis; comperi ego ex Hispania tempore omni, postquam Collegium coeptum est, spatio annorum decem ad summum missa nummûm millia septemdecim: quorum millia decem ex iuribus fuere, quae primum Carolus Imperator in quinquennium, tum Philippus ipse Rex in alterum quinquennium hanc ob rem nominatim in Romani Collegij vsum Borgiae concesserunt. Reliqua vero contulere tum Societatis homines ex consilio Euangelico bona sua erogaturi in pauperes, Borgiaidem mille quingentos, Antonius Corduba, Iacobus Gusmanus, Garcias Alarconius millenos: tum pij saeculares, nullo de Collegij vllius reditibus ne obolo quidem contacto, imo multo pluribus in eorum vsum conuersis. Quid hîc ergo displiceat Regi, cum saepe plus pecuniae Hispanicae Hispanus quispiam aulicus vno anno Romae absumat? et a nobis fere nihil ipso ignaro gestum sit, nec missa pecunia nisi per libellos collybisticos, vel regiis rationibus omnino saluis, et consueto pretio praepositis ei negotio persoluto? Haeccine pecunia est, propter quam diplomata edenda regiafuerint, tanquam Hispania exhauriretur, cum quidem et Hierosolymam semper et Romamnon modo ius fasque, sed laudabile fuerit Apostoli Pauli, et sanctorum praeconio Patrum causa religionis eleemosynas mitti: et nostrae hae tantulae in omnium Christianarum vtilitatem gentium, et Catholicae fidei defensionem et propagationem alendis propugnatoribus et propagatoribus impendantur? <note>42</note> Vellem viderent Proceres isti, quid egressi ex Romano Collegio Socij in Germania gerant: vellem suis spectarent oculis hîc multos Catholicorum nutantium sustineri, ne ruant: illic incitari confirmarique robustos, vt repugnent alacrius: vbique praemuniri seruarique innocentes pueros et adolescentes, ne deprauentur, quibus exitium certissimum imminebat: haereticorum multos corrigi, et ad Ecclesiae gremium reuocari: pertinacium redargui insaniam, coerceri ferociam, ne quantam anhelant, cladem et perniciem inferant. Totam ibi Societatem sublato alte vexillo Catholicae sanctitatis stare fortiter in acie inter furentium agmiua, vndique telis impiorum appetitam, de vita sua assidue dimicantem, nunquantela manu ponentem, nunquam certamen aduersus nouos terrarum illarum daemones remittentem, nullam interdiu capientem, nullam noctu quietem. Profecto talian si oculis vsurparent, vel certe cogitationi vellent Christiano sensu subiicere, non illi dolerent ad sacrosanctum id bellum, adeoque necessarium modicam argenti stipem conferri; sed bellum eiusmodi sanguine etiam suo foueri, intendique et confici vellent, ne tot fierent animarum strages, ne castissima sacra impurissimis deliramentis polluerentur, et monstra nequissima Lutherus et Caluinus de Christo Domino, quod horret animus, triumpharent. Haec, aiebat
<pb id='s172' n='172'/>
Natalis, volo cognoscat Rex, intelligatque nobis quidem peracerbum accidisse non emendicare (nam id prositemur) sed quod visi fuerimus in conquirendis ad id opus adiumentis modestiae transiliisse fines. Verum cum id earitas, cum sum mane cessitas, cum Catholicae fidei defensio et salus Germaniae postularent, nihil ambigo, quin ratum sit vehementerque gratum habiturus. Ita animato Natali, et scripto etiam defensionibus explicatis, Prouincialis Araozius, Emmanuel Rector, Antonius Corduba, et AEgidius Consaluius (hi enim consulebantur) vehementer dissuasete, veriti ne incendium agitando maius excitaretur, et parum decore causa in saeculari foro disceptaretur. Araozium igitur allegat. Is illud quidem, vt Natalis Antistiti Hispalensi purgatus esset, renunciauit prorsus effectum, caeterum ab regio Senatu expressum hoc esse, vt spatium sistendi se quindecim dies ei prorogaretur: quo tempore Collegia suo arbitratu viseret: Senatum dissimulaturum. Id enim singularis honoris Societati haberi, cum Religionum aliarum Visitatoribus alienigenis nihil tale permitteretur. Quippe Natalem, quamuis Balearicus ortu esset, in <note>43 Natalis modestia itemque constantia,</note> mentem venerat inter exteros numerare. Duo inde vsque ab initio turbinis huius proposuit sibi Natalis semperque ante oculos habuit: alterum, vt cum magna Principum Hispanorum verecundia ageret, prouideretque quantum Deo iuuante humana mens posset, ne contra tendendo, aut quo alio modo offensionis causam daret. Ita docere Societatis Constitutiones agendum: ita tempus ferre: vsuque ipsocompertum, si aliter fiat, profici nihil. Alterum, vt nihilo tamen minus acriter fortiterque Societatis immunitatem integram tueretur: nec vllo modo ab Romanis sancita Pontificibus alieno tribunali subiiceret. Idcirco nunquam ipse in curiam adiit: nihil petiit: nihil, quod per acta publica concederetur, accepit. Eo tamen spatio, quo se non impedituros aiebant, non vt accepta ab illis potestate, sed quae sibi ab Sede Apostolica erat, vtens, Complutensis <note>44 et fiducia in Deo.</note> Collegijres ordinare aggreditur. Tamque laeto ac fidenti erat animo, quam se vnquam ante fuisse meminisset. Adeo, vt qui tantam constantiam et aequitatem animi intuebantur, suspicarentur Natalem minus credere vera esse, quae denunciarentur, sed simulata acficta: cum tamenre ipsa ille vera censeret: nec secus ac veris obuiam sedulo ire studeret. Verumtamen aequitas causae animum faciebat, et nuxilium, quod opportuno tempore a Deo sperabat affuturum. Dum Araozium vrget, vt videat quid spectari ex eius opera, et apud Principem gratia possit, ex facili intellexit, non multum in eo esse praesidij: enitendum tamen putauit, vt, quoniam hominem aduersus Praepositum Generalem, et Ioannem Polancum Secretarium nonnihil exacerbatum videbat, conciliaret, ac fidum faceret sibi: nec dubitauit nescio quid molesti, quod sibi quondam a Patribus iis acciderat, aperire, vt communicato dolore communicaret et medicinam. Denique quamuis norat Generali statutum esse Commissarij munus extinguere, tamen quo magis Araozium sibi Societatique obstringeret, denunciat, velle se duas in prouincias Castellam diuidere, et Commissarium loco absentis Borgiae declarare. Vtrum mallet, eligeret, praeesse alterutri prouinciarum, an esse Commissarius.</p>
<p><note>45 Baeticam et Aragoniam quomodo absens composuerit.</note> Eodem tempore desperata Baeticam et Aragoniam adeundi potestate, earum Prouinciales, vnaque Ioannem Plazam, Ioannem Suarium atque Alfonsum Romanum euocat, datis litteris commmuniter ad Collegia, vt scribant ad se litteris arcanis quidquid erant praesenti dicturi de se rebusque Collegij: Rectoribus quoque admonitis, vt quae in vsum sui quisque Collegij fore existiment, nuncient, dicta etiam die, qua ad se, si placitum esset, venirent. His ita institutis ab Roderico Gomio conuenitur, qui <note>46 Rodericus Gomius vehementer pro Araozio laborat.</note> Madrito Complutum venerat. Apparebat aduenire commotum. Petit duos designari Patres, cum quibus de rebus grauissimis agat. Designat Natalis Prouincialem Baeticae, qui iam venerat, Bartholomaeum Bustamantium, et Antonium Cordubam. His Rodericus epistolam iussu Lainij a Polanco ad Natalem scriptam (quae nescio quo pacto ad eius peruenerat manus) recitat. Peream epistolam ad monebatur Natalis, vt Araozium, quam posset commodissime, verum omnino ab aula remoueret. Quam rem indignissime Rodericus ferebat: hanc esse plane insectationem, vexationem, inuidiam. Quid commisisset, quamobrem esset ablegandus infelix ille Pater? ad haec non contumeliis, nec minis abstinere. Denique Natali aperte denunciarent, Araozio se nullo modo deesse posse. Haec Natalis vbi audiuit, iubet vtrumque diuersos secedere; quaeque tum ex Lainij epistola, tum ex Roderico audiuissent, in commentarium referre. Acrior epistola erat, sed in extrema clausula arbitrio tandem Natalis res tota permittebatur. Nec potuit teneri Rodericus, quin ipsemet rursus Natali conuento, grauiterque comquestus Araozij patrocinium profiteretur: eum sibi amicum identidem fremens. Ad quae Natalis, quantum liceret cum Generalis auctoritati, tum praesenti tempori seruiens, Nihil est quod verearis, inquit, ninil Araozio grauius fiet: et meus amicus et frater est. Patrem Generalem quid impulerit, vt ita scriberet, compertum non habeo: sed quandoquidem scripsit, haud dubie graui aliqua delatione commotus est. Idem tamen, qui iratus initio videbatur, extrerna epistola placatum se ostendit. Facere certe pro munere sibi credito nequaquam potuit, quin quas rationes existimaret ad priuatum et publicum Societatis bonum pertinere, mihi significaret. At, nequid incommodi inde eueniret, rem integram eidem mihi permisit, sciens me negotij statum in re praesenti certius posse cognoscere, et videre quid ex vsusit. Itaque epistola Generalis cum ad postremum existimationem rei totam mihi permittat, nulla est. Ego vero nihil faciam, nisi quod me facturum paulo ante Araozio dixi. Feram illi optionem, vt eligat, malit ne Commissarius, an Prouincialis esse. Hîc Rodericus interfatur: Video, Pater, video quid agatis. Non ita rudis sum rerum, quin sciam Commissarij munus extraordinarium esse, incertumque ac positum in arbitrio Generalis. Vultis nimirum in praesens hoc titulo onerare hunc hominem, vtmox, quemadmodum vobis commodum erit, in ordinem redigatis. Spondeto mihi id muneris bona fide Araozio demandatum iri, nec abrogandum. Natalis demirans vnde ea rerum cognitio Roderico in aula, quantum in se sit, quod ille volebat, spondet, suum illud pristinum tenens consilium, vt omnem offensionum
<pb id='s173' n='173'/>
omni ope materiam summouens, rem quam minimo posset motu strepituque componeret: deinde, vt si quid agendum praeterea acrius Generali videretur, rem integram ei quoad liceret relinqueret.</p>
<p>Iam in exitu annus erat, cum ad suas visendas prouincias cum ea formula interrogationum qua ipse vtebatur, vt ex ea Sociorum statum cognoscerent, Bustamantio et Cordesio dimissis ipse aliquanto spatij rursus sibi protogato properanter <note>48 Villaregiensis domus Probationis recepta.</note> regni Toletani domicilia inuisit. Accersitu Ioannis Pacieci Villaregium venit; cogitantique Collegium ibi extruere, de quo etiam cum Borgia ante conuenerat, auctor fuit potius domus Probationis instituendae: eaque transacta institutio est, quamuis nonnisi sexto post anno effectum habuerit. <note>49 Belmontani Collegij status.</note> Belmonte Sociorum industriam, ac Rectoris praecipue boni Petri Seuillani miratus est. Angusto loco erant: templo perangusto vtebantur: et fructum peramplum afferebant. Conchae, quod reliquum erat desitu rationeque aedificij, cum fundatore Marquina transegit: atque vt Doctor Vergara (is Complutensis Collegijre studioque patererat) extra aedes Collegij famulo populari contentus degeret: quod haud mediocris dexteritatis fuit. Complutum inde reuersus, ex Patribus, qui ex Aragonia et Baeticaredierant, earum prouinciarum <note>50 Ioannes Plaza Prouincialis Baetica creatur.</note> statu cognito, Plazam Baeticae Bustamantij loco dudum quietem orantis praefecit, ipso Bustamantio Collegij Hispalensis, quod magna accipiebat incrementa, Superinten dente creato. Aragoniam obtinere Cordesium iussit. Deinde cum omnes edocuisset, quid fieri placeret in prouinciis suis, deque nouis creandis Prouincialibus et Commissario consuluisset, dimisit. Multa hoc <note>51 Ramirij caritas et concionum pondus.</note> eodem tempore in Hispania Socij praeclare gesserunt. Doctoris Ioannis Ramirij Christiana inprimis eminuit caritas et facundia.</p>
<p>Toleti adeo desaeuiit hiems, vt gelu concreti extinctique inopum quidam inuenti sint. Hoc vt audiuit Ramirius, locupletiorum malignitatem, quasi immanitatem barbaram pro concione detestatus, quod plenis vestium capsis, mallent iis tineas pascere, quam vitam hominum conseruare, quam Christo Domino in suis pauperibus animam prae gelu agenti subuenire; duos viros nobiles spectataeque virtutis nominatim designauit, ad quos, qui vltimae illi necessitati Christiano animo ire obuiam vellent, quod videretur, deferrent. Tantum pecuniae, tantum est collatum vestimentorum, vt indigentibus tota vrbe diligenter ostiatim conquisitis; exploratis etiam, quorum pudor inopiam occultabat, nemini non sit abunde consultum. Ipse Ramirius pauperum adibat domos (et quidem ea voluntate, vt amoenos adire se hortos soleret dicere) tum vt miseros allocutione solaretur, tum vt perspectam calamitatem pro concione referens et se et auditores acrius permoueret. Eodem procurante decretum est, ne nouis Christianis ius esset. AEthiopica mancipia comparare, cum animaduersum esset ab plerisque dominorum per impiam simulationem specie tenus Christianis simplices homunciones ad foedam Mahometi superstitionem abduci. Quo vero apud Toletanos Ramirius loco esset, illud pro raro habitum est argumento, quod communi consilio cum litteris publicis publico ciuitatis signo impressis. certum hominem in Lusitaniam vsque misere ad Borgiam rogatum, ne Ramirium, quod inaudierant eum cogitare, ereptum sibi, alio mitteret. Hoc ciuitatis iudicium, qui talia obseruant, eo pluris aestimabant, quod in eo genere nullum vnquam accidisse par memorabant; cum tanta sit Toletani populi maiestas, vt concionatores quamlibet praestantes beneficio sit excipi ab eo, nedum soleat de quopiam obtinendo ipse certare. Non tamen, quamdiu cupiebat, Ramirio frui potuit, cum oporteret aliis quoque eum ciuitatibus euangelizare regnum Dei. Vere itaque exacto Barcinonem missus, ibi quoque <note>52 Barcinonensis ciuitatis in Sociatatem caritas.</note> rem optime gessit. Barcinonensis ciuitas erga nostrum Ordinem se egregiê piam semper atque benignam praebuit: praeque caeteris pignoribus illud a concilio regio praebitum hoc anno est. Misêre hominem ad Collegium, qui aliquantum pecuniae eleemosynae nomine deferens, totius concilij verbis diceret, cognouisse ipsos quam vtilis in publicum Sociorum opera esset, ac rogare, vt ab Generali Praeposito vicissim communicatione benefactorum Societatis ipsis impetrarent. Cui voluntati satisfieri in omnes partes non potuit. Responsum est enim quomodo aliis quoque idem petentibus ciuitatibus respondebatur: id doni non vniuerse corpori ciuium, sed hominibus viritim solere concedi. Hoc publicae, illud priuatae fuit erga Collegium caritatis in dicium. Cum Patres aedificij inchoandi cogitationem contra ac statuerant, abiecissent, quia alterum tantum pecuniae, quam quantum ipsi haberent, necessarium erat: eam rem vbi vir nobilis de fabris cognouit, vltro quantum in impensas opus erat, suppleuit. Ita insequenti anno <note>53 Cordesit Prouincialis virtus.</note> aedificatio coepta. Cordesij Prouincialis magna ex parte haec agebat virtus, qui et domi optime instituebat Socios, et quacunquere posset, ciuitatem sedulo adiuuabat. Isteneram aetatem, quod ad hanc diem Barcinone non fiebat, instituere fidei rudimentis coepit. Quam ad rem cum puerorum agmina ingentia confluerent, natu simul grandium ac nobilium haud parua conueniebat manus, vt Prouincialem inter pueros Christi causa repuerascentem spectaret.</p>
<p><note>54 Collegij in maiore Baleari exordium.</note> Ex hoc Collegio missa etiam hoc anno in maiorem Balearem colonia est. Martio mense Guilielmus Rocafolius (de Rocaful populares vocant) Prorex, et Iurati eius insulae ad Natalem scripsere impense rogantes aliquot de So cietate, ac nominatim Ioannem Verdolaium ad se mitti. Templum, vectigal, omnia prompta esse, praeter domum, quam non emerint, vt electio situs Sociis, qui mitterentur, integra esset. Natalis (qui tamen debebat aliquid patriae) rem Cordesio delegauit. Is Augusto mense quinque Socios misit. Tres leucas aduentantibus processit obuiam Prorex. Decimo Kalendas Septembris vrbem ingressi sunt cum duobus laicis Franciscus Boldo Rector, Ioannes Verdolaius, et Hieronymus Mursacerdotes. Laetissima ciuitas, et praecipue Iacobus Arnedus Episcopus excepit. Apud Doctorem Ioannem Abrinium indidem ciuem, qui cognitis in Hispania Patribus auctoritate ac pietate pollens magna pars accersendi Collegij fuerat, aliquot dies hosbitaliter habiti. Assignata dein est sacra aedes Deiparae, quam Montis Sion appellant, vnde Maioricensi Collegio inditum nomen. Paruula erat aedes, sed editissimo
<pb id='s174' n='174'/>
vrbis loco, valde salubri: et circa ad amplificationem spatium opportune patebat. Ibi Deo et Deipara auspice munera in animarum opem solennia aggressi, non modo quod aliis quoque locis vsu venit, sensim effecere, vt celebrior esset vsurpatio mysteriorum, diuini cultus maiestas augustior, cognitio maior Christianae doctrinae, misericordiae opera impensius omne genus exercerentur, et alia saepius memorata; sed et vt partes, in quas tota ciuitas scissa erat, abolerentur. Neque haec solum in vrbe ipsa (cui Palma est nomen, quanquam vulgo nomine eodem insulae Maioricam vocant) verum etiam per omnem insulam sane pagis frequentem gesta eo procliuiûs, quo gens ad omnem Christianam laudem habilior est. Quoniam pertenuis principio attributa dos erat, diu Collegium collatitia stipe, quam sane benigne populus suggerebat, vixit. Additae mox scholae, et aedificia templi Collegiique, et vectigalia, quae et Patrum eius tempestatis in iuuanda ciuitate industriam et ciuitatis in muniendo Collegio benignitatem exaequo testantur.</p>
<p><note>55 Conuersiones duae insignas Hispali.</note> Hispali Societatis existimationem duorum inprimis vitae mutatio insignis ad vulgus auxit. Clericus erat alter nondum sacerdos: alter sacerdos et honoratus: vterque dedecus sacri Ordinis, plebis fabula. Clericus graui correptus morbo, alteque sopitus visus sibi videre est daemonum horrendum agmen in se facto impetu irruentium. Quo in pauore prope exanimatus cum circumspexisset, si qua vel auxilium, vel effugium se offerret, vidit homines Societatis pro sese pugnantes: quorum tandem operâ factum est, ne opprimeretur. Inde intelligens, quo praesidio vellet Deus vti ad eruendum se e faucibus tartari, coepit itare ad Collegium, expiatisque prioris vitae noxis homine et Christiano, et Clerico dignam instituit nouam. Sacerdos per aestatem in Montium Marianorum oppidum ad instaurandas rusticatione vires secesserat. Venit in id oppidum Ioannes Suarius Rector, qui per eos montes caelo venaturus siluestris turbae animas vagabatur. Conciliatur, vti facile peregre fit, et de industria id agente Rectore, consuetudo: sensimque vti saltem primae hebdomadae exercitiis operam det, sacerdos adducitur. In Religiosorum coenobium ambo secedunt. Hîc principio ita delicate sacerdos, glorioseque et impotenter agere, vt Religiosis hospitibus haud parum molestiarum crearet: nec totum vni illi capiendo coenobium <note>56 Exercitiorum spiritualium vis.</note> esset satis. At non multis post diebus diuina gratia in hominis cor illapsa prorsus alter videri. Angusta contentus cellula non immani iactatione molestus iam esse: sed lacrymis et singultibus intempesta nocte dormientium quietem interpellare. Hispalis tota mox reuersum pro nouo homine mirabatur. Neque deerant rerum ignari, qui tantam conuersionem vitio cerebri, aut aegritudini vehementi tribuerent, praesertim cum viderent sacerdotiis se multis et pinguibus exonerare molientem. Ille vero se tum demum sapere coepisse intelligens, constanter propositum tenuit: et obiicientibus in ea vitae noua forma minime perseueraturum, illud responsi dabat: Si minus quoad viuam, at vnum mensem, at certe hunc diem abstinuero a peccatis: nec vsque magis luendarum poenarum aceruum accumularo. Montibus in iisdem Suarius quatuordecim presbyteris persuasit, vt Hispalim profecti, parumper exercendo spiritui, munerique suo reputando et cognoscendo sancti in orij quicte vacarent. Duo enim praecipue solebat ille sequi; alterum, vt ante omnia in Pastoribus ac ducibus populi studium verae pietatis insereret: alterum, vt ad hosce, quales vellet, singendos tanquam vnico et singulari praesidio ascetica anachoresi vteretur. Animaduertebanthos fructus tum sacri Quaesitores, tum Vicarius Hispalensis, summisque laudibus efferebant. Atque illi, vt sincera Christi fides vna cum litteris instillaretur iuuentuti <note>57 Schola Hispali instituuntur.</note> (posteaquam praecipuum ex Ludimagistris, quod in Lutheranorum laudem carmina edidisset, aliaque ob indicia comprehendi iusserant) is vt quos notauerat Clericos, traderet sanctis moribus imbuendos, institere, vt scholae aperirentur. quod factum est, auditoribus in quatuor classes distributis. Et sane vtrique, vbi poscebat vsus, benigne adhibebant operam Sociorum. In iis, quos ad fidem conuersos Quaesitores tradidere Patribus catechesim edocendos, fuit iuuenis annum circiter quintum et vigesimum agens: in quo memorabile perspectum est, nec praetermittendum diuinae praedestinationis indicium, et quantum sit Dei donum parentes sortiri Christianos. <note>58 Quantum sit Dei donum e parentibus nasci Christianis.</note> Is trimus vna cum matre et fratre a piratis e Corsica insula abreptus, Aligerium primo, inde Constantinopolim ducitur. Matre ac fratre redemptis inter Mahometanos infans rerum ignarus omnium recutitus, in impia gentis religione adolescit cultor etiam ipse Mahometi. Vbi se roborauit aetas, aggregatur piratis: cum quibus ad Ibericum mare praedaturus nauigans, praeda fuit. Quadriennium et eo amplius in Hispaniae portu captiuus seruiuit. Quo tempore nullis neque adhortatio nibus, neque blanditiis, neque promissis adduci potuit, vt animae suae aeternae saluti prospiceret, ac fieret Christianus: imo totus in eo erat, vt quoquo posset modo, certe fuga ad Turcas, et, vt putabat, ad suos euaderet. Ad extremum qua precibus, qua industria ita egerat, vt prompto redemptionis pretio iter pararet a Calpe mox enauigaturus, cum incidit in mulierem natu grandem. Ea vt hominem vidit, nescio quid eius figurae, quam paruuli filij in mente seruabat, visa agnoscere, velut perculsa constitit. Cumque haerens in obtutu, perlustransque oculis totum, cuias esset rogasset: illeque se Turcam et Constantinopolitanum esse respondisset, contra mulier plus plusque faciem filij noscitans ac deprehendens, speque repentina et materno sensu commota: Non ita est, inquit, Christianus es, et filius meus. Delirare visa est iuueni anus: saepiusque eadem affirmantem modo cum risu, modo cum stomacho abigit. At illa constantia sane, quae matrem probaret, ad Praetorem adit; rem aperit, se non dubitare hunc esse filium suum. Ita olim vna captos, ita se redemptam, ita eo loci venisse. Consentire in iuuene lineamenta, et oris figuram: consentire aetatem. Si haec haud satis argumento essent, nudarent: in certa parte corporis geminos repertum iri naeuos. Haud negligendum iudicium ratus Praetor, spoliari captiuum
<pb id='s175' n='175'/>
iubet: et ecce naeui, quos mulier dixerat, palam cernuntur ab omnibus. Hîc vero tanquam in comico exitu fit gratulatio et plausus. Iuuenis dumtaxat aliquamdiu stupens et attonitus haesit: tandemque matre alia super alia congerente signa, cum ipse quoque haud se pro filio habitum vnquam recordaretur, nec parentes nominare posset; tandem se Christo adiudicauit et matri. Sociis autem Hispalensibus, inter quos crudiendus versabatur, frequenti confessione peccatorum, et caetera pietate, miraque diuini panis fame placebat plurimum. Pari sedulitate in aliis Hispaniae Collegiis animorum negotia, et ferme vbique optabili cum euentu gerebantur. <note>59 Ioannis Auilae de Societate iudicium.</note> Quam sedulitatem diu animaduertens magnus ille vir Ioannes Auila non poterat contineri, quin etiam depraedicaret. Montellae, cum eius rei mentionem intulisset, felicem plane Montellam dixit, cui Collegium habere Societatis contigisset. Publicos seruos esse homines Societatis: atque adeo apud se ita quemque statuere debere, totidem se rarae fidei solertiaeque mancipia videre sua, quot ex ea viros videret.</p>
<p>Hoc statu rerum in Hispania non omnino tranquilla fuit Italia: quanquam Romae maiora in dies incrementa Societas capiebat. Ibi iam numerus Sociorum ducenti sexaginta: quorum centum acnonaginta in Romano Collegio: quod et virtutis et litterarum studiis, vt cum maxime florebat: nec paruum extremo anno subsidium ab iis, quos Natalis ex Hispania miserat, accepit. <note>60 Perpiniani Romae existimatio,</note> Vbi Petrus Perpinianus auditus est, agnoscentibus maiorum suorum ornamenta Romanis, eaque ad se a peregrino referri homine gaudentibus, approbationem ac plausum peperit sibi, laudem <note>61 et Benadicti Pereriae.</note> et gloriam Deo, existimationem familiae. Ingenti quoque fama Benedictus Pereria, quam concionibus aliquot in templo Professorum cum excellentis facultatis significatione habitis haud modice auxerat, factus paulo ante sacerdos iterum docere Philosophiam aggressus est, quinque et triginta de Societate, octoginta externis auditoribus. Vniuersa discentium summa circiter octingenti iam censebantur. Cupide viri principes Cardinalesque tum gymnasium, tum <note>62 Romani Collegij laus.</note> interiores Collegij visebant aedes. In gymnasio viam rationemque docendi, Magistrorum ac disciplinarum multitudinem et varietatem, disputationum frequentiam et ardorem, ad haec coniuncta cum humana scientia caelestis sapientiae studia mirabantur. Interius vero in Coliegij septis sancta in paupertate Christiana munditia, tam arcto loco multitudo tanta: in multitudine nationum varietas: in varietate adeo numerosa tantus animorum morumque consensus: praeterea silentium et quies admirabilis erat. Praecipui amen e Societate viri bonam valetudinem ac vires integras in tot angustiis, tantaque litterarum ac pietatis contentione pro diuino beneficio numerabant Sed illud ante omnia videbatur quasi perenne miraculum, nullo vectigali certo non ali modo tot capita, sed suppetere etiam vnde in sarta tecta, concinnandasque subinde nouas et extruendas aedes sumptus haud exigui fierent. Marchio quoque Vallensis a Pontifice potestate facta intra Collegij adyta penetrandi, quaeque donarat, tecta olim sua reuisendi: ea vix agnouit, vixque oculis credebat in eam, quam cernebat, formam tam opportune pro loco, nec incommode, nec sane ineleganter redigi potuisse. Praeter numerum, vt appellabat, filiorum, ex quibus, vt quisque proximus occurrisset, iucunde nationem sciscitabatur, gnara aliquid fere longinquum ac peregrinum responsum iri: admirata est officinas, quas ad omnes prope humani vsus necessitares veluti iusto in oppido institutas vidit. Sed nulla re commota perinde est, quam cum Rector Sebastianus Romaeus schedulas ostendit: in quibus opera descripta erant humilia et aspera, quae sibi proxime iniungi certatim flagitarant. Ad earum auditionem conspectumque rerum, quasi quae de antiquis Monachis fando acceperat, in conspectu haberet, optima femina prae sensus dulcedine illacrymauit. Plus <note>63</note> octoginta hoc anno Romae in Societatem admissi, nec multo pauciores in varias dimissi prouincias. Plerique antequam domum admitterentur, in publico incurabilium valetudinario specimen dabant sui, adeo vt, cum aliis alij succederent, perpetuo ibi septeni octoniue degerent, exemplo et operâ cum aegris, tum nosocomij administris et curatoribus opportuni. Menstrua ferme cuiusque erat commoratio. Qui id spatij obiissent, domum inter Tirones receptu, locum in valetudinario veterrimis petitorum cedebant. <note>64 Tiro ad Societasem diuino monitu reuocatus.</note> E Tironibus fuit vnus nobili genere, qui cum multis precibus Societatem impetrasset, vix duabus horis, postquam fuerat domum admissus, adeo moerere angique coepit, et a diabolo concuti, vt prorsus eodem die fuerit remittendus ad suos: at vbi domum venit, repente tetra ea nubes, quam daemon offuderat, ex oculis, tanquam obiectum velum amotum manu esset, euanuit. Iamque quam sibi turpiter esset illusum, quantum boni habuisset in manibus, quantam per socordiam eripi esset passus, dolenter inspicienti accessit ad interiorem vocem, exterior quoque clementissimi Numinis admonitio. Febri corripitur, qua aliquot dies vexatus, tantum luce vique diuina profecit, vt vouerit se, vbi conualuisset, ad deserta turpiter castra rediturum. Nec moram fecit febris. Tanquam munere, ad quod immissa erat, perfuncta, die eodem abstessit: nec ille voti distulit fidem.</p>
<p><note>65 Aegidij Montani mors et oblatum ei visum.</note> Haud minus feliciter actum est cum AEgidio Montano natione Belga. Is cum in monte Politiano doceret, nemine Moderatorum conscio, nec sine ciuium offensione repentino quodam impetu Perusiam discessit. Romam inde euocatus, cum poena commissi obedienter suscepta in erudiendis in tertia Grammaticae classe pueris exerceretur, in grauem incidit morbum; vnde etiam sub latus est. Post eius mortem Emmanuel Sa in publica adhortatione haec Sociis narrauit. Nocte intempesta dum vigilat ille, videtque, cubiculum, in quo iacebat, totum magno iucundoque completum lumine; dein visum ipsum sibi AEgidium cubiculi tecto patefacto, ita vt caelum pateret, sustolli in altum, et quasi plumbea circumdatum veste, quae, tanquam colliquescente sensim et collabente plumbo, quo ipse altius attollebatur, hoc fiebat leuior. Cumque euectus
<pb id='s176' n='176'/>
tandem vsque ad solium augustissimum Dei esset, nec auderet oculos ad eius conspectum erigere, conscientia cuiusdam peccati (quod fuisse creditum est illam ex Monte Politiano fugam) iussum a Deo bono animo esse; seque intueri: iam condonatam noxam, cuius puderet. Cum igitur animo ex iis verbis sumpto, fixisset in Deum oculos, eoque spectaculo fruitus aliquamdiu esset, cognouisse die Annunciationis Deiparae hora diei suprema sibi moriendum, et annuo circiter spatio duos insignes Collegij homines ereptum iri. Haec ab AEgidio, antequam moreretur, sibi aliisque Patribus narrata Emmanuel publice affirmauit, nec dubitare vera, quandoquidem dicta omnino die horaque expirasset. His peruulgatis haud paucos Patrum cura incessit, et ipsummet, vt profitebatur, Emmanuelem. Nam, tametsi haud facile quisquam supra caeteros eminere ducebat sese; tamen interpretatio multos faciebat insignes. Cunctisque ad emigrandum, si Deo placeret, se comparantibus, tandem, vti proximo anno referam, Hieronymus Bassus, et Leo Lillus visi praedictionem implere.</p>
<p><note>66 Precationum vis.</note> Ex iis, qui ad varias sunt missi prouincias verno tempore, cum satis magnum examen Laurero haberet iter, incidere in Episcopum, qui stipe vltro porrecta, eos rogauit, pro Cardinali, qui Romam petens, periculose aeger in via substiterat, preces ad Deum funderent. Illi positis eodem loco genibus aliquantum orarunt: eodemque prope momento, vt Episcopus postea Romae narrauit, leuatus morbo est Cardinalis. Singulare Dei et hominum patrocinium alij in periculis <note>67 Insigne earitatis exemplum erga nostros peregrinos.</note> experti sunt. Franciscus Granata, qui Neapolim cum quatuor Sociis mittebatur ad eius prouinciae Siculaeque subsidium, Velitris incidit in Hispanum hominem (dignus est cuius nomen non ignoretur: Franciscus Carrillius vocabatur) totius nostrae nationis, ac nominatim Salmeronis perstudiosum. Is vbi cognouit homines de Societate esse, dimisso eorum, cum quibus ibat, comitatu, peditemse peditibus Dei famulis comitem adiunxit, velut indulgentissimus ac prouidus pater commoditates eorum omnes vbique procurans. Et quia Granatam viae labor morbo implicarat, si forte equum nancisceretur, pergens ipse pedibus, inscendere eum cogebat. Sed vltimum mox caritatis ostendit. Consilium fuerat ab Caieta nauigare: sed vento prohibiti, dum pedibus pergunt, quadam insilua in latrones incidêre. Quos procul conspicatus Carrillius, conuersus ad comites, ita fatur: Patres, en latrones: sed bono estote animo. ego monebo, vt ne vos attingant: in me, quidquid libet, crudelitatis expromant. Quod si laedere vos voluerint, certum est mihi vel capite meo prohibere: felicemque putabo me, si pro tuendis vobis moriar. Quod si postquam occiderint me, vexare vos velint, dicite id, quod est, nihil vobis esse, quod rapiant: sed vt spolient me: in sinu haud auri parum inuenturos: eo saturati forsitan vobis parcent. Haec locutus cogi voluit in globum Socios: interque eos et latrones manu ferro admota medium obiecit sese. Facile est cogitare vt affecti animo sint Religiosi viatores, vbi ignotum sibi antea virum, post tot beneficia, viderunt etiam muri pro se ita paratum. Procedebant pari solicitudine, ille ferro Religiosos, hi precibus ad Deum et ad homines fusis propugnatorem suum defensuri: inuicemque soliciti, neutri periculum vel sentiebant vel curabant suum. Quam caritatem Deus acceptam habuit: latronesque siue terrore, siue religione, siue qua alia iniecta mente, ita. continuit, vt nec propius accesserint, nec quidquam cuiquam <note>68 Socij quidam non recepti in triremem, praedonum sic manus euadunt.</note> afferre noxae conati sint. Secus euenit Vicecomiti Cicadae, atque Ludouico Osorio in Hispaniam transmissuris. Hi promiserant e Sicilia, vnde soluebant, quatuor e Societate, qui ad Indiam mittebantur, secum traiecturos: verum vbi conscensio facta est, nullae valuere preces, nullae allegationes, vt reciperent eos, cum tamen affatim aliorum, etiam feminarum admitterent. Quid futurum fuerit, si illud secum famulorum Dei praesidium haberent, vt incompertum mortalibus est, ita, si quod euenit, euenturum erat, apparuit modico illi Indiarum supplemento pepercisse Deum. Vix enim cum trireme ac celoce altum ingressos cepere et abduxere piratae Turcae, magno Christianorum incommodo, ex ea quoque parte, quod tum captus est puer Scipio Cicada: qui dein nulla mercede liberari cum potuisset, Constantinopoli in paedagogium Ottomannicum inclusus, Christo impie deserto, in Baxam praenobilem, grauemque Christianis rebus hostem euasit. Multique animaduerterunt superiore anno male munitam nauem, quae Socios et aegros sibi commissos reportabat milites, ab viginti septem triremium oppugnatione euasisse saluam: et nunc, quae illos reiecerant, quamuis optime viris et armis instructas miserrime periisse.</p>
<p>In iuuandis Romae mortalibus egregie fructuoseque tum a Collegij, tum a domus Professae <note>69 Collegii Romani industria in iuuandis proximis.</note> incolis laboratum. Collegij alumni non modo multos populos per consuetas litterarum vacationes egressi Vrbe, sed haud pauciores ipsa in Vrbe diebus feriatis excoluere. In plateas et frequentiora digressi compita rusticanos homines, vbi capita fidei ad salutem necessaria edocuerant quam quisque posset plurimos, pellicere ad expiandos confessione animos nitebantur. Quos cum rei necessitatem grauitatemque, tum incertos vitae casus memorantes, perraram opportunitatem, diuinae gratiae amicitiaeque ad omnia vtilitatem explicando permouissent, suo quisque cum agmine ad Collegium, mirantibus per viam, et Deum laudantibus spectatoribus, redibant. Hîc vnum in locum, qui ferme vna erat ex musaei capacioribus exedris, congregatos viam recte confitendi paucis edocebant: tum spatio aliquanto ad repetenda memoria peccata, et excutiendam conscientiam praescripto, multis aduocatis sacerdotibus, vt ad sua quoque negotia piae turbae superesset dies; celeriter audiendos curabant, necraro egenti oribus aliquid simul ad vitam subsidij vel e domestica tenuitate, vel e piorum benignitate, itemque non habentibus rosaria, et (siqui nossent legere) pios libellos tribuebant. Ad Professorum domum cum caeteri suo quisque in munere, tum praecipue Franciscus Strada ante, et Lainius post meridiem e suggestu cum approbatione et fructu conuertendis ad
<pb id='s177' n='177'/>
Deum, ac perficiendis ciuium animis salutiferis <note>70 Lainij auctoritas.</note> vocibus institere. Lainij auctoritas indies amplior. Super conceptis orandi formulis (Collectas vocant) quibus Ecclesia pro variis annitemporibus in sacrificio vtitur, disserebat, saepe decem, eoque plurium Cardinalium in consessu, caeterorumque Romanae curiae Principum ac Praesulum supra quam credi facile queat, corona. Quos in angustiis templi mirum erat tam patienter ferre calefactum grauemque halitum, tum premi se vrgerique: praeterquam quod peranguste sedendum, interdum etiam standum erat, et alia subeunda, quae fert in angusto conferta multitudo. Cum sacro lustrandus fonte in diui Petri basilica Iudaeus esset ab Duce Vrbinate missus, delectus a Carolo Borromaeo Cardinali Lainius est, qui in ea celebritate verba faceret. Interfuere quindecim sacra purpura insignes Patres, et praeter innumeram Praesulum, atque Christiani populi multitudinem, prope cuncti Hebraei: quos proposita poena adesse Cardinalis Sabellus iusserat. Duas horas concio tenuit cum ad miratione ac plausu etiam perfidae turbae: nec paucis mollescere ac nutare dura et obstinata mens coepit. Ipsimet praedicabant inde vsque ab multo aeuo parem concionatorem auditum non esse. Nec solum publicis adhortationibus tantum apud omnes, sed plurimum consilio ac prudentia apud omnes Lainius valebat, penes quos summa rerum et sanctae Ecclesiae gubernacula erant. Eius sententia in perplexis et ancipitibus Christianae reipublicae rebus habebatur quam tutissima: eamque Principes, quam scripto dari volebant, nunquam fere non sequebantur. Vidi ego (vt id documento sit) sententiam, qua ad extremum superiorem annum, cum Concilium Pontifex, quod petebatur, nouum cogitaret edicere, grauissimis rationibus dissuasit, ne iniuria Tridentino iam coepto fieret: vnde effectum est, vt nouum nequaquam ediceretur. Deinde cum iussus esset in formulam, qua ad edicendum Concilium diploma concipiebatur, censuram scribere; ipsum diploma omnino ad ea, quae ipse haud pauca notauit, accommodatum animaduerti. At domestici tanti ducis modestiam, ardentemque imitati caritatem, consueta professionis ministeria nouo semper ardore tractabant, et optato successu, Deo iuuante suorum famulorum conatus: quod plus in eius fauore, quam in opera <note>71 Vic procationis.</note> reponebant sua. Id adeo in reconcilianda cum viro coniuge perspectum est. Quae grauiter aegro corpore, sed periculosius laborans ab animo obfirmata nunquam viro, qua se credebat laesam, condonare iniuriam, nostri sacerdotis, qui aduocatus erat, cum hortamenta omnia respuisset; vbi is ante Domini Iesu in eo cubiculo e cruce pendentis effigiem procubuit in genua, diuque orando perstitit, rursus interrogata, quid consilij caperet, eius nutui sese obedienter permisit.</p>
<p>Secundissime etiam cessit res in Pauli Quarti Pontificis cognatis ad vltimum supplicium bene ferendum iuuandis. Celebrauere tum rem longe lateque sermones hominum, litteraeque; omnibus consentientibus eosmelius res aduersas <note>72 Ioannis Carraffae et aliorum memorabilis in morte subeunda pietas.</note> tulisse, quam prosperas. Nocte, quae Martias Nonas praecessit, supremo affecti supplicio Carolus Carraffa Cardinalis, Ioannes Carraffa Montorij Comes, dein Palliani Dux, huiusque sororis vir Comes Allifanus, et consobrinus Leonardus Cardines: dieque insequenti tres postremi ad Pontem AElium spectaculo propositi insigne praebuerunt documentum inconstantiae humanarum rerum, cum tota Vrbs, quos paulo ante rerum dominos intuita erat, in summum infortunium deiectos spectaret attonita: iamque non solum restinctis tali exemplo odiis, sed fama etiam constantiae et magni animi, quo vltimum illud miseriarum tulerant, amore conciliato passim miseraretur. Et quidem Ioanni Carraffae putatur Deus tam sanctum vitae finem largitus, quod semper bonorum amans virorum, ac benignus in egenos fuisset: olimque Neapoli in Sodalitatem, quam Candidorum vocabant, talia curantem adscriptus, libenter consueuisset praesto esse morte multandis. Is desperatum prope de vita cum intellexit, cura omni ad ornandam mortem, et casum quemlibet, quo animo generositatem suam et Christianam decebat, perferendum conuersa; Lainium rogauit, vti Patrum aliquem ad se mitteret, qui animam suam tempore illo supremo regeret. Missus est Ioannes Baptista Peruscus Romanus, vir prudentia eximia, et omni genere virtutis excellens. Cum eo Ioannes de patria caelesti sermones, de vanitate mortalium rerum, de beneficiis diuinis, deque admirabilibus viis, quibus ad aeternam salutem caelestis Pater, quos elegit, perducit, frequentes prolixeque habens, dicere erat solitus, pluris se facere calamitatem illam carceris, quam praeteritam felicitatem, maioreque in Dei beneficio ponere, Nimirum quod felicitas, vt solet, pene abstulisset, calamitas dedisset mentem. Vndecim diebus, qui finem praecessere, heb domadae primae exercitiis, semel quotidie ad eum in arcem Adrianae molis Perusco adeunte, operam dedit. Tereo tempore meditationem instituit mortis, ita animum componens, ac si iamiam abiturus esset. Peracta generali confessione, inde vsque ex quo sapere coepit exorsus, quater Christi Domini sanctissimum corpus suscepit, Sacrum quotidie audiens: cui ministrare cupiebat, si sacerdos permisisset. Erant quadragenarij ieiunij dies: quod salutare institutum cum semper Dux etiam in secundo rerum cursu inuiolatum seruasset, nunc demum ad panem et aquam saepe nihil adhibebat; et crebro subibat flagellum, sedulo inter caetera curans, vt si quid cui aeris alieni deberet, exsolueretur. Si qui de spe vitae sermonem inferret, alia iubebat loqui: deque ea re suborientes sibi cogitationes, quasi tentamenta daemonis abigebat. <note>73</note> Quod si forte absolueretur, statuerat serio proculcare caducas res: cruceque Domini suscepta, intra Religiosa septa abdere sese. Quod se iam pridem ludibriis saeculi deprehensis agitasse animo confirmabat: et nunc tandem ita apud se deliberatum atque constitutum habere; si forte libertas daretur, nihil facturum prius, quam vt Lainio conuento, ei sese penitus traderet: quem hanc forte ob causam, quasi iam vnus Sociorum haudaliter, quam Nostrum Patrem in sermonibus appellabat. Citatus ad audiendam capitis sententiam, cum in Beatae Virginis laudem solennes
<pb id='s178' n='178'/>
Officij preces recitaret, tantisper interquieuit, dum quod viator significabat, audiret. Vbi ille dixit, eodem vultu, nullo addito gestu verboue, luminibus in libellum restitutis, quod inchoarat, repetiit, et ad extremum est persecutus. Deinde cum Perusco, qui interuenit, perinde ac si nihil accidisset noui, disserere de rebus diuinis coepit. Intererat item Peruscus cum Causidicus prae dolore vix verba extricans prolatam contra eum sententiam capitis nunciauit. At Dux ad eum nuncium nil, nisi ante sacram effigiem prouoluitur in genua, Christoque Domino ac B. Virgini gratias agens solum deosculatur: tum in sermone instituto eadem, qua prius constantia, perrexit, nil titubante voce, nihilo turbidiore vultu, nulla pauoris aut perturbati animi apparente nota. Qua obtruncatus nocte est, vbi adfuore lictores ab arce S. Angeli ad turrem Noniam, qui destinatus erat supplicio locus, eum ducturi, primum B. Virgini, genibus ante eius imaginem humi fixis sese commendauit: tum paruula argentea cruce cum affixo Domino suscepta; Quamdiu hic mecum erit, inquit, nihil timebo: illudque salutis signum laeua sustinens, dextera epistolam, quam optimis refertam praeceptis (ea vulgo edita circumfertur, luce sane dignissima) scribere ad filium instituerat, absoluit. Dein inter lictores alto iter ingressus animo, quotquot obuios habuit arcis milites, ad recte viuendum alacriter adhortans, suam gestans crucem prope securus incessit. Iam Sodales Misericordiae, qui supplicio vltimo damnatis adesse solent, ad carcerem opperiebantur. Ad hos pauca fatus est magni apud eos viros exempli et motus, offerens et paratum quamuis poenam et quamuis acerbam subire necem. Vna ei dumtaxat molesta res erat, quod Peruscus confessarius suus abesset. Quare Praefectum carceri enixe rogat, vt propere accersendum curet. quod factum est illico. Et Peruscus rei ante ignarus cum altero sacerdote festinus aduolauit. <note>74</note> Dux interim haud sciens, num tempori aduenturus ille esset, apud sacerdotem, quem ducebant Sodales Misericordiae, cui Summus Pontifex plenam ei peccatorum ac poenarum indulgentiam impertiendi potestatem fecerat, confitetur. Moxque conspecto Perusco mire laetus, nunc vero sentire se ait, omnia sibi feliciter, atque e sententia euenire. Nimirum esse Deo curae salutem animae suae, quandoquidem votis adeo suis obsecundet. Seuocat itaque Patrem, eique aureum insigne Equitum S. Michaelis, quod ab Henrico Rege Galliae acceptum suspensum e collo gestabat, tradit. Schedulam (adeo erat sui potens) in qua descripta erat meditatio, quam vltimam Exercitiorum habuerat, ac piarum meditationum libellum reddit. Quas res secum de industria ex arce detulerat, addens valde curae sibi fuisse, ne perirent. Eidem suum rosarium donat, vt sit pro se Deum precandi monimentum. Rosarium item piaculare, quod commodatum acceperat, socio Perusci reddit, quaedam apud se piacularia grana retinens, quibus extremo in spiritu Indulgentiam consequeretur. Dein deductus in partem inferiorem carceris, cum Allifanum Comitem, et Leonardum Cardinem reperisset, ad eorum prouoluitur pedes: seque tanquam auctorem calamitatis eorum accusans, veniam supplex orat. Nihilo secius illi prostrati veniam ab Duce precantur. Videre erat humi abiectos nobilissimos viros tam forti animo, tanquam nulla instaret mors, ab se inuicem veniam precantes, et quemque auctorem se mali, supraque alios reum esse certatim profitentem. Ad hoc spectaculum praeclaros viros e Sodalitate Misericordiae admiratio, terror, miseratio. multi variique miscebant motus. Illi venia inuicem multum rogata, interseque arctissime complexi, et suauissime osculati, ad Sodales conuertuntur. Eos item, si qua re offendissent, vt condonare velint, per Christi Iesu caritatem obtestantur: eorumque in amplexus ruunt. Rursus postea segregantur, et alter nostrorum Patrum cum Leonardo et Comite secessit: apud Ducem Peruscus mansit. Iussit Dux recitari cruciatuum Christi Domini historiam a S. Ioanne perscriptam, aperto audiens capite, et cum magna veneratione id flectens, quoties sanctissimum Iesu nomen appellaretur. Post eam rogauit omnes, vt genua flecterent, secumque Litanias pronunciarent: quod factum est Perusco praeeunte, Duce pro se, caeteris pro eo precantibus. His varias ipsemet precationes ad Sanctos, quos habebat patronos, ac prae caeteris orationem S. Vincentij, qua testabatur nolle cuipiam diabolicae persuasioni praebere aurem, sed in sanctae Ecclesiae gremio mori, variosque subiecit Psalmos; illud, quantum apparebat, curans, vt mens occupata piis actionibus, nullam imbecillitati naturae <note>75</note> aut cogitationi noxiae locum daret. Saepeque ad Peruscum conuersus: Eia, Pater, aiebat, aliquid boni approperemus: tempus breue est, et auolat. Mox ducendus ad necem, Hanc, inquit, Christi Domini effigiem ad nostrum Patrem Generalem, vbi mortuus fuero, defer: rogaque vt memor sit mei; et hos trade libelios (secum habebat pios quosdam libellos, et argenteam illam significabat Christi effigiem, quam nunquam posuerat.) Vix ea dixerat, cum lictor adest, et ad supplicium vocat. Ad quam vocem demissus in genua quasi peritus orator ad Christum Dominum versus, Video, inquit, bone Iesu, magna te mecum vti misericordia, quod hanc viam, tanquam omnium mihi aptissimam ad me saluandum elegeris. Agnosco atque profiteor Domine meis sceleribus poenas deberi aeternas: tamen certa mihi fiducia est, non in me, sed inte, in visceribus misericordiae tuae, in pretioso sanguine tuo, quem fundere voluisti pro me; in sanctis vulneribus tuis: intra quae penetrare cupio, et ibi conquiescere, vt in foraminibus petrae, in cauerna maceriae, Dicebat etiam, Laus sit, Domine, sempiternae iustitiae tuae, quae fecit, vt Vicario tuo hanc mentem iniiceres, vt me mea ob scelera morti adiudicaret. Optime enim noras tu, sapientissime et indulgentissime Pater, aliam mihi viam salutis non esse. His dictis obtruncandus ibat hymnum, <hi rend='italic'>Te Deum laudamus</hi> percurrens; et identidem adstantes, si cui molestus aut iniuriosus fuisset, sibi vt ignoscerent, pro seque vt orationem Dominicam et salutationem Angelicam semel prome rent, rogitans. Ad supplicij vt ventum est locum, lictor vincturus eum, veniam de more precans, accedit. Ad quem Dux, Quid
<pb id='s179' n='179'/>
est quod rogas? Age, frater, age fidenter, quod muneris est tui. Atque haec dicens dulci hominem stringit amplexu et osculatur: tum submissis rursum poplitibus paucisque Christum denuo allocutus, solennia verba confessionis generalis pronunciat, et absolutionis formulam proferre Peruscum iubet: qua prolata subiecit ipse Symbolum Apostolorum; eoque finito, collum securi subdidit: quod repente inter pronunciandum diuinissimum Saluatoris nomen abscissum est. Consimili constantia reliqui duo supremum casum tulere, et Leonardi e capite ab ceruice reuulso clare auditum est sanctissimum Iesu nomen. Comes Allifanus maioris submissionis gratia nudis pedibus ad supplicium volebat ire: sed permissus non est: et cognito quam pie Dux mortem oppetiisset, vltro <hi rend='italic'>Te Deum laudamus</hi> et ipse promens vadere coepit. Quod eo minus in eo viro nouum videbatur; quod is sententia necdum lata necis causaque pendente, hunc in modum solitus erat Leonardum affari: Nonne nos promisimus Deo, Leonarde, si vita concedatur, eius obsequio omnem mancipaturos? Quanto igitur maius beneficium sit, si, dum certa haec viget voluntas, nos ad se vocet? compendiumque viae faciens ac laborum ad idem in praesentia euehat praemium, ad quod multo post tempore euocaturus esset? Haec ego ex litteris excerpsi, quas, quo gesta sunt tempore, Polancus ad vniuersam Societatem dedit. Hand nescius sum adiici ab aliis multa, et piam quoque atque accommodatam meditationem referri, quam Dux super septem verbis a Domino in cruce prolatis habuerit: quod fortassis, antequam Peruscus aduocaretur, accidit: ideoque nulla eius apud Polancum memoria est. Nec vero videri potui aliena persequi, vbi Peruscus alterque sacerdos tanta pars fuere. Praeterquam quod illa mihi voluntas optima Ducis, qua nostrum Ordinem semper ante complexus, supremo tempore etiam cupiebat de Societate esse, et veluti vnum ex ea ferebat, repudianda nequaquam fuit.</p>
<p><note>76 Missionum fructus.</note> Haec Romae dum fiunt, haud pauci, et in Vrbi vicina, et in remotiora etiam Italiae excurrêre loca, Christianae vbique sanctimoniae ardore ingenti ac labore statuentes signa, et pulcherrimam orientis Ecclesiae speciem reuocantes. Castella inuenta, in quibus ante quintum ac vigesimum aetatis annum nemini mos esset ad mensam diuinam accumbere: et vbi virgines nubiles, quanquam quocunque alio seu voluntas, seu vsus ferret, vagarentur, templum tamen ingredi, et Sacro interesse, opinione peruersissima, procul decoro haberetur. Imo et rusticanus homo inuentus, planeque rusticanus, qui cum puer salutationem modo Angelicam et precationem Dominicam, idque praue didicisset, assidue deinde in agro versatus et inter belluas, solem venerabatur, nihil se vidisse vtilius aut formosius dicens. Ei se nascenti cadentique septies dicere <hi rend='italic'>Pater noster et Aue Maria.</hi> Adeo hominum ingenia absque cultura siluescunt, et indita humanis mentibus in superstitionem paulatim degenerant semina pietatis. His omnibus aliisque zizaniis <note>77 Solertia aduersus impias voces.</note> euellendis feliciter insudatum. Ad infamem impiarum vocum consuetudinem extirpandam, optime adolescenti, qui sub extrema Paschalis ieiunij comes iuerat eius, quem modo nominaui, Perusci, simplex inuentum cessit. Dominico die Palmarum diu grauiterque in tartareum illud inuectus crimen, singulis auditorum ramulum sacrae oleae diuisit, iubens eum sibi e collo suspendere: et quoties daemon execrandi impetum iniiceret, aspicere eum, ac meminisse oleam signum esse pacis: sibique monimento datam, ne impie cum Deo pugnarent. Tam alte haec vox simplicibus populi insedit animis, vt deinde veluti prouerbio, si quando vel iratos viderent, vel audirent praui quid effundentes, alij alios admonerent: oleam inspectarent, oleae meminissent. <note>78 Emerius de Bonis rem praeclare gerit Lauelli.</note> Eadem Quadragesima Lauellum (est vrbs ea permodica Appuliae Dauniorum sexto a Venusia milliario prope Lucanos, in quibus etiam hodie numeratur) postulatu Antonij Florebelli eius Episcopi, qui Summo Pontifici a secretis erat, cuique plane multum Societas nostra debet; profectus est concionaturus Emerius de Bonis facultatis vir non vulgaris, caeterum virtutis eximiae. Ciuium animos ad alium concionatorem doctrinae fama insignem, sed apud Antistitem suspectae, conuersos reperit. Qua de causa non libenter ab Episcopo missum excipientes, volebant eum specimen suae facultatis praebere, vt ita exciperent, si placuisset. Negauit Emerius suggestum illud ab se ambiri: nec quidquam mercedis pro iis, quae obiret, muneribus sibi fas esse recipi, nodum mercedis spes eo duxerit. Quam facile venerit, tam non difficile abiturum. Flexit nonnihil eos haec aequitas animi; sed multo magis vbi eius interfuere Missae, commoti sunt. Sacrarum dignitate cerimoniarum, pronunciatione religiosa et graui, totius pietate maturitateque actionis (tanti interest in sacro praecone cuncta esse ad exemplum composita) qui primi sacrificantem videre delectati, cum fausta omnes admurmuratione discesserunt; inuitaruntque alios, vt postero die quasi nouae ac pulchrae diuinis operandi formae interesse vellent. Cumque postero die plures adfuissent, etiam hi deinceps alios adducebant, vt templum spectatoribus impleretur. In summa; cura abstitere experiundi facultatem dicendi, satis idoneum rati concionatorem, qui tam probatus erat sacerdos. Hoc autem praeiudicio imbuti, ac caetera etiam vitae pietate conciliati, vbi in suggestum processit, tum vero, nequaquam velut missum ab Vrbe, sed tanquam demissum e caelo audire hominem coeperunt, cateruatim ex oppidis propinquis remotisque promiscua omnium oidinum multitudine <note>79</note> confluente. Nimirum eo minus negotij Emerio fuit ad pietatem totius vrbis faciem renouare. Sanctissimum Christi Domini Corpus indecore asseruabatur, vt honorifica cellula pararetur, curauit. Idem ad decumbentes sine vllo honore deferebatur: paulo post magno comitatu, et cum facibus fere quinquagenis deducebant. Moriebantur aegri in viis ope omni destituti: nosocomium olim coeptum vt perficeretur operam dedit. Vsurpandi sacra mysteria nulla praeterquam in Paschate, tumque perfrigida
<pb id='s180' n='180'/>
mentio erat. Sodalitatem instituit, iisque obstrinxit legibus, vt singulis mensibus homologesi animos expiarent, ac caelesti pane reficerent: iidemque stipem corrogarent, quam in egenos prae pudore latentes distribuerent. Quarum rerum cum primum perspecta sunt exempla, cum viri inter eos nobiles ad subsellia sacerdotum, et ad mensam diuinam accedere, vel pro foribus templi conspecti sunt mendicantes, miraculo prope fuere. Quo die eiectorum de templo negotiatorum sacra historia tractatur, valde Clerum permouit, vt multo deinceps accuratius communis psalmodiae cursum exequeretur: permouit autem ea maxime re, quod qui parum distincte decoreque canerent, eos dixit videri in templis non boues, <note>80</note> sed boum mugitus vendere. Vigebat ibi quoque infamis mos impia in Deum ac Diuos dicta iaciendi. Hoc ita crimen seuere pro concione detestatus est, vt Marchio, qui adfuit, protinus edicto grauem proposuerit poenam, qui in posterum tale scelus auderet: et vnius linguam, qui paulo post deprehensus in scelere est, fuerit transfixurus, nisi concionator intercessisset. Valuit tamen ille terror, et sacri praeconis incusatio vehemens, vt magna ex parte tartarea illa linguae intemperantia coerceretur. Haec populus commoda animaduertens, Emerium, quem principio abnuebat excipere, haud postea adduci porerat, vt perfunctum munere abire sineret. Verumtamen quoniam Societati non licebat per paucitatem operariorum ibi sedem figere, cum adhortatus Marchionem esset, vt e Franciscanorum Moderatoribus, quorum Lauelli coenobium est, impetraret viros, qui bene instituta conseruarent, quamuis inuitis omnibus, tandem abscessit. Romam primum reuersus, deinde Perusiam missus est: id Patribus curantibus, vt ad eas vrbes, in quibus fixa domicilia Societas habebat, subsidia inprimis idonea mitterent.</p>
<p><note>81 Haeretici in Calabria reuocati ad sanam mentem.</note> Sub idem tempus Lucius Crucius et Ioannes Xauerius Calabriae salutarem opem tulerunt. Extiterat repente circa Consentiam et Montem Altum ingens haereticorum vis, adeo vt freti numero impij metuque perculsi, ne singuli comprehensi poenas darent, exire facto agmine oppidis, attrectare arma, et ad errorum stultitiam latrocinij furorem adiungere auderent. Capti circiter mille sexcenti: reliquorum pars magna ostentata veniae spe resipiscentibus, in oppida rediit. Ad hos ab errore deducendos, et confirmandos in veritate orthodoxos, Proregis et Cardinalis Gaddij Archiepiscopi Consentini postulatu sacerdotes duo, quos dixi, profecti sunt. In Monte Alto primum expurgando prospere laborarunt. Ex mul is, de quibus sumptum capite supplicium est, vno die octogintaocto in frusta concisi: ad quos Xauerius communiter post confessionem acrem adhibuit adhortationem. omnesque recte animati, recteque sentientes deducentibus singulos ad supplicium Patribus, subiere necem: nec quidquam miseri dolebant, nec querebantur aliud, quam sero tales Magistros venisse: si duos citius menses aduenissent, haudquaquam se in eam insaniam tantamque calamitatem fuisse lapsuros. Duo dumtaxat tam numerosa in turba pertinaces fuere: quorum alter inter haereticos magno erat in pretio, et Praedicator appellabatur, homo agrestis, Latine ignarus, nec quidquam sciens, nisi impium errorum carmen: quod iisdem semper verbis frequentissime iteratum, quamuis brutae menti inhaeserat, non modo firmamentum, quod vllam imaginem haberet veri, sed nihil omnino argumenti errorum, quos canebat, potens afferre: et tamen humana peruersitas, et diabolica fraus tali trunco ac stipiti audientiam faciebar. Expurgato Monte Alto ibidem Lucio subsistente, qui et concionabatur diebus festis, et aliquoties in hebdomada Clericis ac Religiosorum non paucis Conscientiae explicabat casus, valetudine peregrinari prohibitus; Xauerius in vicinos pagos summa commotus necessitate populorum excurrit. Loca erant ab exulibus et grassatoribus infesta: perpetuumque periculum iter sine valido praesidio tentantibus imminebat; tamen securum aiebat se ire <note>82 Patris Ioannis Xauerij constantia.</note> Xauerius, quod, si spoliaretur, Domino ita locupleti seruiret, vt iterum ab eo vestiri non difficile posset: si occideretur, in beneficio esset magno repositurus id sibi in Italia offerri, quod alij consectantes immensa tranent maria, ad Indosque et nouum penetrent orbem terrarum. Deo tamen milites protegente suos, multis perfuncti laboribus ac periculis, et in adiacenti agro, et Consentiae strenue exerciti, cum morbo etiam Lucius diuturno vexatus esset, multis animarum millibus daemoni ereptis, eaque pretiosa onusti praeda incolumes redierunt.</p>
<p><note>83 Macerata Collegium inchoatum.</note> Maceratam vere extremo Collegium missum est. Decimoseptimo Kalendas Iunias tredecim eo Socij peruenere, exceptique sunt conducta in domo ab ciuium primis: qui non modo instruxerant domum, et hospitalem parauerant coenam, verum etiam prohiberi non potuere, quo minus ipsimet sacris hospitibus de via fessis, dum cibo vires instaurant, humanitate summa et alacritate ministrarent. Iam diu expetierant id Collegium Maceratenses, cum secunda Lauretanorum Patrum per totum agrum Picenum, extraque eum manante fama, tum fructu illecti, quem ex breui aliquo eorumdem excursu identidem sua ipsi in vrbe degustarant. Caesar Brancatius, qui sub Paulo Quarto prouinciam Picenam administrauit, et documenta non pauca sapientis Praetoris reliquit, nihil non mouerat, vt res primo quoque tempore perficeretur, missis etiam Lauretum ad Rectorem eius Collegij Oliuerium quatuor lectis viris, et ad Lainium Romam procuratore cum mandatis ac litteris tum suis, tum ciuitatis. Aiebat cum prouinciae caput Macerata sit, prouinciae totius causam agi, quam sancta Societas et apud Deum et apud homines factura illustriorem esset. Atque Oliuerius quidem ita suscepit causam, vt Lainio confirmaret, cum alij populi complures suam ad impetrandum Collegium operam requisiuissent, tamen
<pb id='s181' n='181'/>
pro vnis Maceratensibus laborare se, quod nusquam amantiorem et paratiorem ad profectum ciuitatem vidisset. Verum decessione Brancatij refrigerata causa, minime paucos honestissimae sortis ille iam vanus occupauerat metus, ne filij ab ducerentur. Caeca futuri pectora id meruebant, quo nihil haberent optatius, sisuspicari possent, fore haud longe post tempus, cum Maceratensis ciuis (Mathaeum Riccium loquor) per hunc, quem anxie verebantur modum abductus, idest in hanc conscriptus militiam, ab eaque excultus, euectus et amandatus in Indiam, eiusdem ope regna Sinarum amplissima, non religioni modo Christianae, quod summum est, aperiret, verum etiam in Europaearum gentium, quarum sic apud Sinas iacebat opinio, vt pro Barbaris vulgo despicerentur, admirationem adduceret, summa cum Christiani nominis amplificatione, magna cum Occidentis totius, quem iam magnum Sinae cognominant, <note>84</note> et scilicet praecipua Maceratae gloria. Talium igitur ignaros tum ciues ita praeposterus ille retardabat metus, vt, cum tandem ciuitatis Concilio publico, in quo vndeseptuaginta interfuere, quinque et sexaginta suffragati Collegio sunt; mutatio dexterae Excelsi visa lit: nec tam repentinus, praererque opinionem consensus nisi sancto Spiritui tribueretur. Quod praeter caeteros grauis prudensque vir Caesar Gambara, qui vices legati gerebat, probeque norat quid paulo ante ciuium multis animi esset, praedicare non cessabat quasi diuinum opus. Iuuit tamen quam plurimum ex ordine Seruitarum magnae auctoritatis iuxta ac sanctitatis sacer orator Eusebius, et in sermonibus priuatis, et in concionibus publicis commendans vrgensque negotium, Iuuere de ciuibus quoque multi: sed nemo omnium studio, pecunia, labore acrius contendit, quam Ioannes Iacobus Gabutius: cui tamen rerum Deus omnium sapientissimus dispensator impetrati Collegij laecitiam concessit, fructum negauit, vel commutauit potius, pro breui modicoque aerernum et immensum largitus. Quo die Maceratam Socij iniere, eo Ioannes Iacobus ad sepulcrum elatus est, quingentis Collegio aureis testmento legtis. In assignandis reditibus difficultatis aliquid interuenit. Volebat ciuitas certi nihil atrribui, sed translato dumtaxat in Collegium stipendio, quod Grammaticae praeceptori communi antea pendebatur, quidquid praeterea desideraretur, suppeditandi curam Quatuoruiris <note>85 Parum firma quae exarbitrio pendent popularium Magistratuum.</note> delegari. Sed earum rerum neutram Pater Generalis subeundam putauit, edoctus iam satis experimento, et Foroliuiensis, et Amerini, et Montis Politiani Collegiorum, nil stabile ac permanens esse posse, vbi res pendeat ab eiusmodi Magistratibus, qui tam saepe mutantur, tamquelate per genus prope omne ciuium vagantur; vt vbi vni alteriue quacunque ex causa offensionis quidquam oboriatur, rerum summa periclitetur. Aliquid tandem certi a Christophoro Madrutio Cardinali Legato assignatum est. Is, cum ab Oliuerio, et Collegij Rectore inuiseretur, magna voce (et aderant plurimi) velut concionabundus extollere miris laudibus Societatem aggressus, praeter caetera, gratias dixit ab omnibus Deo agendas, quod tali tempore talem orbi terrarum hominum coetum dedisset: ac bonam deinde de pecunia sua stipem ad Collegium misit suum mittentis nomen, quanquam frustra, cupiens <note>86</note> ignorari. Rector Collegij primtis fuit Angelus Douitius, qui cum a secreris Florentino Duci Cosmo esset, paulo ante biennium transgressus ad Christi aulam, moribus plane Angelus videbatur. Principio sacra quoque aedes deerat: deinde attriburum est templum sancti Ioannis, quod erat Archidiaconi Maceratensis. Libenter cessere Firmanus Firmanius Archidiaconus, eiusque frater Ioannes Franciscus rituum sacrorum apud Pontificem Summum Magister, cui regressus ad Archidia conatum patebar. Caeterum nondum aedibus ad incolendum prope remplam paratis, procul aliquanto tempore magno cum incommodo, magnaque patientia habitarunt. Nimirum sua rebus onmibus quaedam aetas est, per quam adolescant, et ad iustum modum per gradus proficiant. Quas aequo animo tempestiuitates opperiri, neque earum paria vbique postulare interualla non Euangelicae modo constantiae, sed humanae quoque prudentiae est. Exordium docendi facturi, in templo sancti Francisci Latinam orationem Ioannes Dominicus Romanus doctus et eloquens iuuenis, Graecam Ioannes Catalanus habuere cum approbatione summa florentis ac doctae coronae: adeo vt designati a ciuitate Collegij curatores statim Lainio grates per litteras egerint ciuitatis nomine; rogarintque vt in publico Gymnasio semel in hebdomada docere eos vellet, quod impetratum est. Dieque Saturni nouis Magistris ad docendum dicto, confluebat auditorum ingens ac varia multitudo: qui quantopere doctrina placeret attentione, modestia, silentio haud alijs in auditorijs consueto testabantur. In domesticis autem scholis amplius centum et quadraginta numerabantur discentes. Nequaquam par initio ad templum, et mysteria diuina concursus. Multis diebus nemo virorum, nisi vnus quidam adolescens quam occultissime dubia luce ad caeleste conuiuium accessit. Feminas absterrebat metus, ne Theatinae vocarentur. Sed paulo post malum pudorem, et diabolum qui eum offundebat, vicit subegitque gratia Christi, templumque ac diuinam mensam viris feminisque compleuit. Dumque liberalitas ciuium cum Patrum sedulitate certat, breui aedes attributae sunt templo contiguae, et Sociorum numerus amplificatus, vt extremo anno viginti iam essent, et Sodalitas sanctae Mariae, quam Virginum vocant, vt magnificam, quae extra vrbem condebatur, aedem ijdem acciperent, omni ope annitebatur.</p>
<p><note>87</note> Eodem mense Maio primum in ditione Sabaudi Ducis Collegium positum est. Agebant apud eum Antonius Posseuinus, et Ludouicus Codrettus, impigreque alpinis in vallibus religionis restitutione vrgebant. Verum Angronienses, quos supra demonstratum est malo subactos (vt infidus est custos officij metus) mortuo Galliae Rege Francisco, audacia sumpta, cumque finitimis Delphinatus coniuncti haereticis aduersus Ducem rebellant. Id metuens Posseuinus censuerat principes eos, qui Vercellis haeresim
<pb id='s182' n='182'/>
eiurarant, haud sinendos domum redire, sed per vrbes spargendos et oppida; et coenobijs assignandos, vt per otium plenius docerentur, et pariter ad constantiam bonorum vsu confirmarentur. Sed cum quidam Gallorum religione et ipsi parum sincera minime malos homines permansuros in fide affirmarent, redeundi venia facta est. Ergo mouenda Duci de initegro fuerant arma, remisso cum prisco munere Pusseuino: et multum negotij fuit, quoad propugnaculo in faucibus duarum vallium excitato, ne qua erumpere in subalpinam planitiem haerctici possent, et quibusdam conditionibus in officio contenti. Tum ad expurgandam totam circa regionem subalpinam, quam inter diuturna arma errores ita infecerant, vt Vigoni, quod inter Valles, et Augustam Taurinorum medium est oppidum, sena hominum millia ad Caluinianam coenam conuenirent, duo maximi vsus Posseuinus excogitauit. Primum ex Ligurum et Mediolanensium coenobijs lectos quadraginta concionatores euocauit: perque certa loca cum suo quemque comite disposuit, auctoritate Ducis, et Apostolici Nuncij, qui etiam ex vigesima, quam Pontificis assensu subalpinis sacerdotijs imposuerat, impendia in eorum alimenta contulit. Deinde Vercellis, Genuae, Venetijs vim immensam Catechismorum Canisij, et magnorum foliorum, in quibus descripta erant opportuna monita ad cauendas haereses, impensa Ducis edendam typis curauit. Ex quo sacro instrumento copia ingens ad concionatores distribuenda missa Ludimagistris, et singulis discentium donati Catechismi. In templis, xenodochijs, diuersorijs, Ex publicis alijs locis propositae tabulae agglutinatis folijs: eaque solertia cum pestiferi, quos Geneuenses seuerant, excussi de manibus, obliteratique libelli: tum salubris per omnes ordines aetatesque propagata doctrina. Haud laboriose minus ac fortiter verbi diuini mouebat arma Ludouicus <note>88</note> Codrettus. In duabus praecipue vallibus rem administrauit Sturae, et Barcellonae. Illa cis montes in Italiam, haec vltra in Galliam versa est. Quare et apud Sturanos populos, quod Gallice parum intelligerent, concionabatur Italica lingua; apud Barcellonenses Gallica, quod ferme Italice ignorarent. Vtrobique mores, vtrobique corrupta religio: sed foedius apud Barcellonenses. Inscitia ante omnia rudes mortales aduenarum fraudibus opportunos reddebat. Verum confidentiae tantum atque superbiae vna cum haeresi deprauatis imbibebant mentibus, vt semina, quae aegre posset suum litterarum apicibus sonum reddere, non erubuerit sacrum Testamenti noui codicem vernaculo sermone versum manu tenens, Ludouicum in frequenti corona ad disputandum lacessere. Quam Pater graui supercilio meriraque castigatione reiecit, cum abunde haereticos spiritus redargueret temeraria illa procacitas, perquam assumere sibi grauissimi magisterij partes imperitissima, et femina auderet. <note>89</note> Ebredunensis Archiepiscopus Guilielmus Auansonius, cuius dioecesi Barcellonae vallis est contributa, cognitis in ea rebus a Ludouico gestis magnopere laetatus. Ebredunum accersijt, productumque saepius ad populi concionem, Glanum (Gap hodie vocant) exiguis septem ab Ebreduno leucis, misit, tentaturum, si quid misere perdita in ciuicate posset. At simul primum Glan Catholicum adesse concionatorem emanauit, haereticorum quidam accurrunt; ferociterque testantur, ab incepto ni desistat, antequam in suggestum euadat, iugulaturos: nec viuum fuisse portas intraturum, si quamobrem veniret, olfacere ipsi potuissent. His digressis armatorum globus superuenit: et solum in diuersorio circumsistunt. Actum de se Pater opinabatur: et propitium sibi Deum implorans, ad cadendum fortiter animum componebar. Verum ne illi quidem vltra conuicia ac minas, si affari populum auderet, progressi. Non latuit Catholicos insultantium haereticorum proteruitas. Arma iuuentus sumit, et suum oratorem ad concionandum instigat. Ille vero, quanquam indignum censebat orthodoxi praeconis constantiam ad Hugonottorum furias trepidasse, tamen, cum pars vtraque iam esset in armis, maluit in propinquum pagum transferre concionem, quam videri fundendi sanguinis causam dedisse. Hunc in locum redacta Glani religio ea tempestate erat: perque tot discrimina, ne funditus tota ea regione rueret, succurrendum erat. Hoc magis Dux Emmanuel, et Apostolicus Nuncius festinabant vt Collegium primo quoque tempore alicubi in subalpinis tamquam arx, vnde circum quoque excurri, et ad quam tenerior aetas rectae institutionis gratia vndique conuocari posset, statueretur. De sede ambigebatur: dumque alia alij praeferunt loca, ciues Montis Regalis admonitu sui iuuenis, quem Ludouicus Codrettus Auenione meditationibus exercuerat, ab Duce institere, vt apud se poneretur. Nondum Augusta Taurinorum, Cherium, Pinerolium, <note>90 Collegium Montis Regalis in subalpinis.</note> Sauinianum, Villanoua in Ducis redierant potestatem, quae sibi Rex Galliae Henricus ex pacis conditionibus reseruarat, dum ex Emmanuele Duce, et Margareta coninge Henrici eiusdem sorore proles virilis susciperetur. Ergo ex reliqua ditione opportunissima sedes visa est Mons Regalis (Mons vici, seu Mondeuium vulgo est) tum propter caeteras commoditates, tum quod ciues, vt dictum est, id valde peterent: et Academia tum loco eodem conderetur. Collegae partim, Roma, partim Nouocomo duodecim missi: quorum plerique eodem prorsus die in Montem Regalem, quo Ludouicus Codrettus Rector futurus, occurrerunt. Verum cum parati nihil esset, Fossanum ad se Posseuinus. transtulit, et hospitaliter habuit magno oppidanorum et accolarum bono: ad quos conciones et catechismum ardore eo animi detulere, vt primus ille Collegij quasi flosculus velut index eius feracitatis ingenti laetitia et spe late prouinciam omnem complerit. Conducta domo in Monte Regali, rebusque caeteris (vt copia fuit) paratis, sacelloque in aula adornato, nulla re quam paupertate magis spectando (diu enim, vt id specimensit, pro candelabro vitreus cyathi fracti pes fuit) initium tandem docendi factum ab tribus Magistris, quorum praecipuo etiam schola Rhetoricae, et Graeci sermonis ex Academia attributa. Continuo affluxere e subalpinis oppidis pagisque adolescentes: et, quae sperabantur, apparere coeperunt fruges. Pleraque Dux ad impensas suppeditauit: cuius etiam
<pb id='s183' n='183'/>
studio, et Nuncij Apostolici, itemque Cardinalis Alexandrini biennio post proprium Collegio tectum est attributum a Summo Pontifice monasterium virginum S. Clarae, sanctimonialibus, quae duae dumtaxat reliquae erant, alio translatis.</p>
<p><note>91 Nouocomensit Collegij initium.</note> Nouocomenses iam pridem Societatis haud dum nisi fama, ex litteris praesertim et commendatione ciuium suorum, qui Romae degebant, cognitae, amor et cupiditas ceperat. Mouebat ante omnia liberorum caritas, quorum erudiendis formandisque aetatibus expertam multis locis, vulgoque celebratam nostrorum Magistrorum industriam exoptabant. Est praeclara quaedam Nouocomi procuratio ad animarum instituta et corporum leuandas calamitates. Opus Misericordiae ex re ei nomen. Praesunt lecti ciuium. Id operis qui ea tempestate procurabant, Collegij aduocandi negotium fecere suum, quod persuasum sibi esse dicerent, nullam ab se erga patriam suam accidere posse misericordiam potiorem. Itaque post allegatos Romae nomines, qui coram rem agerent, et alios Mediolanum missos, quo quempiam Patrum peruenisse audierant; anno ineunte M.D.LVIII. ipsimet primo ad Vicarium Lainium, deinde ad Generalem Praepositum, et coactos in conuentu Patres saepius scripsere, quatuor Sociorum studiosissime postulantes. Nam quod ciuitatem nec peropulentam, adhaec attenuatam bellis, atque exhaustam impendijs aiebant esse, negabant posse eam statim in Collegij iusti impensam sufficere. Aliquid tamen domicilij, et S. Pauli sacellum, et omne??? caritatem, suasque opes omnes largiter deferebant. In eamdem sententiam ad suos siue ciues, siue potentes amicos atque patronos Episcopos et Cardinales Romam litterarum plurimum addidere. Remorabatur Patres primo Sociorum penuria; deinde, quod Callegiorum ea fragmenta parum disciplinae, parum diuturnitati <note>92</note> apta censebant. Instabant tamen Comenses, atque ex vsu Bobadillae et Wolfii, dum in Vallem Tellinam transgrediuntur, vel inde reuertuntur; itemque ex fama Collegij, quod ipsi Volturrenae concedebatur, nouus ardor accesserat; cum ad superandas difficultates attente cuncta circumspectantibus consilium plane bonum ac felix incidit. Leo Carpanus ex Merone pago in agro Plebincinij (quod Licinij forum sunt qui putent fuisse) vir pius ac nobilis sub annum extremum saeculi euntis duodequinquagesimum perfectionis studio facultates suas abdicauit; eoque contulit, vt per eas ob inopiam destitutis pueris tum Comensibus, tum Plebinciniensibus necessaria vitae, pariterque litterarum et morum doctrina prouideretur ex sententia venerabilium Presbyterorum a Somasca, ad quos ipse Leo sese recepit. Ei negotio curatores praeposuit tres, Mediolanensis dioeceseos vnum ex oppido Herba clarum virtute Primum Comitem nomine; Comenses duos, et ipsos genere praestantes et moribus, Bernardum Odescalckum, et Iacobum Baiaccam. Deinde cum Leonis propinqui abalienatarum dolore possessionum (qui plerisque mortalium morbus est) in eas frequenter inua???rent, et fructus infestos incertosque facerent, et coepta institutio in destinato a Leone loco parum ad vota succederet; Presbyteri de Somasca omni se cura illa exemerunt, et curatores a Iulio III. Pontifice impetrarunt, vendere vt eas possessiones, et redactam inde pecuniam in alia pietatis conferre munera, fas esset. Haec igitur cum in promptu pecunia esset, visa est ad Collegij iusti firmamenta diuinitus reseruata. Vtque sententia haec sedit; atque consultis Comensium ciuium primis, tum qui in patria, <note>93</note> tum qui Romae incolebant, in Societatis Collegium consensu collata est; incredibile dictu est, quantum omnes Comensium ordines vniuerse ac priuatim eo laetati consilio sint. Praecipuus auctor transactorque consilij Bernardus Odescalekus fuit. Cui viro, praestantibusque eius filijs, cum reliquis, tum Paulo Atriae Pennaeque Episcopo, et Francisco Camerae Apostolicae Praesidi, per quem illa Romae pecunia occupata est fructuose, plurimum sane debetur. Praeiuit gregi Pastor Ioannes Antonius Vulpius multiplici sapientia clarus Antistes: qui Collegij eam curam ita nunquam ponebat, vt etiam cum ad Heluetios Pontificius Nuncius abesset, per crebras grauesque litteras extimulare Lainium non cessaret. Nec minore interim studio Benedictus Canonicus, idemque frater ac Vicarius Episcopi contendebat. Porro hi omnes, vbi illa Collegij perficiendi via reperta est, litteris separatim suis, itemque suis ciuitas, et Collegium Misericordiae modis omnibus institere, vt primo quoque tempore scholarum copia fieret. Commemorabant incommoda publica ex aetatis infirmae neglectu, pericula ex haereticorum propinquitate, postremo opportunitatem ipsos haereticos inter propinquas Valles curandi. Quae voluntas et opportunitas cum Patribus nequaquam reiicienda videretur; Comenses de assignanda Collegio sede disceptarunt, eam maxime ob causam; quod, cum vrbem modicam ambitu murorum incolant, sed in suburbia tria sane frequentia expatientur, intra moenia, siue propter angustias, siue quam aliam ob causam, coenobia nulla virorum habent: neque vlla inferri, si quis foris decesserit, cadauera patiuntur. Quorum, et huiusmodi veterum morum oppido retinentes sunt. Quamobrem erant qui censerent, nequid contra patriae instituta committeretur, ne Societatem quidem penitus in sinum recipiendam. Verum <note>94</note> Hieronymus Magnocaballus illa prudentiae magnae indole, qua postea domi forisque in amplis muneribus, et legationibus, et Senator Mediolanensis, et Cremonensis Praetor claruit; quique perpetuae in nos voluntatis suae non modo liberos heredes reliquit, sed vnum etiam nobis et Indiae dedit: aliam Religionum aliarum, ac nostrae rationem esse disputauit. Nam quod Societati dedissent, id eos profecto liberis suis dare, quos ad disciplinam quotidie extra moenia relegari non oporteret. Quae sententia non modo placuit, sed in tantam omnes expectationem erecti sunt, vt Palmius anno sexagesimo cum propius spectatum res aduenisset, eam mitigandam putarit. Quam enim audierant disciplinarum Romae varietatem atque magnificentiam, eam Como repraesentandam praeceperant animis. At Palmius, qui censebat vbique praestanda quam ostendenda plura, Collegiorum patefacto discrimine, Comensi docuit tres fore satis Magistros primum Humanitatis atque Rhetoricae, reliquos
<pb id='s184' n='184'/>
emendate loquendi: extremoque eiusdem anni, ex quo anno natalis Collegij censetur, ad res adornandas, et concionum aliquid exhibendum Ioannem Baptistam Velatum misit. Iamque difficultatibus victis caeteris, vna restabat Sociorum inopia, quaegaudium continuo expleri non sinebat; cum haec quoque repente tollitur, Grisonum haereticorum decreto, nihil minus quam commodare volentium. Qui ciecto ex Volturrena Collegio, quam ipsi respuêre benedictionem, fruendam Comensibus tradidere. En quanta inter se conseruntur arte consilia Dei. Ille nimirum, vti parauerat exulibus suis in Comensium humanitate perfugium, ita Comensibus destinarat ex haereticorum inhumanitate praesidium. <note>95</note> Igitur vbi hoc anno Tarquinius Rainaldus cum Socijs e Valle Tellina eiectis superuenit, quam aegri ciues eorum exilto, tam sua laeti occasione pariter omnes, sacraeque et humanae potestates instant, vt initium docendi fiat. In aedibus Misericordiae vnus primo ludus, tum deinceps proximis annis alter ac tertius publicantur. Domum ad inhabitandum commodauit primo, deinde donauit Bernardus Odescalckus e regione scholarum sitam. In ea Collegium, quoad magnificae, in quibus nunc degit, comparatae sunt aedes, mansit. Puerorum et adolescentium materia bona, et ad omnem laudem facta. Nihil docilius ijs, nihil tractabilius, modestius, obseruantius. Excitato in classium vna et ornato altari, eo conueniebant diebus sacris ad vespertinas Deiparae exequendas preces. Quibus vero diebus intermittebantur scholae, ducebantur communiter a Magistris singulari modestia ad exercendum, auramque captandam in agros. Eo spectaculo gestire ciuitas, et omnem benignitatem in Collegium explicare: quam postea nunquam intermisit. Neque Patres non sedulo alias experiri vias, quibus publice Collegia solent prodesse. Quanquam non modice retardauit aliquot annis domicilij templique inopia, dum propter commemoratas vrbis angustias locus haud facile idoneus et parabilis inuenitur. Sed omnia tandem hinc perseuerantia nauorum Religiosorum, inde constantia beneuolae ciuitatis vicere. Maturatum Collegium est, vt solatio atque subsidio Tellinensi quoque iuuentuti esset: et Tarquinius Rainalus Rector impositus, quod percarus erat ijs populis, eosque vicissim plurimum diligebat. Haud facile quidquam vnquam Pontanis, totiusque <note>Collegij Vallis Tellina exitus.</note> Vallis Tellinae Catholicis indignius ac luctuosius eo Patrum exilio accidit. Tametsi minore illo conuentu, quem pitachium vocant, vt anno proximo demonstratum est, homines Societatis facessere iussi erant e valle Tellina, eamque ob rem Edelium vicinum in pagum Venetae ditionis secesserant: <note>96 Studia Pontanorum in retinendo Collegio.</note> tamen ingressi erant Pontani haud dubiam spem in iustis comitijs quod postularent, exoraturos. Nihil enim se petere quod contra Rempublicam faceret, sed quod in commune maximum caderet bonum: nempe, vt liceret sibi quos genuissent, recte instituere, doctosque ac probos Reipublicae educare ciues. Equitis Quadrij, qui homo esset apud suos honestissimus, et apud Germaniae Principes, ipsumque Caesarem clarus, et gratia pollens, verecundiam habituros. Valituras commendationes omnium fere Principum Christianorum, valituram consensionem contentionemque omnium Vallis Tellinae populorum. Pecuniae certe nihil inexpugnabile esse. Equitis cognatos spe magnae partis hereditatis placari posse. Denique ipsum vallis Praetorem Ferdinandum Beccarium, quippe Catholicum, suscepturum negotium, et ad eum, quem velit, exitum perducturum. Hac adeo probabili veraque freti spe Pontani sedulo omnia procurant. Litteras a Principibus, ab Rege Galliae, ab Imperatore, ab Marchione Piscariae Gubernatore Mediolanensi, ab Duce Bauaro, ab Republica Catholicorum Heluetiorum, ab alijs impetrant. Deligunt praecipuos e ciuibus suis acres ac strenuos viros legatos, Prosperum Quadrium, et Ioannem Mariam Guizzardum. Hi statim, vt occupent gratiam, cum cura et studio circumeunt vicinos populos, rogantque et obtestantur Catholicos, vt communi causae faueant: caeteros implent promissis. Marcus Antonius Quadrius Pontanorum Curio nulli parcit impensae. Quidquid habet rerum, vel indumenta corporis sui, vel vitaealimenta paratus impendere, et Apostolica caritate superimpendere seipsum. Allegationes ad Ferdinandum Beccarium, et dona missa, ac fusas preces arduum sit memorare. Omnia in illo esse: immortali hoc beneficio posse et qui nunc sunt, Vallis Tellinae incolas accolasque, et liberos eorum, et posteritatem obligare omnem. Religioni, sanctitati, Deo daret. Ille prolixe <note>97</note> omnia polliceri. Diestandem comitiorum adfuit, quae in oppido Curia Rheticae ditionis praecipuo habita sunt. Multae ab Socictatis hominibus aestimantibus, quanti momenti esset in Italiae illo confinio praesidium id religionis statui, pro ea re preces ad Deum fundebantur, et ab alij, et ijs praecipue, qui Edelij diuersabantur: multae priuatim ac publice a Curione populoque Pontano. Prosper ac Ioannes Maria legati fide liter enixeque gerunt rem. Nihilo segnius haeretici, et e Saxonia, et Geneua, et Zurichio Heluetiorum (Tigurinus is olim pagus) praeter eos, qui in Vallibus, et inter ipsos Grisones erant, tanquam summa rerum suarum ageretur, machinam nullam non admouere. Bis legatos, quos iureiurando adegerant quantum plurimum possent, allaboraturos, ad populorum occupanda studia circummisere: postremo nulli satis credentes, plurimi eorum ad comitia dictis promissisque, et ampla pecunia coram turbaturi omnia perrexêre: quodque ante denunciare soliti erant, id tum maxime vociferabantur, nullam esse Euangelio suo capitaliorem pestem, quam Iesuitas. Hos et sophismatibus adultos irretire, et pueros ille cebris circumuenire, ac demum omnes sub Papae dominatum trahere. Vbi illi sint, stare Lutheri disciplinam, Euangelium stare non posse. Animis hoc certamine accensis legati Pontanorum accurate praeparata oratione in hanc sententiam verba in conuentu <note>98 Verba Pontanorum in conuentu Grisonum pro Collegio.</note> faciunt: Antonius Quadrius, Domini, Eques honestissimus, idemque prudentissimus eiuis noster, cum liberos non haberet, ex facultatibus, quas labore solertiaque sua quaesiuit, in cum vsum partem donauit, vt Ponte apud nos, quae ipsius est patria, ludimagistri perpetui alerentur.
<pb id='s185' n='185'/>
Id, si contra vlla vel priuata, vel publica iura fecit, aequum est sapientia vestra rescindi: sin autem saluis omnibus institutis ac legibus in summum cedit totius Vallis beneficium, liberorumque nostrorum, et posteritatis vniuersae, rogamus vos supplices, obtestamurque per Deum, vt id nobis beneficium proprium velitis esse: nec a quopiam sinatis vi doloue interuerti. Ac principio quidem de prudentia ac bonitate Antonij Equitis non est necesse apud vos quidquam loqui. Nemo enim vestrûm est, qui nesciat eum suam ob insignem industriam, probitatem, sapientiam cunctis Germaniae Principibus, Ferdinandoque ipsi Caesari carum inprimis esse. Id autem quod egit, si repentino aliquo abreptus fecisset impetu, posset quispiam reprehendere, quod sicegisset. Verum tamen factum ipsum, si nihil incommodi haberet, non esset cur mutaretur. Atqui ille tantae prudentiae vir, diu hanc rem meditatus est; multos annos in hac fixus haesit cura, viamque peruestigauit assidue, qua optimum consilium ad effectum perduceret. Tandem Pragae duobus ante annis solennibus legum vsquequaque seruatis, donationem fecit. Eamdem proximo anno Ponte instaurauit, quo inde vsque ab Praga, vt possessionem rite transferret, veniendum sibi grauis aetatis homo putauit. At quae bona donauit? nempe ea, in quae nullus omnino mortalium arrogare sibi ius potest: ipsemet quaesiuit: pretium laborum, fructus curarum eius sunt: nemini vllo modo obligata sunt: nec inuentus est quisquam aut alienus, aut propinquus, qui tale facinus non probet, non praedicet, et ad aeternum Quadriae gentis pertinere de cus non arbitretur, praeter vnum aut alterum ex gente eadem, qui orbitate Antonij laeti iamdiu spem et oculos in illam pecuniam coniectos habent. Quos aequum est considerare, quid fuisset futurum si Eques vel rem non fecissett, vel liberos suscepisset; tum certe sperandum ipsis nihil fuerat. At illi nescio quid etiam ex patrijs legibus iactant, tanquam vetitum sit alienos, nisi ex tertia parte heredes institui. Quodquam nihil ad rem faciat, minime est obscurum, cum de donatione inter viuos hîc agatur, eaque ob causam et communem patriae, ac piam; denique eiusmodi, per quam, si vere existimetur, ad ipsosmet proximos non imminuta, tertia parte hereditas, quam sperare summam per leges (quas obtendunt) poterant, sed integra, <note>99</note> et solido ex asse perueniat. Quippe simile vero est non ita rem sibi ipsos petere vt liberis suis interuersam velint. Vehementissima enim eademque iustissima mortalibus diuitiarum cupiditas liberi sunt. Nunc ergo cum Antonius carens suis, cognatorum omnium liberos pro suis putarit; eisque non caducum, sed aeternum; nec alendo corpori, sed formandis mentibus patrimonium compararit, quid vltra petunt? Num suae ipsi posteritati inuidi iniuriosique volunt esse? Nequaquam enim possunt existimare minus de ipsis bene meritum, quod non solum eorum liberis, sed simul etiam nostris omnibus, vnde bene viuerent, benigne prospexit. Non enim ideo minor, ad eos pars peruenit, quod communicatur cum, multis. Potius gaudere debent, quod et suis et alienis, ac patriae vniuersae prospectum est. Nam in communi beneficio priuatum continetur, et in hoc genere priuatum multo esset minus, nisi et commune esset. Quid igitur vir sapientissimus, et suorum et patriae amantissimus excogitare potuit, quo priuatim magis ac publice omnes sibi, ordines deuinciret? Quod vnum idemque et ab re bene constitutis opportunum, difficultate domestica impeditis necessarium, toti nostrae Valli aeque salutare esset? Quod denique totius Quadriorum gentis immortale ad posteritatem carumque facere nomen posset? Etenim, si recte animaduertimus, quae res cuiuis bene instituto hominum coetui maxime necessaria est, ea nos laboramus maxime, liberum institutione. Quippe non eas colimus terras, ad quas vel locorum amoenitas, vel lucri magnitudo, vel nominis et famae cupido idoneos Magistros alliciat. Inde sobolem nostram hand prope aliter, quam suos belluae partus, educamus; cibum modo eis potionemque, per quae inertia nutriantur corpora, sub ministrantes. Inde in domibus priuatim vitia, inopia, inhumanitas abundat: publice in oppidis nulla est sapientia, nullus splendor, humanitatis <note>100</note> parua vestigia. Quae peruidens mala vir altissimae mentis, parisque caritatis noster Eques, quoniam progeniem natura illi negarat, viam excogitauit, per quam melius fieret pater, perpetuamque patriae bonorum ciuium procrearet sobolem. Magistros accersiuit, et alimenta de suis facultatibus attribuit: vt, dum sapientum copia Praeceptorum domi est, opportunitate locupletes vtantur, tenuiores consulant necessitati: et Magistri, dum liberalitate eius affatim vnde se tueantur adepti, non luera ex priuatis petunt, neminem reijciant pauperum, nemini ditiorum indulgeant. Quae si omnia Quadriotum erudiendis dumtaxat liberis tradidisset, simul tamen Magistros conquirendi eisdem aduocandique, vel filios peregre ad disciplinam mittendi negotium reliquisset; quanto id beneficium minus foret? Ar ille, quo gratiam quam cumulatissimam conferret, omni in perpetuum vacuos solutosque cura esse voluit. Magistros ipsemet studiosissime conquisiuit, cunctis auctoritatis suae opibus vt aduocaret, contendit; denique aduocauit, quorum nec dubia facultas, nec caduca, aut interitura vnquam disciplina esset. Etenim ex eo Ordine sunt, qui in dies vegetius sese propagans, facile poterit in Praeceptorum senescentium et cadentium locum sine cura nostra sufficere nouos: ijdemque sunt, qui Viennae, qui Pragae, qui Ingolstadij, Monachij, Treuiris, Coloniae: in Gallijs, in Italia, Sicilia, Hispania, Lusitania, denique in India cum opinione excellentis sapientiae docent. Hos vt liceat nobis retinere, vt Equitis iudicium honestissimi, et amantissimi patriae viri comprobare suffragio vestro velitis, suppliciter, <note>101</note> Domini, petimus. Ne permittite per Deum immortalem, vt poeniteat nos patres esse: vt natio nostra siluescat in dies atque efferetur magis, atque adeo extinguatur. Vt quid enim, si instituere fas non est, suscipiamus liberos? pecudum ne vt gregem pro familia educemus? Ne sinite inopum misero apud nos gregi, omni alia destituto, hanc incidispem, hoc patrimonium surripi. Ne dolorem hunc aetati supremae, ne labem
<pb id='s186' n='186'/>
hanc clarissimo nomini Equitis vobis addictissimi, vestrique obseruantissimi inurite: vt qua in, re ab caeteris omnibus summam consecutus est, laudem, condemnetur a vobis. Omnes circa nationes, Resque publicae ac Principes ad hoc iudicium intendêre oculos, et exitum rei exspectant, ij maxime, qui et a nobis, et celebrifama rem edocti, plurimum spei in sua apud vos commendatione iusserunt reponere: nec fore vllo modo timent, vt sua auctoritas vilis vobis sit, et quasi iniqui patrocinij notentur. Omnes hoc dicunt, nisi sint intervos, qui ad infamiam vniuersi conuentus partem eius hereditatis cum aduersarijs pacti sint, nihil esse nobis timendum. Videte vtrum magis grauitatem vestram deceat tot maximos demereri Principes, Equitis existimationem conseruare, nostrorum liberorum misereri; an, quod patriae nostrae, quod pupillis ac destitutis, ad salutem ac decus donatum est, cum summa, vestri nominis (quod nunquam Deus sinat) ignominia, hominis vnius aut alterius iniquissimae cupiditati prodere. Agite igitur, praestantissimi Domini, longe lateque celebratam constantiae vestrae et grauitatis famam cum salute dignitateque nostra conseruate. Id a vobis summo studio Christianissimus Galliae Rex contendit (haec cum dicerent, commendatitias proferebant litteras) id Ferdinandus Caesar, id Maximilianus Boemiae Rex, id Albertus vtriusque Bauariae Dux, id Heluetiorum Respublica, id Praetor Mediolanensis, id nostra omnis patria ad vestros abiecta pedes supplex rogat; id nostri liberi, atque adeo nepotes nostri, et cuncta posteritas comprecatur. Si licuisset huc accedere, ipsos hîc pueros, ipsas matresfamilias, vniuersos Vallis vestrae populos, et totam vicinitatem videretis ad vestra genua prouolutos, vobis tendentes supplices manus. Experti enim sumus, benignissimi Domini, quas habeat vires recta institutio; quae sit horum hominum doctrina et facultas. Paucis apud nos suere mensibus, et iam pueri nosttri alij sunt, longe quam ante modestiores, domi ac foris quietiores, maiorum obseruantiores; suis longe magis obsequentes, longeque magis cum laudis tum litterarum amantes. Nos aequitatecau causae, Equitis Quadrij sapictia, eius facti gloria, adhaec iustitia et benignitate vestra freti, quas hanc ob rem subiuimus vel aerumnas, vel impensas, recte arbitramur positas; vt in tanto beneficio, et Quadrij, quod primum contulerit; et vestrûm omnium, quod restitueritis, ex aequo apud nos, nostrosque posteros memoria immortalis viuat. Haec legati quanquam vehementer, nec sine lacrymis peregerunt; tamen segniter auditi sunt. Et scilicet, quo Societatem magis, doctrinaeque eius vim commendarant, hoc minus causae apud haereticos commodarant. Post eos Iuris consulti duo ex his, qui <note>102 Verba aduer santium Collegio.</note> cognatione proxima Equitem contingebant, comtradixerunt: Quadrij equitis fortunas, quod ipse liberos non susceperit, per leges et instituta patriae ad sese pertinere. Iniquum esse sibi eas intercipi, et ignontis hominibus nescio vnde erutis condonari. Per speciem quippe et nomen Magistrorum irrepere alienigenas, et nouae cuiusdam religionis homines; vt falsis interpretationibus, fraudulentisque commentis instiruta regionum earum legesque corrumpant. Prae senio iam sui potentem Equitem non esse: nihil ante id tempus, cum saperet, tale cogitasse. Iam nunc demum et delirare ipsum, et inductum fraude ac deceprum esse, vt cognatos patriamque spoliare velit, et Vallis Tellinae bonis vagos et turbulentos Monachos saginare. Haec, et alia multa cum dicerent, cunda cum admurmuratione excepta declamatio est, vt legatos Catholicorum non leuis cura ac formido incesseret. Verumtamen in Ferdinando Praetore pro persona, quam sustinebat, et qua valebat apud Grisonum Principes gratia, spei summa reposita erat. Hic autem plane fratrum honestissi morum ac ceterae suae familiae pietate, ac prorsus Catholici nomine, quod prositebatur, indignus, siue quod plus ab aduersarijs pecuniae accepisset, siue quod captare Dominorum gratiam vellet, siue quod re ipsa haerericus esset, cuius rei abunde argumento erat tum magistratus, quem gerebat, delatus ab haereticis, et in quo multa iuris sacerdotalis munera attrectanda erant, tum quod sacerdotes Catholicos vexabat, adhaec quod ex aequo Catholicis et Haerericis proposuerat poenam, nisi illi ad Missam, hi ad suum Euangelium audiendum adirent, et multa alia generis eiusdem. Hic igitur talis cum esset, intemperantius, quam haeretici ipsi est locutus. Homunculos illos, qui in Valle Tellina se profiterentur Magistros, criminibus omnibus coopertos esse, ex multis prouincijs et vrbibus vel eiectos, vel fuga elapsos, ne scelera capite luerent: tenerae aetatis non institutores, sed corruptores esse. Ad quae verba qui boni intererant Catholicorum, Prosperque in primis, et Ioannes Maria cohorrescere: ira indignationeque disrumpi: reclamare: proferre tot Principum commendatitias litteras, et grauissima testimonia de Societatis institutis et laudibus: hominum Deique fidem implorare. Denique post longam concertationem decretum fit <note>103 Decernitur exilium Patribus a Valle Tellina.</note> quarto Idus Februarias, vti Iesuitae ex vniuersa Grisonum ditione, vt qui hostes Euangelij sint, quamprimum pedem efferant. Donatio Equitis nulla sit. Bona sua in posterum nec abalienare, nec dare pignori, nec administrare vllo modo ei ius sit, sed eorum dumtaxat, dum viuit, vsum habeat: post eius mortem ad proximos sanguine perueniant. Haec vbi cognita per Vallem sunt; luctus et comploratio, velut vltimum exitium miseris immineret, oborta est. Vbi vero legati <note>104 Dolor inde Pontanis.</note> Pontem reuersi gestae rei seriem euulgarunt, tum liberae auditae voces duos Iuris consultos Praetoremque incessentium, execrantium. Vix manus et impetum abstinere. Praecipui Nobilium Equitem miserari, infelicem senem a consanguineis, et publico conuentu tanquam prodigum et mente captum bonis suis spoliatum, rebus addictum necessarijs. Hoc valuisse industrio viro tot annorum labores, vt compararet sibi miseram et infamem senectutem, et propinquis ne expectato quidem funere praeda esset. Cum eximia semper prudentia valuisset, ac postrema aetate rem esset aggressus aeterna memoria dignam, caritatis singularis in patriam, in qua Gymnasium tam nobile collo casset, quo tantum splendor opesque Pontanorum, conssuentibus vndique vicinis ad disciplinam, augerentut; impia
<pb id='s187' n='187'/>
duorum auaritia, caecaque perfidia opus disturbari, et qui id molitus sit, pro insano venditari. Si rei dulcedo traherer, cur non qua sedulitate Equefes cerat, ipsi facerent? cur aras ac templa spoliarent? et Christo donata eriperent? cur in consanguineos, atque senes tam bene de omnibus meritos latrocinium exercerent? Multas huiusmodi <note>105</note> querelarum plenas litteras et ad ipsum Equitem, et ad alios cum caeteri eius consangunei, tum alij primores dedêre: quas ego legi tam grauiter, tantoque cum sensu doloris scriptas, vt commouere quemlibet possint. Aucti dein de sunt motus, vbi Socij, qui Edelij subsederant, vltimum vale dicturi discessurique adfuerunt. Viri, femiinaeque cuiusuis et aetatis et ordinis auelli sibi sua viscera quere bantur. Destituise velut in faucibus luporum oues. Porro adolescentes ac pueri tam vberem in fletum, tantisque cum singultibus erupere, vt viris aetate grandibus, et ipsis quoque nostris Patribus necesse fuerit collacrymare. Prosequebantur abeuntes faustis precationibus. Deduxere multum viae praecipui oppidanorum, et commigrare simul velle se omnes aiebant. Marcus Antonius Quadrius Curio, qui cum in Societatem admitti cuperet, quod sat vtilis eius opera in eo, quo erat, loco videbatur, repudiatus, praesentia se et consuetudine, monitisque Sociorum consolabatur; vbi et Societate, et eo, quod vnum reliquum solatium erat, spoliatus est, tum plane se afflictum atque orbum lamentans, abeuntibus comes ibat. Socij autem quanquam non grauate ferebant se pro Christi nomine extorres fieri, miserabantur tamen populum, quem tam ad pietatem propensum, tam erga se officiosum experti erant, et considerabant quo loco sanguine Christi emptas animas, quamque omni praesidio nudas relin querent. <note>106 Terramoius in Patrum discessu.</note> Vix ab Ponte quinque millia passuum recesserant, cum tam graui motu illa omnis ora concussa est; vt vulgo timerent, ne dehiscente terra ob scelus eiectorum Patrum (sic interpretabantur) omnes Tartarus absorberer. Catholicae autem multitudinis ita exacerbati sunt animi, vt nisi spem praecipui inter eos ostendissent fore, vr in aestiuis comitijs decretum abrogaretur, et Magistri reuocarentur, turbarum aliquid impenderet. Interim Lainium impense rogarunt, vt iuberet Nouocomi Gymnasium institui, vtillud saltem haberent perfugium, quo filios recte pieque erudiendos mitterent. Equitem Quadrium noluit Deus tam graue diu sentire vulnus. Vix nuncio decreti Viennam perlato est mortuus, cum restamento id omne, quod prius egerat, confirmasset, adiecissetque vt, si Ponte non liceret, Nouocomi Collegium pecunia eadem fieret. Cuius mortis fama necdum certa perlata Pontem, duo Iuris consulti illico, Praetore iuuante, possessionem eius bonorum inuadunt: eo demque die ad inurendum bonis dolorem, et tanquam victis insultandum, in hortis, quos Collegio Quadrius attribuerat, ijdem tres pariter conuiuium ingens fecere, omnibus ingemiscentibus prae mortalium inaestimabili prauitare tam peruersos in humanis cerni rerum exitus, vt intemperantiae materies ficrent, quae bonus Eques alendae dicauerat sanctitati. Superuacaneum visum est apud Grisones quidquam post haec de Collegio restituendo tentare: quamuis Pontani saepius omni ope institerint. sed cum Pater Tarquinius Equitis fine actestamento cognito Pontem abijsset, vnum heredum religio subijt, nullo tamen effectu. Aliquot post annis cum ab diuinis velut pecuniae sacrae depeculatores abstinerentur, et iram diuinam ex alijs in alias praecipitati calamitates, manifeste sentirent, pactionis aliquid agitatum est. Preator apud Catholicos obruebatur in famia, quam vt excuteret, praesertim a Pontifice sibi metuens, lepidam stropham inuenit. Negabat aduersus Collegium se iuisse: sed funditus desperatam cum eius videret causam, haereticosque id agere, vt vectigalia illa ad lutheranismi propagationem transferrent, id ne fieret cum pernicie Catholicorum, in Iuris prudentium causam incubuisse. Marcus Antonius Curio vehementer exagitatus ab haeriticis, et aureis trecentis grandi, vt in suo tenui, multatus aere, quod Summo Pontifici cremandis haereticorum libris obtemperasset; ad extremum tribus post annis, misso Comum ad Patres nuncio, se mori, vti vixerat, Societati coniunctissimum, pro sese orarent, nobilis confessor decessit.</p>
<p><note>107 In Monte Politiane ves turbulenta.</note> In Monte quoque Politiano, et Venetijs aliquid hocanno turbarum fuit. In Monte Politiano maxima populi pars optime erant ad sacra, et Societatem affecti, adeo vt dicerent ipsos templi Societatis parietes spirare et ingenerare in adeuntium animis pietatem. Sed feminarum ad confessionem, et sanctam Eucharistiam crebro accedentium numerus et pietas erat insignis. Inde fiebat vt multae virgines intra monasterij septa abderent sese Deoque deuouerent. Aliae mulierum pudicitiam sanctissime, fidemque coniugij colerent. Quibus rebus nonnullorum vel humana consilia, vel flagitio sae ac foedae cupiditates cassae euadebant. Inde ijs, quibus affinitatum spes, et familiae conseruandae prouehendaeque opportunitas interpellabatur, indignatio nonnulla, caeteris, qui ab destinatis flagitijs deijciebantur, dolor ac furor. Hi praecipue admouendas omnes machinas statuunt, vt Societatem e Politiano praecipitem exturbent, et cum infamia. Igitur ea rem aggrediuntur, qua nequam ac foedi homines in omni aetate conati sunt pudicos et sanctos deformare; sua in illos probra conijcietes, idque eos insimulantes, quod prohibiti essent ipsi per eos. Spargitur in vulgus rumo, Iesuitarum quemdam <note>108 Multiplici infamia Patres vexantur.</note> vim afferre feminae voluisse, eamque fugientem insectatum. Non Iesuitae nomen, non feminae, nec vbi, aut quando id accidisset, memorabatur. Quare Deo sic volente facile fuit intelligere figmentum id esse; et comprehensus rumoris auctor, nisi Patres nostri deprecatores intercessissent, meritas probri afficti dedisset poenas. At pudicitiae hostes vbi simulata dedecora non succedunt, tartareo plane furore verum crimen conantur inducere. Callidissimae meretriculae magna praemia pollicentur, si quem Patrum ad flagitium pelliciat. Horret animus cogitate, nedum referre id Christianos homines ausos. Sed periucundum, et vero grati est animi retractare quantum semper pusillum hunc Pastor bonus suum gregem protexerit. Boni illi ac simplices agni Dei securi agebant, ignari positas non corporibus sed animis
<pb id='s188' n='188'/>
mis suis ab lupis insidias: ignari ab his, qui se Christianos praeferrent vocabulo, animas, quas vita et sanguine sibi emit Christus, meretriculi ac diabolo vendi; cum extemplo re cognita expauere, et ad periculum, in quo fuerant, oculis coniectis non sine horrore gratias Christo Iesu, eiusque matri Virgini ac pudicitiae praesidi infiuitas egerunt. Et quamuis nonnullum auctor derestandae fraudis rumorem dissipasset, velut nefarium coeptum successu non caruisset; diuina tamen bonitas in pessimum insidiatorem hîc quoque retorsit infamiam. Sub idem tempus Simon a Valle Tellina vnus e quatuordecim, quos inde Bobadilla miserat, laicus Adiutor, prope Politianum, quo Perusia veniebat interrogatus a muliere, quo eat, cum respondisset, se ire Politianum; ipse vicissim homo incautus, et nimiae simplicitatis feminam, quo eat interrogat, nec expectato responso iter coeptum persequitur. Inde noua fabula creditur enata; quemdam e Iesuitis voluisse mulierem secum ab ducere. Sed infamia nulla magis inualuit, quam quae tempore eodem vulgata est, vnum e Collegio noctu conspectum, dum furtim ad meretricem ingrederetur; quod (vti suo loco referam) ab scelerato viro factum est, qui nostrum habitum ad conflandam criminationi auctoritatem ementitus erat. His sermonibus illud fiebat, cum praesertim tam multi alij super alios in dies peruulgarentur, vt, quamuis verum crimen (quod Dei gratia aberat) nullum deprehen deretur, tamen iam simplex populus ab consuetudine Patrum abhorreret: et, quod grauius est, quidam longe primus ciuium magis ac magis suspicionibus impleretur. Erant ei sorores duae, vtraque plurimum dedita pietati: longis sermonibus ambae initio pijs de rebus cum Rectore Ioanne Gambaro frequenter agebant. Id quanquam fiebat palam in templo ac religiose, tamen Gambarus ab omni specie mali, vt suspicaci populo, cauturus ex Ordinis disciplina coepit paucis ab se dimittere. Harum altera, matrona in omnes partes sancta filium in Societate habebat: quae cum interdum de eo, vt fit, rogitans; alias de vijs in spiritu proficiendi, quas strenue inibat, loquens, paulo patientius a Rectore audiretur; altera soror praeferri eam sibi interpretans, commouere suspicionem infestam apud fratrem coepit. Quam cum inimici Societatis et Christi, quos modo narrabam, lingua furiali incendissent; optimae sorori bonus frarer aditu tem pli Collegij, congressuque Gambari interdixit. Vnde et inter affines nonnihil simultatum exortum, et nobiles cunctae ab templo eodem deterritae: et concionatori e Capuccinis adeo intoleranda visa res est, vt ad amoliendam infamiam pro concione et in priuatis sermonibus pro sancta matronam depraedicare, atque celebrare sanctimoniam Patrum non dubitarit. Caeterum non restincat magis infamia est, quam prope accensa in ciuitate se ditio, et factiones enatae. Quae primarius ille cum videret, vrget Lainium litteris, vt Gambarum ab eo Collegio summotum aliquo amandet. Nec id diaboli canes latuit latratibus et morsibus inhiantes. Excitant famam Rectorem flagitij compertum, idque indicio euidenti fore, quod breui ablegandus Politiano ab suis Praepositis esset. Vtiam neutrum necabire, nec manere sine ignominia cum sua, tum aliena permitteretur. Noua additur sabula, expressisse eum ex femina quadam aureos quinquaginta, coactumque ab Episcopi Vicario reddere vel inuitum. Proferuntur etiam litterae (haud satis constat Gambari, an ad Gambarum) amatoriae (vt ex praecepta suspicione iuterpretabantur) scriptae: quibus ad eumdem Episcopi Vicarium delatis, ipse Rector accitur: statimque vt Vicarij domum ingreditur, dissipant totam per vrbem doli machinatores, deprehensas litteras foedissimas, citatum Gambarum, coniectum in custodiam, supplicio afficiendum. Quibus vocibus nobilium manus, quibus haud pro dubia Patris innocentia erat, patrocinatum accurrunt. Sed nullo patrocinio fuit opus. Probata Vicarius satisfactione Gambari honorificentissime domum eum reduxit. Iniqui tamen fictis criminibus vim et insidias addunt, praesentemque Gambaro necem moliuntur, seu certe eum rumorem euulgant, vt ad fugam terrore compellant. quae demum miseris <note>109 Rector Gambarus fugit.</note> alea feliciter cecidit. Iam in exitu annus erat, et Lainius in Galliam venerat. Ad eum Gambarus, se Perusiam ire domi praefatus, rationem facti sui redditurus contendit. Repentina profectio, et quod multos dies quid factum esset Rectori, cum Perusiae non appareret, quo se abdidisset, ignoratum est, ciuitatem omnem perturbaiut. Lainius vbi hominem videt, cognoscitque Romanorum Patrum iniussu fugam cepisse, vehementer commotus est. Ante omnia dedit operam, vt exprimeret, planeque cognosceret ecquid solidi sermonibus vulgi subesset. Nihil religiosae quaestionis omittitur. Cumque omnia per seque, et Paschasium diligenter serutatus, nihil praeter nimiam quamdam simplicitatem, aut fatuam bonitatem in dictis quibusdam scriptisque Gambari comperisset, caetera vana, conficta, peruersa ab maleuolis; hominem ob eam socordiam, vt erat meritus, maximeque ob fugam seuere obiurgauit. Perferendum quiduis potius fuisse, quam committendum, vt tali profectione conuictus ipse sceleris videretur: et Societatis, atque adeo matronae honestissimae et sanctissimae nomen iniquorum linguis inquinaretur. Si animus ad moriendum deesset, potuisse periculi discrimen domesticis septis vitari. Quod si necessariam fugam duceret, cur non Perusiam, vti domi significarat? cur Romam non abiisset? Ob haec poena etiam imposita, ad extremum <note>110 Ab Sociatate segregatur.</note> deprecantem licet, et ad ministeria quaeuis, ac nominatim ad pueros totam vitam docendos paratum, ab Societate segregandum putauit. Non defuere (vt cuique sagax ingenium est remedijs seris excogitaudis) qui mature Politiano euocatum oportuisse censerent. Haud dubie negotij genus id erat, quod celeritateeminus, quam tarditate periclitaretur. Caeterum non solum Emmanuel Sa Visitator, ac Petrus deinde Ribadeneira Prouincialis causa coram spectata, consilioque in re praesenti capto, mouendum nihil censuerant; sed cum iam decretum esset, vt ad ponenda Collegij Moguntini initia mitteretur, ex itinere Gallicano ea transiens ipse Lainius, vbi omnia explorauit, sororesque etiam inter se primarias
<pb id='s189' n='189'/>
<note>112 Quam prona in deteriorem partem hominum indicia.</note> illas in praesentia reconciliauit, Romam scripsit pro destinato Moguntiam Gambaro alium mitterent, iustis ipsum de causis amoueri non oportere. Nimirum vt genus humanum pernestiget ad solidum, et introspiciat vbique verum, ac futura sine errore dispenset, mortalitatis conditio negat. Itaque ergo reliquum est, cum quae humanae sunt opis cum diuina ope praestiteris, vt feras patienter euentum: et inuicem sibi mortales promptiorem in parum prosperis casibus excusationem ac veniam, quam reprehensionem et iram commodent. Quando quidem is, cui potestas estvniuersa nullo negotio propulsandi, maluit denunciare, necesse esse vt veniant scandala, quam prohibere ne veniant: vt nec miremur cum accidunt; et, ne per nos accidant, <note>111</note> caueamus. Lainius quanquam eo progressum intelligebat incendium, vt facile restingui non posset, plurimaeque ciuitates summis expeterent votis Collegia, quibus satisfieri per Sociorum paucitatem non poterat; tamen omnia prius tentanda ratus est, quam vt inde Collegium penitus summoueret. Ioannes Nicolaus Notarius ab Perusino Collegio, quod regebat, et Roma Franciscus Strada vetustissima Politianis caritate coniunctus, apud quos mita concionum suarum rudimenta adolescens posuerat, ire continuo iussi, qui sedare tumultum, et auctoritatem Collegio sarcire conarentur. Nihilque remissius aduersalij omnia agitare, vt fessi victique taedio Patres vltro sibi exilium consciscerent. Nihil iam suppeditabatur ad victum. Solitas praeceptori publico pendi mercedes, quae fuerant ad Collegium translatae, reuocato praeceptore sustulerant. Sodalitas, quae vocatur Grandium, quae habitandas Collegio liber vsu aedes concesserat, ijs iam ita communiter ac promiscue vti volebat, vt Religiosi secessus, et claustri custodia obtineri non posset. Quas res vbi Hetrusca Dux cognouit, haud modice indignata, et summam rerum omnium inopiam subleuauit aere suo, et dixit videri sibi per sacrilegium repetita ab ciuitate, quae dederat; et proditos Dei seruos. Et Cardinalis Ioannes Riccius indidem ciuis aiebat palam, dignos esse Politianos, quibus Collegium eriperetur. Et sane prae iniquitate sermonum magis iam ludibrio, quam auxilio erat. Vulgato Iobelaeo, quod Concilij repetendi gratia Pontitex proposuit toto orbe Christiano, nullus omnino discipulorum, qui ad Collegij adibant scholas, ad Patres confessionis causa accessit. Ad supplicationem, quam Iobelaei causa Episcopi Vicarius edixerat, proposito anathemate, qui Religiosi Clericiue abessent, cum Socij etiam accessissent, testati se id, quanquam praeter instituta Societatis, vt extraordinario imperio parerent, exequi voluisse; laudauit Vicarius voluntatem eorum, dicens haud animi sui fuisse, vt edictum illos teneret; tamen quoniam venissent, et Clerici essent, secundum Ordines Monachorum ac Fratrum incederent. Sed mox cum Praedicatores existimarent ad aliquam id Ordinis sui tanto vetustioris notam pertinere, Vicarius materiam litium amoturus, eos domum dimisit. Et illi quidem beneficium rati, quod nihil insuetum disciplinae peregissent, laeti gradiebantur. At e populo non defuere, qui cum abeuntes viderunt, quasi electos, et a coetu pie supplicantium segregatos infestis clamoribus et sibilis prosequerentur. Bonos vero et patientia eorum, et alacris quaedam constantia, index restisque conscientiae, mire cum alias sempertota hac in tempestate, tum eo tempore commouit.</p>
<p><note>113 Turbarum aliquid Vtnetiis.</note> Minor Venetijs, sed non leuis tamen perturbatio fuit. Nouus Patriarcha Ioannes Triuisanus longe Driedo cui successerat (vt suum cuique hominum ingenium, sua sententia est) dissimilis erat. Cum enim ille ad res prope omnes nostrorum operam hominum adhiberet, hic nescio qua praeoccupatus opinione, nihil, quod ab illis gereretur, probabat: multaque oblocutus, et assidue noxia spargens etiam per sacrosancta et diuina Euangelia iurasse dicebatur, diu Chiappinos (sic eos nominabat) in Veneta ditione haudquaquam mansuros: adijciens, Vae Clarissimis nisi fidem sibi habuissent. Haec dissimulabant se scire Patres muneribus intenti suis, Deoque precando, vt veram rerum notitiam Antistiti aperiret. Ecce autem nec opinatum illud proditur monstrum, quod Venetias, lateque Italiam concussit omnem, motibusque varijs atque sermonibus permiscuit. In coenobio Conuersarum quidam <note>114</note> sacerdos (Ioannes Petrus habebat nomen) qui confessionibus earum praepositus erat, magnae vulgo sanctitatis opinione notus, deprehenditur multa dictu nefaria commississe: et supplicio afficitur: et mulieribus amplius centum dilapsis, obstinatis non eibum sumere, donec dimissae essent, coenobium prope vastatur. Nec longe abfuisset exitium, nisi aduocatus illico Palmius tota illa adnisus potentis eloquentiae, et lacrymatum vi aliquot a fuga deterruisset. Quae res adeo praeter opinionem, cum et presbyteram illum ac torum gynaeceum pro sanctitatis existimatione Respublica omnis veneraretur, animum Patriarchae sua sponte fractiorem timore et suspicionibus ita cumulauit, vt cuisatis crederet, non inueniret. Caeterum occasionem nactus ciuium animos adtiersus Societatem suis terriculis concitandi, vel suae potestati subijcere eam, vel praecipitem exturbare aggreditur. Igitur (quantum omnes argumentabantur) instinctu eius acerrime <note>115 Griminationes in Societatem.</note> in Senatu quidam disputant, non esse ferendos in Republica Iesuitas: homines esse turbulentos, qui non, vt reliqui Religiosi, intra suae cellae ac monasterij fines teneant se; verum immisceantur negorijs ciuilibus, et ad publicas res porrigere manus audeant. Esse Hispanae factionis, naufragos, extorres, hinc Alios, alios inde eiectos. Subornare matronas: perque eas quid in Republica fiat, speculari. Nec solum perlongos in templis secretosque eonferre sermoties; sed etiam domum ab ijs feminas recipi. Haec aliaque multa figmenta cum ab diuersis referrentur, conuenientia testimonia non erant. Quo fiebat vt nimio criminandi studio (quoniam est caeca improbitas) alij alios inuicem refutarent. Haecautem cum agitarentur, rei totius erant ignari Patres. Sed scilicet diuinae prouidentiae oculus falli non potuit. Clarissimorum quidam ex ordine vltro patrocinium suscepere. Tum vero illi prima spe eijciendae Societatis delecti, illam alteram tentant. Negari certe non posse quin peregrinis
<pb id='s190' n='190'/>
hominibus periculose tantum licentiae permittatur, vt suo arbitratu tam multorum confessiones audiant. obuiam primo quoque tempore eundum, nec sinendum, vt nomen eorum, vt gratia, vt potentia in tantum inualescant. Satis superque recenti exemplo admonitos esse, quam parum cuipiam credendum sit; quam in arcta custodia habendi, qui periculosa, perque ipsius sanctitatis escam capientia sensim animos negotia in manibus habent. Apponendum saltem custodem ac vigilem; qui, quae agunt, obseruet; qui in officio contineat, qui impunitatis adempta spe nimiam licentiam temperet. Hunc autem sibi videri <note>116 Defenditur vltro Societas in Senatu.</note> Patriarcham esse oportere. Haec aduerlarij cum dixissent, Senator e primis surrexit, quem omnes existimabant acerrime omnium et ipsum aduersaturum. At ille contra eam defensionem instituit, vt nihil exoptarivltra posset. Praeter caetera dixit: Hanc Religionem apud Vicarios Christi Romanos Pontifices fuisse magno semper in pretio, et nunc maxime esse. Ab ijs immunitatibus multis ac beneficijs ornatam fuisse; nec facile fore, vt, cum supremi sacrorum Antistitis beneficio Pontificum minorum exempta ditione sit, eius benignitatem suamque libertatem negligat, et dominum vltro iugumque Venetijs, quod nusquam alibi terrarum iniunctum sit, assumat. Necsane id expedire, si casuum varietas, quam tempora ferunt, consideretur. nec, quomodo quidem in praesentia res haberent, necessarium esse. Quod siquis vel desideraret in ijs quidquam, vel in futurum cauendum censeret, videri sibi admonendieos negotium Serenissimo Principi commendandum. Hoc enim pacto nec querimoniae causam Religiosis fore; et tum demum, cum haec non profecissent, ad remedia acriora iustius gradum facturos. Cum haec sententia placuisset, aduocato Palmio, tam benigne Princeps (is erat Hieronymus Priulus) egit, tam multa de suo erga Societatem, ac nominatim erga ipsummet Palmium, quem assidere sibi, et capite semper tecto esse voluit, amore disseruit, vt sincerum suum pectus, et humanissimum animum prope ante oculos statueret. et addidit, si qui Societati obtrectarent, tribuerent tempori, ac ferrent patienter: quod hoc virtutis proprium esset, aduersarios habere. Fuisse in Senatu acerrimos Societatis propugnatores: sibi demum mandatum, vt vnum atque alterum nescio quid considerandum ei offerret (nam ea dumtaxat e magna fabularum turba, vt esset colloquendi materia, reiecta non fuerant) Primum, haud probari nonnullis, quod Palmius ipse, qui iudicia conscientiae et possit et debeat exercere, ab ijs abstineat: deinde illud quoque parum consultum videri, quod idem iuuenes annorum quinque et viginti, aut paulo maiores cateruis feminarum audiendis <note>117 Palmius Duci satisfacit.</note> proponat cum totius dolore ciuitatis. Ad quae Palmius cum gratias primum egisset de singulari benignitate, quam Princeps antea semper, et nunc maxime erga hunc Ordinem ostenderat; ac significasset. quam curae vicissim foret Societati in suis quamuis pauperibus precibus ab summo Deo diuturnam eius Serenitati ad Reipublicae salutem felicitatem exposcere: atque se quidem dixisset, quantum vel prouinciae administratio, vel Euangelij praedicatio permitteret, in poenitentiae foro perlibenter versari; pauca praefatus de boni confessarij facultate, quae nequaquam omnino ex aetate penderet; singulorum Patrum, qui Venetijs operam confessionibus dabant, probitatem, doctrinam, annos exposuit, edocens (vti reipsa erat) neminem ibi esse secundo et trigesimo anno minorem: adiecitque quantum curae Moderatores, quantum vigilantiae hanc in rem intenderent: quam vndique aditus prope omnis diabolo per domesticas leges obseptus esset. Quae cum voluptate et approbatione mirabili Princeps audiret, addidit Palmius, sontem horum sermonum (quanquam nisi res cogeret, statuerat vexationem quamuis perferre potius, quam videri quemquam notare) cum maxime necessarium iam esset, posteaquam in eum locum progressae erant res, vt nihil Principem lateret, breui indicaturum. Inde quemadmodum ad id loci Societatem Antistes accepisset, modeste fideliterque narrauit. Ita toto eo congressu delectatus est Dux, vt confirmarit septem annis nullo sibi colloquio aeque factum satis, <note>118 Palmij vigilantia gilantia atque constantia.</note> nullo tantundem voluptatis allatum. Non tamen praetermisit Palmius ex occasione Socios adhortari, vt, quo iniquiora erant tempora, eo diligentius conarentur omnem sermonum offensionumque materiam, quantum fieri posset, praeuertere. et amoliri, in reliquo nihil calumnijs territi. Nam quod ea ministeria odiosa mundo essent, apparere grata esse Deo. Idem amicis cum suaderent ab nonnulla re abstinendum, quod periculosa videretur; et vicem Patrum dolerent, quod dictis factisque contra ac meriti essent, acciperentur; respondebat, suaderent potius, vt quae Societas adeo matura deliberatione pro Dei laude administranda suscepit, considerate prudenterque administranda curaret. Non enim quae recta sunt, metu periculi omittenda, sed tractanda cautius: nec (quae est humana prauitas) quidquam tam sanctum tutumque esse, quod ab improbis peruerti, et ad perniciem trahi non queat. Gratularentur autem insectationem patientibus. Hanc enim summum esse donorum, quae diligentibus se tribuere Deus solitus sit: atque eius diuinam maiestarem rogarent, vt dignos faceret, qui ad laudem et gloriam sui nominis quamplurima perferrent. Et vero perspectum est in hac tota procella praesens ac propitium Numen. Criminationes nihil nisi ad plenius cognoscendam Societatem, eiusque existimationem, et confluentium ad eam multitudinem augendam valuerunt. Multi clarissimorum virorum, qui prius exteriorem tantum illius speciem et facta nouerant, vbi per eam occasionem domesticae quoque disciplinae praeceptis et ordine cognito, eiusdem interiorem formam tanquam animam peruiderunt; pro sua prudentia totius quasi fabricae rationem intelligentes, admiratione eam et laudibus celebrarunt.</p>
<p><note>119 Incrementa Collegij Senensis,</note> In caeteris Longobardiae Hetruriaeque Collegijs diuinae res cum domesticae simul et publicae sanctitatis incremento gerebantur. Senis Iacobus Mignanellus Episcopus Grosseti benignissime templum sancti Vigilij, domumque ei adjunctam concessit, quoad ipse viueret: perpetuae
<pb id='s191' n='191'/>
etiam possessioni a Pontifice impetrandae adiutorem <note>et Lauretani.</note> se fore pollicitus, vt impetrata est. Lauretanum Collegium a Pontifice confirmatum est tertio Nonas Decembris: quo die Societas primum septe ante annis acceperat. Laici omnes ad gratias Deo agendas, opemque impetrandam ad suam <note>120 Desiderii Galli praclara virtus.</note> et aliorum pietatem augendam in Deiparae conclaui sanctissimam sumpsere Eucharistiam: quod eo die anniuersario Oliuerius quotannis fieri volebat. Florentia ad caelestes domos Desiderium Gallum sacerdotem transinisit annos natum circiter quadraginta, virum nunquam ab sanctis actionibus vacatem, ad subsellium in templo assiduum. Quod si qua intercederet ab tonfitentibus quies, flexis ibidem genibus opperiebatur, cum Deo colloquens, et diuina meditans cum attentione ac pietate tanta, vt interdum, qui confessuri superuenerant, nec ipse aduerteret, et illi non audentes sanctas Patris cogitationes interpellare, defixis in eum oculis tali spectaculo cum sui profectu animi frucrentur. Desiderij vero commentatio ferme in Nouissimorum consideratione consistebar. Inuisens carcerem, nosocomium, varios per vrbem aegros ciues (quod frequens, et cuique optatissimus faciebat) ibat per vias orans ac Rosarium ferme terens. Lectio eius multa vitarum Sanctorum Sermocinatio modica, ac potius citra modum etiam remissionis consuetae tempore: taro nisi interrogatus fari solitus: vel, siquid loqueretur, Sancti alicuius vitam narrabat. In doloribus morbisque, quibus haud raro conflictabatur, quî secum ageretur, quaerentibus, respondebat, peius cum ijs agi, qui damnati in triremibus: peius cum iis, qui in Purgatorio cruciatu essent. Denique domi forisque propter excellentem caritatem humilitatemque in pretio habitus excessit x. v. Kalendas Augusti.</p>
<p><note>121 Lainius iubetur Magistratum obtinere.</note> Inter haec iussa superiore anno de Generalatu, continuando aut finiendo suffragia pleraque allata Romam erant. Vnus fuit Franciscus Adurnius, qui valere etiamnum acta Pauli Quarti censeret. eamque ob rem, et maxime ad specimen obedientiae, quam singularem Pontifici profitemur, edicenda comitia, cum eo tamen, vt antequam irertur in suffragia, cum summa verecundia, et animi in vtramque partem aequabilitate peteretur ab eo, qui tum Ecclesiae sanctae praeesset, Societatis vt instituta redintegraret; ex ijsque perpetuus Praepositus crearetur. Franciscus Borgia, Benedictus Palmius, Iacobus Gusmanus, Antonius Correa, Bartholomaeus Hernandius, quamuis pro antiquatis recte haberi possent Paulina mandata; tamen ad iustiriae abundantiam, et firmamentum tran quillitatis in omne posterum tempus, materiamque et obtrectationum et vexationum aequis iniquisque adimendam; denique vt exemplum modestiae et venerationis aduersus Christi Vicarium Societas adolescens aetatibus secuturis relin queret; cupiebant ab Summo Antistite abrogationem accedere. Alij ferme omnes nihil dubitabant, quin superiorum decreta Pontificum prorsus in statum suum redijssent. Natalis Conimbrica suffragium tale misit: Sententiam meam hoc facilius, Pater, complectar litteris, quo saepius apud te Romae coram peregi. Idem enim dicam, de quo dubitare numquam potui. Id autem est. Post ex cessum Pauli Quarti ne quaquam eius mandato nos, sed legibus teneri nostris, quas ille non abroganit, Paulus Iuliusque Tertij confirmarunt. Quod ita esse in Societate quidem iam constat ex omisso choro, quem pariterille iniunxit. De caetero sic arbitror, debere te vocationi tuae munerique, quod tibi quam sincerissima, quamque iu stissima fieri potest, fuffragatione demandatum est, omnino, acquiescere. Equidem hac in re toti quod probare possim, nihil praeter humilitatem, et rectam mentem tuam video; dum tamen id in tuum ita meritum cedat, ne instituto Societatis quidquam detrimenti creet; cuius credita tibi ante alios omnes custodia est. Haec ex animi mei sententia in diuino conspectu aio; et firmamenta, quae multa succurrebant, volens omitto. Denique summa fuit Patrum consensio, primum in eo, vt conditae ab Ignatio leges fixae immotaeque manerent; in quo nihil a quoquam est variatum: deinde in eo, vt ipsemet Lamius Magistratum obtineret. Polancus non dubitabat contra caritatem eum facturum, et grauem suscepturum fraudem, si reluctari perseuraret. Benedictus Palmins pro certo habebat ad id muneris conseruatam ei mirabiliter a bonitate diuina vitam. Iacobus Gusmanus (vt item alij permulti,) affirmabat, si comitia fierent haud dubie eum refectum in Generalem, multoque quam creatus primum esset, suffragiorum maiore consensu, ob perspectam iam magis (vt quae tanto clarius in candelabrum sublata micuisset) vsuque compertam viri prudentiam, et in omni genere praestantem virtutem: neque se dubitare, quin tanta Societatis tam breui tempore incrementa, tam prosper vbique terrarum ad publicas vtilitates successus, secundum opem diuinam Beato Ignatio maxime e caelis propitio, et Lainio in terris rectori deberetur. Ioannes Montoia Nolam Collegij Rector adscripsit, si vita ei vsque ad mundi interitum prorogaretur, e re Societatis fere, vt idem ipse perpetuo eam administraret. Assentatiunculam diceres, nisi, vt permalitiam semper adulator optime sentientis imitatur mentem, ita qui optime sentit per bonitatem interdum incideret in linguam adulatoris. <note>122</note> Venustius Bobadilla cum Ragusa scriberet, Quod, inquit, ad Generalatum spectat, sententia mea haec est, vt, quemadmodum Constitutiones, iubent, perpetuus ad vitam sit: inque tua Reuerentia ita sit stabilis, vt in annos duret centum: sique post mortem ad vitam remigrares, meum, suffragium est, vt munus hoc tibi reddatur, et vsque ad supremum generalis iudicij diem prorogetur. Vtque hoc onus volens ac bonus excipias, per Iesu Christiamorem supplex obtestor. Haec ex animi meisententia vere, menteque ac manu propria ad perpetuam memoriam scribo. Haec ex omnibus Europae terris cum afferrentur suffragia, iamque duo et quin quaginta accepta essent; tamen Lamius inito Iunio perstans in abdicandi muneris voluntate res componebat, vt ad diem, qua creatus erat, priuatae vitae, optataeque obedientiae redderet sese. Quod cum Assistentes viderent, Pontisicem censuerunt admonen dum.
<pb id='s192' n='192'/>
Adiere eum Polancus et Strada. Pontifex vbi totam rem plane cognouit, mandato Pauli de habendo choro, deque Generalatu tribus annis finiendo, quantum opus foret penitus abrogato, iussit Lainium perseueranter impositum sibi onus ad mortem vsque perferre, et Societatis Constitutiones, quas de integro comprobabat, in posterum obseruari. Quae cum viuae vocis oraculo statuisset, Cardinalem Hippolytum Estensem, quiaderat, eius rei facere fidem rite iussit. Caeterum <note>123 Rationes pro perpetuo Generalatu.</note> quae causae mouerint Patres, vt tanto consensu studioque Praepositum perpetuum esse voluerint, quanquam cuique venire in mentem ex facili possunt, tamen res postulat, vt hoc loco <note>1. Auctoritas Beati Ignatij.</note> prodantur. Auctoritas in primis, vt modo dixi, Ignatij mouebat. Quippe cum ea res grauissima sit, atque in talibus decernendis non humana solum prudentia Ordinum conditores duci, sed etiam diuinitus afflari persuasum haberent; nihil erat dubij, quin Ordini huic conuenientius id censerent, quod eius Conditori placuisset. Mouebat ad haec sapientissimorum Patrum summus in conuentu primo consensus; mouebant rationes ipsae, quas oppido validas ei legi Beatus Pater adscribit. Hae sunt sex: Maior vsus et peritia geren darum rerum, maiorque notitia regendorum hominum: tum maior Praepositi auctoritas: simul ambitionis remotio: ad haec quod promptius sit idoneum vnum inuenire, quam multos: praeterea infrequentiores conuentus: <note>124 Non eadom instituta aque omnibus apta Ordinibus.</note> denique administrationum caeterarum exempla. Quarum rationum pleraeque cum haud perinde in omni, vt in nostro coetu valeant, nolim quae hîc disputantur, alio quisquam transferat. Nam quemadmodum de membris singulis, quam apta et conuenientia sint existimari non potest, nisi ad rationem totius corporis referantur: ita nequaquam singulae per sese cuiusque reipublicae spectandae sunt partes, sed conferen dae inuicem, et ad vniuersam referendae molem, vt ita de singulis, prout ad totius compositionem corporis apte, aut secus conuenerint, iustum modum, nec ne habeant, recte an perperam constitutae sint, pronun cietur. Praepositus <note>125 2. Exercitatio et vsus.</note> ergo perpetuus hoc primum habet commoditatis, quod vsu perficitur. Quippe cum omnes disciplinae et artes exercitatione exco lantur, ars homines regendi, quae merito ars dicitur artium, sine dubio et ipsa vsu proficiet. Sane id circo prudentia, quae publicarum rectionum spiritus et anima est, propria senum dicitur, quod multa eos etas docuit: quae dum respiciunt, sagaciterque ex praeteritis disponunt praesentia, et futura coniectant, consilia temporibus accommodata capiunt. Magnarum procurationum initijs haud perinde negotiorum grauitas ac multitudo obturbat ac premit, quam ipsa nouitas, cum quidquid acciderit, vt inexpertum commoueat. Vbi autem paululum vsus inueterauit, quia humanae ferme res in orbem eunt, et nihil est sub sole nouum, administrationis cursus, similiter atque fluminis alueo inuento, tranquille <note>126 3. Hominum notitia.</note> labitur. Nec solum res, sed et homines praestat vsu nosse; nostro quidem Praeposito plane necesse est. Nam cum tota ab illo pendeat administratio, ad illum pertin eat distributio munerum grauiorum, ad illum cooptatio ad varios gradus et ordines, exquibus velut membris conflatur hoc corpus: ad illum creatio Prouincialium atque Rectorum, et similia his; enim vero talia sine hominum diuturna notitia apte ad cuiusque facultatem ac merita, attemperateque distribui <note>127 4. Auctort tas Prapositi.</note> non poterunt, praesertim cum tam longe lateque sparsa familia sit. Auctoritas vero sine dubio ingens est momentum obsequij. Quis autem non videt, quanto sit ea futura maior in Praeside, cui finitum tempus Praefecturae non sit? Nam (praeterquam quod potestati, quo maior ipsa est, eo plus auctoritatis ac venerationis inest, maior autem est quam fines nulli temporis circum scribant,) homines sumus: et ita comparata sunt humana ingenia, vt iam nunc pares ducant, quos post paulo pares futuros norint. Haud igitur dubie amplius reuerebuntur omnes, quem sciant sibi esse perpetuo praefuturum, quam quem mox conspecturi sint redactum in ordinem, aequatumque, <note>128 5. Sincerior administratio.</note> et forte subiectum sibi. Inde etiam fiet, vt simul Praepositus magis ex animo capessat onus, quod sibi in omnem vitam gerendum norit, simul inferiores sincerius capessant obsequium, quod videant commutari non posse. Negligentia enim ex proximo obrepit, vbi res quodammodo in transitu, et tanquam aliena geratur. <note>129 6 Ambitionis ametio.</note> Ad haec animum Beatus Ignatius huc intendit, occasionem non modo vt omnem ambitionis, sed etiam (quantum fieri posset) vt cogitationem penitus remoueret. Namque ambitionem non modo eorum munerum, quae ambiuntur pestem, sed etiam in quauis Sodalitate omnium malorum parentem vocat. Quae in sacris coetibus eo sunt veriora, quo clarius constat fundamentum eorum Christianam esse humilitatem: qua sub ducta aedificium necesse sit totum ruere. Siquidem virus est ambitio, quod semel animo conceptum consilia, facta, vitamque omnem velut in radice corrumpit. Reipublicae itaque religiosae nerui, ossa, sanguis, omnia demum sunt obedientia, submissio, tranquillitas animi, curarum vacuitas, et sua contenta sorte quocunque loco ponatur, modestia. Quibus conseruandis alen disque quo aptiora legislator praesidia excogitarit, eo diutius feliciusque victuram fundarit Rempublicam. Frequens autem Praepositorum creatio procul dubio locum ambitioni multis modis aperit. Primum, quia quemadmodum nulla est cogitatio, dum Praepositus diu speratur victurus, ita non potest animus cogitatione et expectatione rei mox futurae non tangi et commoueri: deinde quo plura loca aperiuntur, eo plurium primo cupiditates, tum spes irritantur: e multis enim locis non desperent vnum, qui vnicum num quam sperent. Porro ab spe in ambitionem protinus lapsus est; gradus nullus interiacet. Vt enim cogitatio cupiditatem lacessit, ita spes ad conatum instigat. Praeterea ex his quoque qui decedunt, periculum ambitionis impendet. Quis enim facile omnes post degustatum locum superiorem bona fide amaturos inferiorem praestet? Quod si interclusus domi sit ascensus, quaeretur fortasse foris. Quis ad communem omnino eos vitae normam reuocet? Quis prohibeat, ne quamdam quasi familiam ac sectam etiam tum obnoxiorum habeant? Et quidem vna cum Praepositis,
<pb id='s193' n='193'/>
quoniam necesse est multa mutari, nec quidquam factu procliuius est, quam vt inter se priores posterioresque Praepositi, et eorum diuersae agendi rationes viaeque com parentur (sua enim quaedam cuique est) quanta ea factionum elt seges? Age in consiliis capien dis et rebus decernen dis quanto longius aberit ab studiis, quae transuersos agunt mortales, Praepositus se securus, qui nunquam obno xius futurus sit, quem neque ab <note>129 7. Infrequentes congregationes.</note> his timor, neque spes ab illis suspendat? Infrequentes vero congregationes palam est pluri mum habere commodorum. Namque Societas cum occupata sit omnis pro Christiana repub lica; et, quoties ad conuentum vocatur, haud minus toto anno primos quosque omnium fere prouinciarum viros eundo redeundoque peregrinatio distineat; ingens profecto detrimentum est rerum et communium et priuatarum. Iidem viri in plurima conii ciuntur discrimina: nec impensarum maximarum (quan quam postrema debet esse) nulla habenda est ratio. Ad haec ipsamet creatio Praepositi tam res est grauis, adeoque impedita et lubrica, vt aegerrime in comitiis turbae aliquae, et dissidia si non voluntatum, certe sententiarum <note>130 8. Quod faciliussit vnum quam multos inuenire idoneos.</note> vitari queant. Iam illud explicatione non indiget, cum tanta sit raritas hominum vsquequaque ad publicam administrationem idoneorum, aegrius fore multos idoneos nancisci, quam vnum. Nam, tametsi forte extiterit caetera par ei, qui iam in magistratu est, tamen vsu, quaesitaque iam auctoritate, ac rerum hominumque notitia adaequari non poterit: et, quamuis praestantissimum tandem et instructissimum, multos experiundo reperias, nun quam tamen perfecto consummatoque frueris, quia cum ad maturitatem appropinquare coeperit, alteri nouo acerboque <note>131 9. Exempla aliarum gubernationum.</note> cedere locum cogetur. Postremo in Rempublicam vel humanam, vel sacram intuenti offeruntur hinc Episcopi et Summi Pontifices, et multi Abbatum, et quidam Religiosorum etiam Ordinum, ac nominatim Praedicatorum Magistri Generales, quorum in omnem aetatem perseuerat potestas. Nec alia Minorum ab primo exordio in longum deinceps tempus instituta fuerunt. Inde Imperatores ac Reges, caeterique minores Dynastae, quibus item dominatus nonnisi <note>132 Prouidentia Ignatij in remouendis perpetui Generalatus incommodis.</note> cum vita finitur. Quae omnia cum essent, et recte consideraret Ignatius, id modo reliquum erat videre, vt hae commo ditates (quando in rebus humanis nihil est ab omni parte tutum atque perfectum) quam purissimae, quamque minimi admixtione in commodi percipetentur. Idque ita cauit, rationem comitio rum ita descripsit, creato Praeposito eos custo des easque leges apposuit, vt neque in comitiis praeteriri optimus, neque is postea cortumpi, vel certe nequaquam magnopere diuque nocere videatur posse; cum non modo deiici mature de gradu, verum etiam, si quid dignum ea poena commiserit, exterminari e Societate possit.</p>
<p><note>133 Lainius in Gallias mittitur.</note> Lainio, vbi confirmatus est magistratus, peregrinatio ingentis et momenti et negotij suscipien da suit. Religio Catholica grauissime laborabat in Gallia. Cum enim Henrici morte ad filios eius Franciscum Secundum adolescentem, moxque eo quoque mortuo, ad Carolum eius nominis Nonum, duodecimum agentem annum peruenisset regnum; ex veteribus institutis rerum ad ministratio ad Regentem, quem vocant, et appositum ei Ordinum delectu concilium redacta est. Quo in concilio cum essent quidam rerum studiosi nouarum, hos Catharina Medicea Regis mater (quanquam et concilij princeps et Regens, hoc est, summa cum potestate erat) ac caeteri Catholici non ita poterant continere, quin haereticis ac pessimis hominibus vehementer insani spiritus crescerent, et turbulen tissimos excitarent motus. Ad quos sedandos edictus erat conuentus ad Poisiacum (id est coenobium virginum in agro Parisiensi haud procul ab villa regia, cui sanctus Germanus est nomen) in quo conuentu etiam de religione agendum ferebatur, vt inter veterem, hoc est veram Catholicorum, nouamque, id est vanam haereticorum, Ecclesiam concordiae ineundae ratio quaereretur. Quae cum essent, grauis Pontifici Summo cura incessit, ne regnum vsque ad eam diem et caetera et pietate florentissimum ingentem aliquam acciperet plagam. Id omni ope, quoad Apostolica posset cura, prohibiturus, Legatum eo destinauit Hippolytum Cardinalem Estensem prudentia Principem opibusque pollentem, et nationi Gallicae ex veteri patro cinio carum. Is a Pontifice institit, vt, quando tam grauem tamque difficilem sibi demandaret prouinciam, quae non adiumenta mediocria, sed egregia doctrina viros bonitateque communitos requireret, adiutorem Lainium daret. Pontifex tametsi inuitus subsidium illud sub ducebat Romae, tamen non vnius vrbis, sed totius Ecclesiae circum spiciens commoda; palam professus haud dubitare se, quin bene animatus, vitamque pro Catholica fide paratus fundere iturus Lainius, atque adeo vnus prope ipse eam (tanti hominem faciebat) restituturus esset, placere sibi, vt iret, respondit. Haud quid quam tergiuersatus est Pater: verum ipse quoque rei ponderans grauitatem, inque gloriae diuinae successum intentus, ad maiorem animi sui quietem, vtque obedientiae insuper sanctae, quae victorias loquitur, virtute armatus robustior audentiorque vaderet, et quanto sibi minus reliquisset libertatis, tanto ad perseuerandum enixius vrgeretir; rogauit Sanctissimum Patrem, vt eam profectionem praecepto sibi iniungeret. quod facile, ob secundante ei deuotioni Pontifice, <note>134 Salmeron Vicarius Generalis decernitur.</note> im petrauit. Dein ne per occupationes publicas domestica administratio detrimenti aliquid caperet, regendis Italiae Siciliaeque prouin ciis Salmeronem designat Vicarium, sub stituto interim Madridio, dum Neapoli Salmeronem venire Romam mitior anni tempestas sineret. In Hispaniae prouinciis aderat cum suprema potestate Natalis: Boreales per se erat ipse ex propinquo recturus. His rebus constitutis, moram haud ferente Galliae statu in summo aestu Kalendis Iulij vna cum Polanco, et Annibale Codretto sacerdotibus, et Ludouico Giappo Adiutore laico Roma discessit.</p>
<p><note>135 Christophorus Rodericius Memphim a Pontifice mittitur.</note> Postero die Christophorus vna cum Ioanne Baptista Eliano Nuncius Pontificius ad Patriarcham Cophthorum discessit. Legationis haec fuit causa. Pontifice Paulo IV. apparuit Romae homo
<pb id='s194' n='194'/>
Syrus, qui se legatum ferebat Alexandrini Patriarchae cui Cophthi parent, ab eo cum litteris missum, quibus Romano Pontifici submittebat sese, et obedientiam profitebatur. Forte ita euenit, vt nemo tum Romae praesto esset, qui legere Arabice nosser. Itaque eas litteras in sermonem Romanum vertere, qui linguae eius sonum intelligebant exiis, quae ipsemet Abrahamus (hoc Syro nomen) verbo referebat. Ideoque non habita omnino est fides. Mortuo dein Paulo, Cardinalis Alexandrinus a Pio IV. explorare iussus rem, ad Leonardum Emum Venetorum Consulem litteras Cairum (olim fuisse Memphim opinio est) dedit, vbi erat Patriarchae sedes: nec solum ab Consule, sed etiam a Patriarcha prioribus laetiores litterae allatae sunt; quibus insuper postulabant virum ad se mitti, cum quo de Cophthorum Ecclesia cum Catholica et Romana penitus iungenda agitaret. Natio Cophthorum lare patet. Ea de causa Pontifex pro summi et optimi parentis officio nihil omittendum ratus, quo minus plurimarum animarum, quantum in se esset, saluti consultum iret, accersito Lainio, ab eo sacerdotes duos petit ad tanti momenti expeditionem ido neos. Destinabatur Emmanuel a Monte maiore, qui in Cypro insula erat, cum repente ex Hispania maturius, quam Natalis destinasset, quasi ad id diuinitus missus Christophorus Rodericius venit. Erat is praestanti doctrina vit, virtute etiam maior (vti supra etiam signifi catum est) qui anno superiore cum ex Germania Romam venisset, et hinc rem issus in Hispaniam esset, statum rerum perturbatiorem offendit ob eas causas, quae suprademonstratae sunt: maximeque, dolens vexationem ini quissimam Borgiae, cuncta Lainio expositurus reuertit. Inde Memphim destinatur socio addito Eliano, qui Christianus ex Iudaeo factus super excellentem virtutem et flagrantissimam caritatem potissimum lectus erat ob linguarum et nationum peritiam. Adiutor quoque et leuamentum humanarum imbecillitatum laicus missus est Alfonsus Brauus, et ipse expertae virtutis. Abrahamus, quanquam ad eam diem satis hospitaliter Romae et comiter habitus fuerat, tamen post vltimas Patriarchae litteras longe carior haberi: vulgo ab omnibus salutari: excipi saepe conuiuiis: donis luculentis a Praesulibus et Cardinalibus honestari. Ipsemet Pius, quo magis et fidum et ad coepta perficienda strenuum redderet, omni offi ciorum ac benignitatis genere, donata insuper grandi pecunia studuit demereri. Rodenricio et sociis praeter liberale viaticum magni pretij vestes ad totum Patriarchae ornatum vna cum aliis donis deferendas ad eum dedit, simulque binas litteras: quarum alteras, quibus de nuncio ab se misso cum adhortatione ad sancte exorsa prom ouenda certiorem faciebat, initio statimred derent: alteras, per quas suadebat, vt pro se Vicarium ad Tridentinum Concilium mitteret, tum red derent, vbi procedere rem vidissent. Addita scripto monita et mandata. <note>136 Monita Rodericio tradita.</note> Inprims cum schismaticis Graecis quam cautissime agerent; cumque Patriarcha, ad quem mittebantur, nihil tractandum prius suseiperent, quam vt penitus persuaderent caput illud orthodoxae fidei, Vnam esse primam ac caeterarum magistram Sedem, eamque successorum Petri, Romanorum Pontificum esse. Hoc enim constabilit caetera modico negotio conuentura. Addidit Lainius, vt effectus spe in diu ina vi posita, quod in se esset, ardentem animarum vt pote non auro et argento, sed pretioso Christi sanguine em ptarum excitare sitim studerent: plusque in probitatis sanctorumque morum exemplis, quam vlla in re ad permouen dos cocilian dosque sibi Cophthorum animos momenti ponerent. Publicas res et regnorum iura nullo modo attingerent: tantum, vt Apostolus monet, curarent, vt omnis anima potestaribus sub limioribus sub dita esset: et captiuos ad obedientiam dominis fidemque praestandam adhortarentur. In congressibus ac disputationibus meminissent mansue tudinis ac patientiae: cauerent cuiusquam exacerbare animum: nec dogmata, in quibus quis erraret, statim aggrederentur omnia, sed paulatim ac pedetentim procederent: vtque paratiores ipsi in congressum venirent, sanctiones ac decreta on ciliorum Summorumque Pontificum, et scripta sanctorum Patrum, quibus de rebus agendum erat, sedu lo recognoscerent. <note>137</note> His alliisque instructi praeceptis, confessione generali, instauratione votorum, multisque precationibus et afflictationibus corporis praemuniti, vi. Nonas Iulias magno animo, et ad quaeuis perpetienda parato, Roma discesserunt. Venetiis dum nauigationem opperiuntur, ad Christophorum defertur indicium, legationem Abrahami simulatam esse, nec auctore Patriatcha susceptam: cauerent ne Syro ludus fierent, temereque se in periculum darent. Rodericius, quanquam auctor leuis videbatur, tamen ne quid celaret, Romam indicium nunciat: quod Cardinalis Alexandrinus aliique Romani Antistites, cum quatuor annorum spatio, quibus Romae fuerat Abrahamus, nihil esset anditum, imo legario litteris et Patriarchae et Veneti Consulis confirmata esset, contemnendum putarunt, Rodericioque, bono vt animo pergeret, rescripserunt. Kalendis Octobris habitu, quo AEgyptij sacerdotes vtuntur, naui conscensa leuibus de functi periculis Alexandriam tertio Nonas Nouembris tenuere, nauigatione vsi magno cum suo ac vectorum pietatis emolumento. <note>138 Rodericij pia industria inter nauigandum.</note> Quippe Christophorus, statim vt conscenderunt (quod nun quam toto eo legationis tempore pro more Societatis intermisit facere) socios communiter, quanquam duo tantum erant, adhortatus est ad gratias primum Deo agendas, quod ipsos potissimum ad hanc expeditionem legisset, oblata aliquid eius causa perferendi materia: deinde ita se gererent, vt ninil ab ipsisimpedimenti diuino consilio, et felici legationis euentui obiiceretur. Postremo diei tempora et actiones ita distribuerent, ita componerent, vt et cum suo et pro ximorum fructu, quod Societati propositum est, iter facerent. Itaque, quantum locus permitteret, disciplinae mores ac leges cunctas, quarum deinde frequentem lectionem curabat, sedulo obseruarent: et cum vectoribus non temere, sed praem editati agerent; verba, sententias, actus, totam quotidianae vitae, familiarisque consuetudinis formam prius apud se cum consilio coram Domino ordinantes. Talia verbis praemonstrans Christophorus, plura docebat exemplis. Nec sociis siue ad audien dum alacritas, siue ad sequen dum
<pb id='s195' n='195'/>
vis et conatus deerat. Inde, quae virtutis verae natura est, vectorum ad se omnium breui oculos et animos conuertêre. Erant in naui plurimarum nationum, vt fit, ac religionum permixti homines: praeter Catholicos, de sertores Christiani, Iudaei, schismatici Graeci, aliique aliorum errorum asseclae. Catholicis docendis ex colendisque prae cipuus labor ab Christophoro et sociis de dicatur. Initium ab nautica turba fecerunt. Capita religionis, quae interest salutis cognoscere, precandi formulas, et apta vitandis peccatis remedia tradidere. Ab his paulatim ad caeteros comitate, virtutisque decore conciliatos progressi, ad alia eitius omnia adducebant, quam ad sacram homologesim. Nam extra Paschale tempus, adhaec in maui dextrae sacerdotali caput subiicere inusitatum, et pro absurdo habebatur, cum interim haud pauci adessent, qui annos complures subiecerant nunquam. Quod si qui tandem ab semet impetraret, vt exonerare conseientiam vellet, ad eum audiendum Patres vel de media nocte, vel certe aliquot ante lucem horis surgebant, donec malum Deus pudorem prope <note>139 Sacrae confessionis vis.</note> diuinitus tandem eiecit. Cum enim vnus vectorum, qui id prius abnuerat facere, graui laborans morbo confessus esset; postridieque ita bene haberet, vt e lectulo surgeret, coepit de praedicare desperatam valetudinem sibi confessione redditam. Eaque res, quae in oculis omnium versabatur, fecit, vt libenter ac luce palam ad sacerdotis pedes acciderent ita promiscue multi, vt Ioanni Baptistae sua linguarum varietas egregie vsui fuerit; cum et vernacula Italorum et Latina lingua, itemque Hispanica et Germanica et Arabica sua promentes crimina audierit. Conciliatum sibi nauarchum permouere, vt vetaret quempiam veliurare, vel ludere. In circulis alter Patrum aliquid e pio quopiam libro, quod ad rem faceret, recitabat. Quoa cum ad incitamentum pietatis valebat, tum ad segne otium eiusque sobolem mordacia ac turpia dicta excludenda. Homines circiter decem nobiles, ac ferme iuuenes <note>140 Sodalitas non bona in bonam conuersa.</note> sodalitatem inter se minime probabilem ad iucunde licenterque vitam in commune ducendam coiuerant. Singulis hebdomadis ereabatur magister, cuius dicto sodales parerent. Leges item sibi posuerant, nimirum proposito accommo datas: quas qui praeteriret, certa pecunia mulctabatur. Horum cutae ad hilaritatem conuersae omaes: horum in ore scurrilis dicacitas, petulantes cachinni, effrenis impietas. Christianos vix aliun de nosceres, quamquod religiosa Christianis nomina vel temere iuran do violabant, vel execrationibus incessebant. Eoque erat difficilius ab tali vitae genere auo care, quod illo coniunctos foedere cum expugnare vniuersos peroperosum, tum aggredi singulos vanum erat. Tamen et hos fusae ad Deum pro illis preces, comitas et exempla Patrum, caeterorum vectorum mutatio, pudor ipse paulatim vicit. Leges itaque praescripsere sibi prioribus longe dissimiles. Qui ob scoenum verbum prolo queretur, dicta mulcta est: qui temere iuraret, cui impia in Deum Diuosque verba exciderent. Cautum, vt quotidie singuli solenne precum officium Deiparae recitarent. Postremo etiam fuit, qui hebdomadarius princeps lectus edixit, vt singuli noxas sacerdoti aperirent proposita mulcta, nifacerent: idemque qui tulerat legem, facto viam praeiuit. Vt iam sancta Christi decuria esset, qui modo grex fuerat Epicuri. Cum schismaticis Graecis, Iudaeis, Turcis nihil actum, quod ita acceperant in mandatis: Christianae tantum sanctitatis, quae mirarentur, subiecta oculis documenta. Quae species (quid enim rapacius humani animi, quam Christianae innocentiae facies?) ita homines deliniuit, vt omnibus locis adiutores se vltro sponderent fore. Haereticorum ad sanctae Ecclesiae gremium reuocati nonnulli. Abrahamo vero quid ob sequiorum, quam assidue humiliterque exhibuerint, cum plurimum in eius beneuolentia momenti ad summa legationis intelligerent situm esse, nec relatu pronum, nec cogitatu est. Tan quam fideles hero famuli, tanquam pij parenti liberi cum labore, incommodo, impendio ingenti suo noctes atque dies praesto erant. <note>141 Ioannes Baptista Elianus odio est Iudais.</note> Hunc in modum nauigatione transacta, protinus Memphim Ioannes Baptista, vt apud Consulem tutus esset, cum bono Venetorum ciuium comitatu praemissus est. Statim enim vt Alexandriae apparuit, coniecere in eum oculos sibi notum Hebraei. Et quia grauissime oderant, quod non solum ipse ad Christum transierat, sed et fraudes eorum in lucem proferens, redarguensque perfidiam multos alios attrahebat; et magham Romae Talmudicorum librorum vim in cendendam curauerat; haud temere metus erat, ne, cum potentes in ea vrbe essent, fictis criminibus exitium ei (vti postremo fecere) machinarentur. Subsecuti paulo post Rodericius cum Alfonso, et Abrahamus VII. Kalendas Decembris Memphim ingressi sunt. Rodericius vt Gabrrelis (hoc Patriarchae erat nomen) animum planius exploraret, dabat operam, ne prior eum adiret ac prae occuparet Abrahamus. Contra is impense studuit aditum occupare: nec homo familiaris, et magnae inter Cophthos auctoritatis, quo minus prior conueniret separatim solus solum; et, quae commodum fuit praemoneret, satis caueri potuit. Kalendis ipsis Decembris <note>142 Verba Rodericij ad Cophthoram Patriarcham.</note> admissus ad Patriarcham Rodericius salutat nomine Pontificis, eiusque litteras red dit: tum praemeditata oratione paucis exponit quanta sit Sanctissimi Patris earitas erga ipsum, totumque Clerum populumque Cophthorum: missum se, vt apud Patriarcham agens, qua re possit, auxilio illi sit; curetque coniunctionem Cophthorum Ecclesiae cum Catholica et Romana ad ipsorum salutem necessariam. Sibi quidem gratissimum accidisse, quod antiquissimam et florentissimam olim viris sanctitate et doctrina inclytis Ecclesiam visere, eique laborum aliquid et studij nauare licuerit: paratumque esse in eiusmodi causa vitam millies fundere: ipsum Patriarcham, qui sponte negotium mouisser, seire adhortationibus non egere ad coepta sanctissima consummanda. Salutem innumerab ilium animarum Christi Domini sacrosancto emptarum sanguine eius in manu esse. Gratias igitur potius sancto Spiritui agere, qui hanc mentem sapientissimo Antistiti iniecisset, vt dignitatem pristinam suae genti, veritate doctrinae, et necesseriam ad salutem Sedi <note>143 Patriarchae responsio.</note> Romanae obedientiam restitueret. Respondet Gabriel: gratiam se habere Pontifici, quod vt verus Pastor ac Pater omnium curam Cophthorum susceperit adeo proprie, vt ad se potissimum nuncium, destinarit suum, non item ad alios Antistites: quamuis alij quoque multi id expetierint, significarintque
<pb id='s196' n='196'/>
eius potestati subiiciendi sese voluntatern. Se quidem in officio fore: et, vbi res tulerit. Nuncij operâ plurimum vsurum. Paucis post diebus, quo res minore strepitu agatur, conueniunt apud Venetum Consulem. Ibi spectante Patriarcha facit Sacrum solenne Rodericius ad coniunctionem Ecclesiae instirutum. Tum alteras litteras proferre <note>144 Prospera exordin rerum apud Coph???hos.</note> maturum visumest et munera Pontificia. De mittendis ad Goncilium, quod Romanus Pontifex posterioribus litteris postulabat, respondet Pauiarcha daturum se operam, vt proximo vere Episcopus e suis iret vna cumipso Abrahamo, qui Romae fuerat. Pontificalia vestimenta ac dona caetera laetus accepit: voluit tamen aliquamdiu apud Consulem asseruari, dum captato tempore clam domum suam transferret, ne ad Turcas praedaeinhiantes odor aspiraret. Rogauit praeterca Rodericius, vti acceperat in mandatis, vt e sua dioecesi aliquot Patriarcha iuuenes mitteret Romam, qui simul inde Christiana dogmata velut exfonte, simul erga primam Sedem caritatem et venerationem debita haurirent. Hos Patriarcha respondet consideraturum se, expediret nec ne mitti: ne ea forteres Turcarum animos suspicione deteriore perstringeret. Haec inter secunda initia annus effluxit.</p>
<p><note>145 Lainij iter in Galliam.</note> Interim Lainius itinere in Galliam instituto, Roma profectus Caprarolam primum accersitu Alexandri Cardmalis Farnesij, qui aeger ibi decumbebat, venit. Laetatus est plurimum Cardinalis: multaque cum eo ad animum suumspectantia <note>146 Cardinalis Farnesii in Societatem benignitas.</note> communicauit. Dixit pro sua benignitate, Societatis causa quamplurimum agere ad neminem omnium, quam ad se priuspertinere, eo nimirum officio, quo gloriosa stirpis facta tueri gentiles et cumulare pietas iubet: vltroque est pollicitus templum ad Professorum domum ingenti impeisa aedificaturum. Atque ex eo die morbus leuari coeptus est. Inde Ameriam Lainius ac Perusiam venit, rogatu praecipue Cardinalis Fuluij Cornei; qui pro sua in Patrem incredibili pietate et obseruantia ab Cardinali Ferrariensi id ipsum flagitarat. Perusia digressus primum Montis Politiam, miserum exercitumque Collegiolum; vbi (quas supra diximus) primarij ciuis sorores inter sese in praesens reconciliauit: dein Collegium Senense, Florenrinum, Bononiense obiter visit: necdomesticas modo res ordinauit; sed vbique in templis, quamuis et graui anni tempore, et de via fessus domesticorum et ciuium precibus adactus, verba fecit, totis ad audiendum effusis vrbibus. Per hos et dicendi et viae et summiaestus labores vbi Ferrariamattigit, in febrim incidit: quae cum diuior videretur fore, quam grauior, Deo volente sub septimum ferme diem abscessit. Inde vna cum Cardinali ad vn. Idus Augusti reperito innere, tametsi valetudo haud dum confirmata non sinebat in suggestum ascendere; tamen nunquam intermisit inter viam, in hospitiis, in vrbibus, vbi vbi aliqua se daret occasio, priuatis sermonibus vel adhortari ad pietatem recte sentientes, vel nutantes in fide statuere, vel redarguere dogmatibus <note>147</note> Salus imburos. Cremonae aliquui e Somascis conuenere, vt quod per litteras ante tractarant, coram si possent, transigerent, de vno Ordinc e suo et Societate conflando. Sed idem, quod ad litteras responsum litteris erat, coram praesentibus demonstratum est, Societatem ab suo instituto nolle quid quam alienum assumere: nec expedire, quod ipsi susceperant, orbos parentibus pupillos educandi sanctum ac pium opus omitti. Quare coniunctis animis sua quisque in parte communi Domino deseruirent. Augustae Taurinorum tres Hibernos iuuenes Romam euntes obuios habuit, quos Dauid Wolfius in eam insulam anno superipre a Pontifice legatus Deo seruiendi in Societate cupidos, et erudiendos ad Vrbem mittebat: et liteeras ab iisdem accepit, quibus Dauid de se, et insulae statu haec nunciabat. <note>148 Dauidis VVolsii in Hibernia labores.</note> Se inter insidias haereticorum consolandis confirmandisque Catholicis, et ordinandis Hibernae Ecclesiae rebus operam dare. Tertiodeci et Kalendas Februarias Corchum venisse: exceprum mira gratulatione Catholicorum, et aliquot ibi dies coactum subsistere. Cum, quam maximo silentio potuit, Catholicis adelle se, quidque adesset nun ciandum curasset, miseranda specie inde vsque ab sexaginta passuum millibusgregatim viros feminasque accurrere nudis pedibus, vno tantum indusio tectos, peccata conressuros, et ab solutionem super incestis matrimoniis rogaturos. Plus mille coniugum paria non multis mensibus ex iniustis nuptiis auctoritate Apostolica legitimis ab se iuncta. Hoc maxime implicatum vitio populum: caeterum ab haeresi purum esse: Clericos coenobitasque passim omnes <note>149</note> cum mulierculis suis. Demirari populos, quod nec mercedis quidquam, nec doni Dauid acciperet. Se tamen omnibus, quae Roma gestabat, naufragio amissis. vehementerinopia conflictari. Ad conuiuia non adire, ne locum gratis aperiret. Emendicare minime expeditum esse, quod in ea prouincia interdiu panem vix apud quemquam reperias: quod, cum exiguus sit prandij vsus, ad coenam quoridie panem recentem, sed non ferme ante vesperum coquant. Quosdam Ecclesiasticorum, quibus tanta Dauidis ab stinentia non placebat, irridere inopiam eius. At se propositum ab stinentiaetenentem, sanctaeque paupertatis fructus abunde et alacriter colligentem irrisionem illam pro lucri accessione numerare. Felicem si ralibus exordiis conuenientia attexuisset. Nam demum per solitudinem et impunitatem, remissa paulatim cura sui, vtilior multis, quam sibi ita sa homo geflit, vt legregandus ab Societate fuerit. Interim laetus ea religiosi auimi firmitate Lainius Taurino Ripolim ad Allobrogum Ducem abiit. Eique et Margaritae coniugi Catholicaesi dei sua in ditione tuendae restituendaeque curam <note>150 Lainii cum Duce Sabaudo congressus.</note> commendar. Gauisi ambo cum conipectu, tum monitis et animo sincero Patris. Forte Michael Gisserius Cardinalis Alexandrinus, qui ad suum Montis Regais Episcopatum vilendum venerat, eodem tempore, et Cardinalis Ferrariensis apud Ducem fuere. Hi dum vna de rebus adeo periclitantibus regionum Ducis imperio sub ditarum consultant statuerut fore optimum factu, si Dux hominem de Societate bene doctrina ac pietate munitum apud se haberet, cuius se consiliis in religionis difficultatibus vteretur, et concionibus vniuersa eius familia, et vrbes praecipuae erudirentur: ac nominatim Salmeronem postularunt.
<pb id='s197' n='197'/>
Lainius Fratrem Angelum Iustinianum ex Ordine S. Francisci, qui deinde Geneuae Episcopus fuit, proposuit. Erat is doctus et eloquens vir, Socictaris, acnominatim Lainij amantissimus; et in proximi veris magno ieiunio cum plausu ad templum Arae caeli Romae concionatus Societatem laudibus magnis e suggessu affecerat: atque eum quoque Cardinalis Ferrariensis secum in Galliam comitem legationis ducebat. Cum tamen vel Salmeronem, vel Bencdictum Palmium instarent illi petentes; Lainius, quoniam Vicarium suum in piaesentia Salmeronem reliquerat, nec Palmium ab sua prouincia, quam mirabilis eloquentiae auctoritate sustinebat prope vnus et amplificabat, vllo modo abduci oporrebat, rem in reditum ad Vrbem suum distulit. Quam moram Alexandrinus, et Dux non ferentes ad Cardinalem Borromaeum et ad Pontificem, vt omnino mitterent Salmeronem, scripserunt. Caeterum Pontisex maluit Concilio Tridentino inter <note>151 Antonij Posseuini labores in subalpinis.</note> lectos ab se Theologos interesse, vt anno proximo referemus. Desiderium eiussuppleuit aliqua ex parte Antonius Posseuinus. Is iam creatus sacerdos bonam Cherio primum, ante quam Duci redderentur, quae supra dicta sunt, oppida; dein post ea reddita, Taurino nauarat pro suggestu operam, nouitate ipsa (quod sacerdos non e coenobio, sed e populo videbatur; et praeceptoria decorabat) gratiam conciliante. Cherium ita penetrarant haeretici, vt ciuium aliquot corruptis, idiam pro Geneua altera, et Calumismi seminario in Italiae capite destinarent. Qui vbi Posseuinum audiuere, duplici machina aggrediuntur. Primum Gallorum praecipui ab concione domum honorifice prosecuti, postquam in conclaue domesticum ventum est, collaudant eloquentiam atque doctrinam; tum nobili sponsa, quae florenti eius aetati dignitatique conueniret, proposita hortantur, vt ad ipsorum transeat partes, primarium inter Ministros futurum. Quibus sacerdos castissimus inter miserationem et stomachum, si pudicitiae decus, inquit, et opes, et quâm feecunda caelestium donorum parens sit, experui velletis, abstineretis profecto ista mihi obtrudere. Castitas, Deo propitio, erit mihi sine diuortio sponsa, dum viuam. Primatus vero ministerij vestri nullo apud me loco est. Sacerdos ego sanctae Romanae Ecclesiae sum, et ab ea legitimus diuini verbi minister decretus. Talem si vultis, non modo ministrum primarium, sed infimum quoque habebitis. Illi machinam primam vbi vident in cassum admotam, alteram tentaturi, Burdillonium qui Taurini pro Rege Gallorum ea locatenebat, admonent, si Posseuinus Cherij sit, ciuitatem non expectata die in Sabaudi Ducis porestatem vltro <note>152</note> se tradituram. Ergo Taurinum accitur, et quid ita Cherium Proregis iniussu venerit, interrogatur. Sed Burdillonius vbi cognouit Archiepiscopo Taunnensi volente isse, et religionem Cherij eo loco esse, vt, si prolataretur remedium, ne regiae quidem opesvalituraesatis forent, homo cordatus et Catholicus, Abito, inquit, felix: tantum videto, nequid turbarum existat. Protinus ergo reuersus, cum Canonicis, cumque ciuium ac nobilium lis, qui e revisi sunt, egit quemadmodum haeresim coercerent: librosque pios in scholis atque Sodalitatibus proponendos missurum se: et, si posser, idoncum concionatorem pollicitus. Eossanum recedit. Moxnascitur Emmanueli Carolus filius: remotisque praesidiis Gallorum, aditus ad conseruandam reducendamque religionem liberior aperitur. Tum sede sibi Posseuinus Taurini delecta, ibi peraestatem principe in aede frequentem concionem edocet. Inde nactus Lainij copiam ad eum Ripolim septem Taurino passuum millibus, vitae suaerum que concionum rationem redditurus contendit. Lainius ad multa, quae fuse audierat, sapienti respondit compendio, <note>153 Signum boni concionatoris.</note> id modo sciscitatus, Num concionibus habendis augeri sibi perfectionis suae voluntatem sentiret. Id enim argumento esse rem ordine recteque administrari. Digresso Lainio iussu eius Ripoli dum adfuit Dux, concionari perrexit: tum vltra montes in Allobroges Ducis eiusdem et Nuncij Apostolici missu, egregieque ab iis commendatus <note>Posseuini res Camberij.</note> Camberium adit, clitellarium equum libris onustum, quos ad manum spargendos haberet, ducens. Camberiensis Senatus continuo decreuit, vt maior Petri Canisij summa Christsanae doctrinae in adultiorum gymnasiis traderetur: haeretici catechismi prorsus abolerentur: Consules et Parochi aduersus Geneuae fraudes peruigilarent: neminique haeresim vllo modo inuehere fas esset. Quibus fouendis exordiis Posseuinus cum Catechismorum et piorum codicum Gallice scriptorum necessariam videret copiam, Lugdunum ad parandam eam migrat. Inde impigro sacerdoti noua rerum gerendarum oblata deges.</p>
<p><note>154 Borgiae Romam aduentus.</note> Iam Alpes Lainius superans transcendebat in Galliam, cum Franciscus Borgia Iraliam attigit, et Laureto Deiparae domum salutaturus irer habens, pridie Monas Septembris Romam venit. Quarto post die Salmeron quoque ab Neapoli adfuit. Eo die prandebat in Collegio Borgia cum Petro Soto e Dominicana familia inclyto scientia et aliis laudibus viro. Id Salmeron (nam paulo ante meridiem peruenit) simul vt cognouit, recta ad Collegium tetendit. Secundum epulas collegae in suas qinque diuisi nationes, Itali primum, dein Germani, Boemi, caeterae prope omnes Europae gentes ad Salmeronem salutandum et complectendum turmatim accedunt: quae et multitudo et diuersitas nationum, et praecipue alacris et ingenua caritas valde commouit Dominicanum hospitem: qui obsernantia quoque erga se delectatus est, cum ad caetera officia quidam Sociorum Latinis et Graecis extemplo scriptis <note>155 Perhonorisice a Proceribus et a Pontifice excipitur.</note> carminibus salutassent. Eodem die vulgato iam per Vrbem aduentu Borgiae, ad eum nondum e Collegio digressum multi nobilium aduenere. In his Lusitani Regis orator, et vnus e Pontificij cubiculi interi oribus Praerectis, qui Pontificis nomine rogauit, vt apud eum in Vaticano diuersari vellet; aut, si id maller, Pontificem eius persona dignas alibi instructurum aedes; adiiciens gratum illi fore Francisci conspectum. Quod ad aedes pertineret, gratiis actis remisit Borgia. Sed quoniam bis accersitus antea vsque ab Lusitania tam benigne, et modo tam liberaliter inuitatus fuerat, adiecit se primo quoque tempore ad osculanda Beatissimi Patris vestigia ausurum accedere.
<pb id='s198' n='198'/>
Decimo quinto Kalendas Octobris accessit. Nec minorem Christi Vicarius praesenti honorem ac benignitatem habuit quam absenti tribuerat. Quanquam fuit cum sancta Francisci humilitate certandum. Surgere enim iussus non ante potuit degenibus demoueri, quam Pontifex id serio, et ex obedientia imperauit. Cum aliquamdiu collocuti essent, subiecit Pontifex curae sibi ipsum Franciscum, eiusque res fore, vti deberet propter singulare exemplum, quod is suis temporibus mortalibus praebuisset.</p>
<p><note>156 Vanissimus sermo Neapoli de Salmerone.</note> Paucis post diebus litterae Neapoli perferun tur, tota vrbe Neapoli, atque adeo toto regno, de Salmeronis abitu multiplicem enatum sermonem. Res prorsus ad vanitatem hominum et haereticorum (ita creditum est) fraudes indicandas digna memoratu fuit. Nihil notius Neapoli Salmerone erat: nihil eius excellentis doctrinae et eloquentiae fama celebrius: nec, posteaquam ante triennium postremo eo reuerterat, pedem quoquam extulerat, ipsa ciuitate litteris nuciisque certante, ne sibi, (quoties id agi sentiret) eriperetur. Itaque Neapolitanum Nolanumque Collegium, quae optime progrediebantur, administrans. toto anno diebus quibusque festis, et in Quadragesima quotidie magno cum plausu, nec fructu minore concioncs ad populum in celebratissimis suggestis habebat. Vbi vero praeter opinionem desiit Neapoli apparere, diaboli instinctu, et occultorum operâ haereticorum vulgatur, primum Salmeronem in vincula coniectum fuisse; ideo carere publico: mox vires eundo acquirente fama, adiicitur exustum fuisse: et erant, qui oculis suis deflagrantem vidisse testabantur. Postremo rumor cooritur desciuisse ab Catholica fide, et magna suffarcinatum pecunia Geneuam haereticum aufugisse. Haec po postrema fama aliis opperssis maxime inualuit. Proferebantur falsae et supposititiae litterae tanquam ab Cardinalibus scriptae: quibus ea defectio et repentina fuga nunciabatur. Accedebat conficta fabella. Cum Salmeron feminam opulentam absoluere decumbentem noluisset. Nisi quatuor sibi aurcorum tribuisset millia, id a Pontifice rescitum, et Salmeronem in Vrbem accitum: at eum, quo supplidum eluderet, cum tota ea pecunia Geneuam maturasse fugam. Iamque adeo res erat celebris, non modo vt vulgus, sed ne homines quidem nobiles, Dynastae, sacerdotes ac Religiosi, quibus primo portentum videbatur, de ea dubitare possent. Illi ipsi, qui nos amabant vnice, cum ex aliquo Patrum id, quod temere iactabatur, falsum esse audiebant, non poterant inducere animum, vt crederent; sed quasi verum elicituri laicorum ac simplicium Coadiutorum per antra sermones captabant. Tali ex fama. sed potius tartarea flamma quantum existeret offensionis, haud tardum est suspicari. Nulla de re alia in circulis, super mensas, in foris sermo erat. Adolescentes, qui gymnasium Collegij frequentabant, ab aequalibus haetetici vocabantur. Erant qui accedentibus ad Patres confessionis gratia insusurrarent, Apud istosne peccata deponetis, quorum princeps haereticus est? Pueri carmen sibi confecerant: et vbi quispiam Sociorum occurreret, occinebant per vicos gregatim, Salmeron haereticus factus est, Salmeron fugit Geneuam cum quatuor millibus aureis nummis. Sed illuderat exitiale inprimis, quod vtique diabolus et haeretici tali agebant infamia. Incipiebant plerique vulgo minus ab haereticorum abhorrere nomine, ita secum ratiocmantes: Si Salmeron, ille vir adeo doctus tantae apud omnes auctoritatis Geneuam concessit, fortassis haud adeo vanum est, quod haeretici afferunt. Quae cogitatio cum permeiose serperet, viresque in dies validiores caperet, plerique eius erant sententiae, vt oporteret Salmeronem ire Neapolim, et aliquot dies populo sese spectandum praebere. Qui interim Romae (vt ipsemet scripsit ad Palmium) Deo bene iuuante non perseuerabat modo in Catholica fide, sed etiam in Euangelica sua paupertate tam laetus, quam Pontifex ac Rex in Pontificatu suo regnoque: paratus semper lacessere haereticos; et precans Deum pro talium inuentoribus fabularum, rependens maleficiis bencficia, vnde et victoriam spiritualem ac fructuosam, consolationemque et materiam vbique Deo gratias agendi affuturam sibi confidebat. Cum vero ab Romana eum statione abire Societatis administratio non permitteret, Pontifex patrem se vbique ac patronum vere pium praebens, dedit negotium certis Cardinalibus, vt nomine suo ad Proregem, atque ad alios e primis testes rei litteras Neapolim darent. Eorumque operam iuuante tempore, cum et ipsa per se monstrosior esset, quam vt diu viuere posset, paulatim emortua ac sepulta infamia est.</p>
<p><note>157 Priuilegium intra connas et graduum conferendorum et decimarum Societati concessa.</note> Ad caeteram quoque Socictatem indulgentiam suam, patrociniique vmbram clementissime summus Pastor extendit. In domiciliis statuendis frequentes oriebantur cum Religiosis Mendicantibus lites, existimantes intra centum. et quadraginta decempedas ab suis coenobiis Collegia domosue Societatis institui non licere. Iamque Collegium Palentinum in Hispania prope erat, vt causa caderet. Incidebant etiam frequenter certamina cum Academiis. vel homines nostros, vel qui apud nos studuissent, ad Magistrorum ac Doctotum insignia recipere detrectantibus, quod in Academia sua non studuissent. Pontifex vt lites remoramque omnem diuini cultus incideret, Domos et Collegia vbilibet fundandi habendique, et in ipsismet gyranasiis Societatis ad gradus litterarios euchendi idoneos potestatem fecit, itemque ab omni decimarum pensione Societatem fe cit immunem. Auditis motibus Venetis, et coram eorum oratori Societatem impense commendauit, et ad Senatum litteras super ea re Apostolicas dedit; explicans quanti a se is Ordo fieret; quam eius operâ, quantoque cum Reipublicae bono vteretur. Et ad Philippum Regem cognito decreto, quo subsidia Collegij Romani impediebantur, tantis cum laudibus cunctae familiae ac proprie, Romani Collegij scripsit, vt earum litterarum exemplar, quod grati animi erga adeobenignum parentem incitamentum sit, vulgare posteris aequum putem.</p>
</div2>
<pb id='s199' n='199'/>
<div2 id='SaHR.05.02' n='2' type='letter'>
<head><hi rend='italic'>Carissimo in Christo filio nostro Philippo Hispaniarum Regi Catholico.</hi></head>
<p><note>158 Pontificis litterae ad Regem Philippum de Romano Collegio.</note> <q>Carissime in Christo fili noster, dalutem, et c. Et officio nostro conuenit Religiosam vitam degentes patrocinio nostro diligenter tueri ac fouere, et Regibus maxime expedit de seruis eius, per quem ipsi regnant, quam optime mereri. Dominus noster in seruis suis recipitur et honoratur, sicut ipse in Euangelio dixit: Qui recipit vos, me recipit. Sed inter Religiosorum Ordines singulari ab Apostolica Sede studio merito complectendus is Ordo est, qui non ita pridem institutus, et ab hac sancta Sede confirmatus Iesu Societas appellatur. Hi enim operarij, licet nouissimi, tanquam nona diei hora in vineam Dominicam ab ipso Domino inducti sint; adeo strenuam tamen et vtilem operam nauare coeperunt, vt non modo sumas ex ea et vepres euellere aggressi sint, sed ipsam etiam alibi auxerint et propagarint. Incredibilefere est quantum tam breui tempore Hic Ordo profecerit, quantum Ecclesiae Dei vtilitatis attulerit: quam multa eius Ordinis Collegia, diuina fauente gratia, alia aliis in prouinciis instituta fuerint non sine maximo earum nationum fructu et commodo. Quorum diligentia alibi fides Catholica confirmatur; alibi haereticae prauitatis pestis reprimitur: alibi Gentiles et idololatrae relicto idolorum eultu ad Christi veri Dei cultum conuertuntur. Ex quo cuiuis perspicuum est excitatum hunc a Domino Ordinem fuisse his tam turbulentis et calamitosis Ecclesiae temporibus, et aduersus Satanae ministros et operarios oppositum: vt, cum illi Ecclesiam Catholicam vehementer oppugnent, eam hi non minus acriter defendant: cum illi simplicibus hominibus errorum tenebras offundant, hi lucem veritatis ostendant: vt, quantum denique illi prauis exemplis et disciplina pestifera destruunt, tan tum hi vitae ac morum sanctitate, et salutari doctrina aedificent. Huius Ordinis maximum in hac alma Vrbe Collegium habemus, quod tanquam seminarium quoddam est aliorum, quaeper Italiam, et extra ipsam Italiam in Germania et Gallia propagantur. Ex hoc vberrimo Seminario Apostolica Sedes instituit delectos, idoneos ministros tanquangenerosas et frugiferas plantas alios alio, prout vsus venerit, conseren das mittere: qui quidem tum instituen dis pie et diligenter pueris, tum praedicando Euangelio, tum ministrandis Sacramentis fructus eos Domino cooperante ferunt, quibus hoc tempore Ecclesia Dei maxime indiget. Nullum vnquam hi laborem pro Dei honore, et huius sanctae Sedis obsequio recusant. Eunt et nauigant ad omnes nationes et loca, quocunque mittuntur, etiam ad haereticos, ad infideles, et ad remotissimas In diae partes sine vllo omnino metu, eius nimirum auxilio freti, cui deseruiunt. Ita que multum debemus huic Collegio ita de religione Catholicamerito et assidue merenti: adeo ad Christi Domini nostri, et huius sanctae Sedis obsequia parato. Sed vt in hac Vrbe tanquam Christianae religionis arce, et Ecclesiae Catholicae capite positum omnibus Ecclesiae membris prodesse possit; non sollum a nobis diligenter tuendum est, qui ei certe non desumus, sed piorum omnium, tuoque in primis auxilio, tua protectione indiget. Qua de re quaedam ad Maiestatem tuam mandata dedimus Venerabili fratri Alexandra Episcopo Cariatensi Nuncio nostro. Sed ex eo necessitatem ipsius Collegij te cognoscere maxime volumus. His autem litteris proprie in dicandum tibi duximus fructum, quem ex eo vniuersa Ecclesia maximum, et maxime opportunum percipit. Quamobrem M. T. hortamur in Domino, rogamus, et in remissionem tuorum peccatorum tibi suademus, vt pro tua praestanti in Deum pietate, in Religiosos, et bene de Christiana religione merentes Ordines liberalirate, sicut Rex vere Catholicus, hoc Collegium complectare, et quam commendatissimum habeas: certum habens tibi et filio tuo, et in hoc, et in altero saeculo quidquid his Dei seruis tribueris, profuturum. Datum Romae apud sanctum Petrum, die XXIV. Nouembris, anno M.D.LXI. Pontificatus nostri anno secundo.</q></p>
</div2>
<div2 id='SaHR.05.03' n='3' type='section'>
<p><note>159 Alia Pontificis erga Societatem studia.</note> Pari cura totius Christianae gentis custos in omnem partem excubans Septemtrionem respexit. Granuelano nuper creato Cardinali Societatem in Belgio, diplomate item Apostolico commendauit. Zachariae Delphino, et Ioanni Francisco Commendono Legatis, quos circumire ciuitates, Principesque Germaniae, et ad Tridentinum Concilium inuitare iusserat, mandata addiderat protegendae, et quam plurimis locis collocandae Societatis, et illi quidem diligenter, summaque benignitate executi nundata rescripserunt, aditas ab se quamplurimas ciuitates, obitasque prouincias, et perspectum, quam strenue, quamque feliciter Iesuitae vbique laborent: nec apparere aliam commodiorem, vel conseruandi integra, velrecreandi perdita viam, quam si multa eorum Collegia disponantur: idque se sedulo curasse. Quibus litteris incitatus Pontifex ad Ferdinandum quoque Caesarem eximie id commendans diploma Pontificium misit. Quanquam Societati potius operarij deerant, quam vel optimo Imperatori, vel aliis Catholicis Germaniae Dynastis eius aduocandae voluntas. Deo enim famulorum suorum conatibus aspirante manibus ipsis maior tenebatur fructus, quam <note>160 Petri Canisii ope Augusta respiras.</note> vt dissimulari a bonis posset. Augusta Vindelicorum Petri Canisij laboribus sensim aliam faciem induebat. Profitebantut haeretici eius rationibus resisti non posse. Vel e Saxonia, si quos error fefellerat potius, quam occaecarat improbitas, ad Canisium veniebant, et posito errore animoque purgato laeti reuertebantur. Et ipsa in vrbe Augusta prae caeteris nobiles feminae quaedam conuersae sunt, et ad insignem profecere pietatem: inter quas Vrsula Liechtensteinia, et Sybilla Ebersteinia, illa Georgij, haec Marci Fuggerorum vxor eminuere. Quas res cum ab Othone Cardinali Augustano Pius Pontifex cognouisset, gratulandum sibi Canisio, eumque adhortandum incitandumque dato Breui Apostolico putauit, vltro pollicens si quae optaret ad rem bene gerendam Sedis Apostolicae beneficia. Et quanquam Caesar eum ad Concilium mietete, et Otho Cardinalis optabat, et Hosius, qui inter Legatos Apostolicos aderat, pro ea re contendebat; tamen Pontifex
<pb id='s200' n='200'/>
ciuitatis et Canonicorum Augustanorum rogatu, timentium ne ea vrbs, quam Protestantes, quod inde peruersa illa Confessio emanarat, veluti matrem nabebant, eoque se dem et arcen errorum tendebant efficere, tali spoliata praesidio penitus inua deretur, subsistere ibidem iussit.</p>
<p><note>161 Theodorici Canisii industria.</note> Nec Monachij Theodoricus Canisius Petri ex patre germanus degenerem praebebat sese. Inchoauit hoc anno Collegium pauperum simile. Viennensi. nec in externorum curam magis, quam domesticorum intentus, cum totamsuam familiam haberet religiosissime instituram, ad caetera induxit paulatim morem, vt in remissionibus a mensa consuetis quisque conferrei quod e lectione super mensam praecipue notandum putasset. Quaeres et ad attendendum lectioni magis valebat, et ad sanctius remissione vtendum: cuius in recto, seu prauo vsu (vt est mors et vita in manu linguae) religiosae perfectionis maximaex <note>162 Bauara domus pietas in Societatem.</note> parte salus est aut pernicies. Ducis vero Bauari eiusque matris actotius familiae mira erga Collegium benignitas erat. Volebat Principis mater, siquis forte Sociorum aegrotaret, e suis aedibus suoque penu cibos, et quae essent opus, deferri: nec vllum faciebat finem inrerrogandi, num quid esset opus. Principi nihil erat ingratius, quam si quem obtrectantem Iesuitis audiret. Palam iubebat Patres securos agere, temnereque hominn sermones: abunde enim se responsurum. Qui Principum fauor momentum ingens ad diuinum cultum exaggerandum habebar. Eaque erat Pragae ac Viennae inprimis causa curtantum homines Societatis proficerent. Nam ab Caesare, ab Dynastis, ab sacrarum rerum Praesulibus, ab custodiae publicae ac nosocomiorum procuraroribus ad regendam familiam, ad confessiones excipiendas, eaque omnia, quae moris nostri sunt, adhibebantur: vnde fiebat, vt priuati quoque ad eosdem confugerent. Quin et ipsi haeretici si quam inter suos conciliare pacem vellent, non raro pacificatores adhibebant Ie suitas. Sed et ipsorum operosa caritas et industria collegarum eo se fauore, caque auctoritate dignam praestabat.</p>
<p><note>163 Pragensium Sociorum sedulitas.</note> Iuuat Pragensis Collegij speciem, qualem huius initio anni Henricus Blyssemius litteris ad tora Societatem transmisit, hîcin conspectum dare. Collegium, inquit, nostrum quamuis exiguum, tamen optime constitutum est, et in dies crescere spirituali vocationis nostrae profectu videtur. Nam cum simusduodecim numero, et nonnunquam duo decumbant aegroti, et scholae postulent octo, et Collegium etiam nouum (condiderant paulo ante et: ipsi studiosorum pauperum Collegium) item abstulerit duos, et plura sint domi munera, etiamsi tantum grauiora numerentur, quam homines, vt Deus nostram omnium diligentiam, alacritatem et magnanimitatem probare videatur; ita tamen omnes diuina benignitate comparati sunt, vt quilibet officia plura, maxime quaehumilia sunt, subire contendat, atque ita vnus sit instar multorum. Et, quod momenti non leuis est, quae sancta obedientia committit, tanta fide ac diligentia praestant, vt in duobus sat magnis Collegiis (nempe mole rerum agendarum magna, haud numero vocat) nihil omittatur, quod diligens ac prouida gubernatio, et eiusdem fidelis execurio desideret. Ecquid, obsecro, pulchrius, ac nostrae quidem vocationi magis consentaneum existimari potest, quam quod hîc non raro cernitur; vt homo idem nunc verbi diuini praeconem in templo, mox in schola grauiorum disciplinarum professorem, deinde paruulorum doctorem in minima classe; postea domi in culina coquum, in coenaculo ministrum, vel (vt de aliis taceam) apud ostium ianitorem agat? Nam quid dicam, quod, idem foris negotia Collegij curet, idem visitet carcerem, idem in nosocomiis et xenodochiis infirmos aut pauperes consoletur? Atque haec multa licet, nec exigua munia sint, adeo tamen cos, in quos simul incidunt, non grauare videntur, vt ipsi non minorem hinc consolationem, quam vel caeteri domestici spiritualem aedificationem, vel extranei pauperes tam animae, quam corporis vtilitatem frequenter sentiant. Hactenus <note>164 Quibus artibus pauci pro multis sint.</note> ex Blyssemij epistola. En quibus artibus pauci ingentem numerum aequabant: iidemque tantum sibi nominis, tantum publicae vtilitatis comparabant. Omnes obedientia duce se posse omnia, et ad se omnia pertinere praeceperant animis: et experiendo valentior quisque fiebat. Nam et hebetes vsus exacuit. Omnes ad agendum intenti; laborum auidi: in id, quod instaret, toti esse: nihil in tempus seponere; nihil in posterum virium reseruare: quia nihil priuati consilij coquebant. rerum agendarum nullum habere discrimen, nisi vt laboriosissima quisque, et vulgo infima sibi potissimum vellet: nec respicere quid sociis sieret; sed quidquid in quoque esset, plusquam pro virili in commune conferre, et mutuo sibi auxilio esse: id modo laborare, ne quam quis segniria sua opi diuinae tarditatem afferret, et publicum bonum remoraretur. Hac consensione et contentione Societas ex pusilla facta magna est: et eadem quamdiu vigebunt studia, tamdiu et ipsa, quantumuis tarrarus et saeculum contra pugnent, vigebit atque prosiciet. <note>165 Viennensis Collegij res.</note> Magna erat Ioannis Victoriae Viennae auctoritas. Benignitatem Procerum, et quo die professionem solennem emisit, et Kalendis Ianuarij, quem praecipue diem propter sacrosanctum nomen Iesu honoratum ac sanctum Societas habet, singularem expertus est. Voluere inreresse conuiuio summus flos et apex laicorum hominum et sacrorum, cum ipse Caesar de suo, perque suos <note>166 Ioan. Victoriae pia comitas et pium ludi genus.</note> administros conuiuium apparasset. Victoria nihil nisi secundum epulas appendiculam honestissimo illi coerui non insuauem, et scilicet mantissam, quae obsonium vinceret, adiecit. Cum inuitasset num tantisper ludere chartis placeret, illis partim mirantibus, partim noui aliquid suspicantibus, tres lances in mensa ponit. In vna singulorum conuiuarum separatim scripta, et eomplicata in schedis erant nomina: in altera totidem selectorum nomina Sanctorum: in tertia schedulae partim pictae haud iniucunde, partim scriptae. Descripta autem erant varia munera pieratis, vel confitendi peccata, vel certam pecunae summam in pauperes erogandi, vel certas exequendi preces, et alia generis eiusdem. Cum ludi formam Victoria paucis explicasset, laetique probassent
<pb id='s201' n='201'/>
hospites, ludi coeptum est. Sors omnia conficiebat Vt cuiusque nomen sorte captum erat e prima lance, eide item sortito e secunda caelestis patronus, tum e tertia descriptum opus, quod in eius Sancti venerationem obiret, parisortitione dabatur. Qua Victoriae industria non magis hilariter, quam pitriaductum id tempus est, quod vel in profanis ludis, vel describenda aliorum vita plerique mortalium abutuntur. Et iucundum erat, videre quam quisque alacriter, quod sorte euenerat opus obeundum, polliceretur execucurum, praesenpro etiam aliquid adiiciens, praesertim si pecunia eroganda foret. Gymnasium valde florebat, et praecipue conuictorum no bilium Collegium: adquod fama exciti ex variis gentibus Pannonij, Boemi, Poloni, praeterque Germanos, Itali quoque accurrebant. <note>167 Boni exempli vis.</note> His Dominica Quinquagesimae, quo tempore solent mortales laxare intemperantius fraenalicentiae, cum ad mensam consedissent (nondum enim coenaculo a Patribus discreto vtebantur) Patres nouum spectaculum edidere. Ingreditur ex improuiso coenaculum Cornelius Brogelmanus altera manu, crucem cum affixo Domino, altera demortui hominis informe caput alte praeferens. Pone se quitur acriter se verberantium longus ordo, et moesta voce pium carmen immurmurantium. Ad talem speciem, vt iis locis insolentem, et nunquam antea visam, ad immanem ictuum crepitum, dum coenaculum illi totum lentogradu circumeunt, cohorrere adolescentium animi; nonnullis fortioribus manabant lacrymae: alij haerebant attoniti: quidam os auertebant: alij mappa oculos obtegebant. Non tamen vinci omnino <note>168 Bonae ediscationis fructus.</note> generosa Soboles voluere. Obfirmatis animis ad id, cuius vel conspectum expauerant, subeundum, postero die idem ipsi spectaculum reposuere. Valebat exercitationis id genus non modo vt aliquid reficeretur ex co, quod tempore eodem passim intemperantia destruebat: sed etiam vt adolescentuli mox religionis munimenta in suis quisque futuri terris, laudabilem salutaremque Ecclesiae sanctae seueritatem, quam haeretici exosam habent, amare, magnique facere consuescerent. In aliorum quoque discipulorum animis Iesu Christi gratia miris agebat modis. Multi parentum suoru velut parentes effecti, a quibus vitam mortalem acceperant, iis ad aeternitatis venam, Catholicam Ecclesiam reuocatis immortalem retribuêre. Fuit puer decennis, qui iobelaei causa ab stinere a cibis ad orthodoxi leiunij nounam cum vellet, ab impiis parentibus frustra conatis a proposito reuocare, domo expulsus est: nec ea re constantia pueri victa est. Adauiam Catholicam fugit: libercque apud eam geminata cum laude ieiunium peregit. Condemnaturus profecto in supremi iudici magno illo conuentu adultorum ingluuiem, quam nullae minae vindicis Dei, ac ne corporisquidem, quas accersunt, pestes coercent. Nec vrbi solum Victoria satis habuit consultum ire, sed missionum quoque eam formam, quae Romae solennis erat, in vicinos pagos et oppida tentaturus, duodecim circa Viennam, ternos absque viatico vllo dimisit. Quanquam minime defuere ab odio haereticorum pericula; tamen res, protegente Deo, bene successit. Praecipuus excurrenrium labor, praecipuumque pretium fuit, paruulos cum caetera Ghristianae fidei sincera rudimenta, tum salutationis Angelicie clausulam, <hi rend='italic'>Sancta Maria, orapro nobis,</hi> et reliqua, quam haereticorum impietas ab sciderat, edocere. His laboribus atque studiis in agro et vrbe ita muratus est rerum status vt miles, qui captiuus ali quot annis fuerat apud Turcas, Viennam hoc anno regressus, res tanto procedere melius videns, praegaudio dicatur lacrymis maduisse.</p>
<p><note>169 Tirnauiense Collegium inchoatur.</note> Tiruauiensis quoque Collegij positum fundamentum est. Nono Kalendas Maias Tirnauiam Victoria vna cum Ioanne Seideho sacerdote, et Antonio Flandro laico accersitu Strigoniesis Archiepiscopi venit. Est in ciuita e populus simplex ac rudis e tribus linguis conssatus, Illyrica, Pannonia et Germana; quae praecipua habetur. Clerici erant et Parochi deprauati maxime. Nullum inuenisses, cui non incesta domi muliercula. Fama erat confe ssionis causa ad sacerdotem nunquam eos accedere, tanquam haud alia alia esset presbyteris necessaria confessio praeter eam, quam initio Missae pronunciant. Ad haec multis implicati haeresibus tenebantur. Archiepiscopus Strigoniensis Nicolaus Olahus sane vir bonns aeque ac vigil Pastor omnium Parochorum et sacerdotum agebat conuentum, cui et aliquot Episcopi intererant: ad hos potissimum refingendos studio intento Victoria et singulos et vniuersos blande, acriter, seuere, vt ferebat vsus, alloquens, eorem demum perduxit, vt omnes execrati errores, confessionem ab multis exorsi annis pellicibus exturbatis, aliquam Christiani Cleri referrent speciem. Vnus ex omni numero silice durior inuentus est: quem nec Victoriae, nec suis precibus, arque adeo lacrymis emollitum Antistes ad extremum magno cum animi sui dolore de gradu deicctum, et ab coetu fidelium segregatum excedere dioecesi iussit. His peractis, et haereticorum libristum e Musaeo, tum e populimanibus excullis Vicnnam rediir Victoria praeparando Collegio: interimque Tirnauiensibus alter concionibus, alter ludo litterario iuuandis Seidelius, et Antonius remansere conducta in domo, benigne omnia Archiepiscopo subministrante. Kalendis Septebris Collegij aedificatio coepta est.</p>
<p><note>170 Oenipontani Collegij exordium.</note> Sub idem tempus et Oenipontano Collegio aliquod factum exordium. Oenipontanos ciues ob egregiam in retinenda fide constantiam, praecipue dignos auxilio Canisius praedicabat; eos pariter ac Bauaros, tribui Iudae et Beniamin, quae solae non reliquerunt Dominum, solitus comparare. Et Caesar ac Reginae (quinque erant Caesaris filiae virgines) vehementer instabant, vt quam primum Collegij incolae mitterentur. Minor erat Sociorum cohors, quam vt in praesidia carpi tam <note>171 P. Carolus Grim moritur Oeniponti.</note> multa posset. Interim missus Vienna Carolus Grim, dum sedulo domum ac caetera maturando operi necessaria curat, nec valetudini haud dum satis ex veteri morbo recreatae parcit, ipsummet inter prima substructionum decora esse Deo placuit. Post repolitam gonerali confessione animam, ac caetera Christiano ritu suscepta sacra, pie decedit tertio Nonas Decembris. Amplius decem annos in Socictate vixerat, diu Viennae probata industria in pueris instituendis. Canisij olim praeclara et Gaudani Theologiam
<pb id='s202' n='202'/>
Ingolstadij profitentium exempla ad complectendum idem vitae genus incitarant. Animo vir fuit simplici et candido, obedienna singulari; vti ad capessendum quidquid iuberetur, quasi non videns, ita ad bene transigendu egregie ocularus. Oeniponti substitit Laurentius Hermanutius, quem Canisius grauiter aegrotanti Carolo solatium miserat. Eodemque filiarum Caesaris rogatu, et quia suggestum fabulator haereticus tentabat inuadere, missus est Hermes Vinghemius, qui populum veritatis praedicatione ab errore defenderet. Huius Collegij, itemque Pragensis, Viennensis, et eius, quod nuper coeptum Tirnauiae est, aedificationi ac rediribus procurandis Victoria est praepositus, Henrico Blyssemio Rectore Pragensibus Sociis praefecto, et Paulo Hostso Viennam in loco Victoriaemisso. Exemptus est Victoria regendi munere, quia dudum id ipse flagitabat, parum se idoneum clamans, et quia auctoritate, qua apud capitarerum valebat, expeditius vtens plurimura poterat eorum Collegiomm perpetuitati consulere. Adde, quod et ingenij seuerioris habebatur.</p>
<p><note>172 Treuirensis Collegij incrementa.</note> Haecin superiore Germania dum fiunt, in inferiore constabilitum Treuiris Collegium, et nouum est Moguntiae collocatum. Aucto Sociorum numero, viginti iam Treuiris erant, quorum vndecim sacerdotes. Altero Februarij die, qui Purificationi Deiparae sacer est, votis rite instauratis, ipsam Deiparam studiorum praesidem adoptarunt. Postridie Sacrum solenne, quod Carmelitani perlibenter concinuere, sancto Spiritui factum est: cuncta nobilitas e populo et Clero, et Socij vna cum Euerardo Prouin ciali interfuere. Inde vniuersa multitudo ad Collegium, quo et Consules aduenere, contendit. Ibi Latinam orationem habuit Balduinus ab Angelo Philosophiae futums interpres: tum perelegans carmen venuste pronunciauit nobilis adolescens scholasticorum e numero Lectus, conditum ab AEgidio Fabro Graecae Latinaeque linguae et Humanitatis Magistro. Describebantur reuocatae Treuiros Musae magno artificio et lepore. Nihil praeterea actum est eo die. Caeterum (quae eran t tum rempora) omnes abiere nullam eiusmodi ab se visam actionem, nihil auditum simile praedicantes. Postero die Antonius Vinckius Rector, et Hermanus Tyraeus Theologiae doctrinam auspicati, alij reliquas disciplinas, cum prius magnificum sane indicem circa dimisissent <note>173 Leges Gymnasii Treuirensis.</note> librorum, qui enarrandi, et disciplinarum, quae tradendae erant. Affixae sunt etiam publicae noui Gymnasij leges in hanc sententiam: E re studentium et Academiae haec videntur. Primum, cui Gymnasium frequentare consilium erit, nomen suum ad gymnasiarchandeferto: vbique diuersetur, indicato: eiusdem cognitioni subiicitor: nec classem, nisi quam is praescripserit, adito. Secundo, Vniuersitatis Rectorem, quo die Magistro videbitur, conuenito, vt ab eo vniuersali albo adscriptus beneficiorum Academiaesit particeps. Terrio, diuino Missae sacrificio quotidie adesto. Feriatis diebus concionem in templo, explicationem Euangelij in scholis audito: suoque tempore reliqua pietatis munera pie obito. Quarto, inanis iurisiurandi conceptio, rixae, iniuriae, contumcliae, turpia ac soluta dictu factuue procul a discentibus, et in scholis extraque cas suoto. Quinto, cum armis militariue aut alioqui indecoro habitu vulruque ad Gymnasium ne adeunto. Sexto, quam cui praeceptor studendi proposuerit ranonem, seruanto; eiusque iniussunemo a disputationibus, neque a praelectionibus abesto: nec serius aduenito. Septimo, Domino Caelitumque primis de dicatis diebus statâ horâ declamantem seu Latine seu Graece vnusquisque audito. Octauo, Ecclesiae magistratus. Caeterosque honestos viros obseruantia debita prosequitor. Qui penes quemque erunt libri, indice eorum ad praeceptorem deferto. Is quibus. quatenus vtendum, abstinendum demonstrabit. Qui contra faxit, ei mulcta esto. Permisere quoque Patres in corpus Vniuersitatis se cooptari: quod factum est, diserte apposita conditione, vt omni ex parte instituta <note>174 Inttia Collegiorum qualia vellei Canisius, qualia Euerardus.</note> Societaris salua essent. Canisiusmoderatiora haec principiamaluisset, quo relinqueretur progressui locus: nec plus ostenderetur, quam praestari commode diuque posset. Contra Euerardus Mercurianus eius erat sententiae, vt mallet pauciora recipi ab Societate Collegia, quam quae recepisset, ea non pro dignitate tractari, atque ita, vt non sustineretur modo expectatio hominum, sed etiam vinceretur: idque necessarium existimabat iis locis ac temporibus; quod valde anceps de Societate existimatio, et apud plerosque calumniis haereticorum plus nimio aduersa esset. Quaresi quibus in locis primum apparebat, non aliquid afferret, quod ipso statim initio ex citaret populos, plausumque et fauorem exprimeret: ac splendidius quam vt obscurari posset dictis maleuolorum emicaret, continuo auctis animis aduersarios in contemptum eam ad multitu dinem et Princips vocaturos <note>175 Hermanni Tyrai preclari laberes.</note> Hermannus Tyraeus no in Gymnasio solum, sed in templo Treuirenses in admirationem rapiebat doctrinae facundiaeque praestantia. Qui cum Quin quagesimae die adhortatus populum multis esset ad sobrietatem et continentiam tribus praecipue illis diebus ante cineres obtinendam, subiecissetque id sibi indicio ac pignori fore haud ab se frustra sudatum, nec voces in ventos effusas, si tum ipsum ter orationem Dominicam et salurationem Angelicam proferrent. Vix eaverba finierat, cum vniuersa concio abiicit se in genua, pronunciataque iniuncta prece, obedituram se pollicetur. Nec solum ad conciones habendas, verum etiam ad Sacra facienda certatim varia in templa sacerdotes Collegij accersebantur, et ad vtraque populus libentissime <note>176 Excitata Trcuiris studia et pietatis et litterarum.</note> confluebat. Tum vero sibi renasci Treuirorum visa ciuiras, cum iam et in Academia Magistrorum insignibus adolescentes ornari vidit; et sacrae reliquiae, quae quatuorde cim ante annis prae populi torpore nunquam productae fuerant, publice ostensae sunt. Placuit quoque sanctissimo Christi Corperi, luce ei sacra, habitus bonos. Cum supplicatio vnius paroeciarum per atrium domus, quam Socij incolebant, duceretur, extructo ibi altari, ad caetera consueta, quatuor de nobilitate pueri Anplorum specie induti, flores acthuribula manibus praetendentes carminibus variis, Latine primus, alter Grece, Gallice tertius, quartus Germanice Dominum salutarunt. Consules ambo talia cum obseruarent, ad Collegium gratias acturi iuere Parribus, prolixe studia sua et ciuitatis polliciti. Vitae subsidia nihil opus fuit, quanquam optarent, vlla suggerere: quod
<pb id='s203' n='203'/>
tam benigne cuncta suggerebat Antistes, vt diceret velle se Dei famulos in gaudio, non in tristitia obsequij sui hoitiam immolare. Harum fama rerum multos vndique Treuiros praesertim sacerdotes accinit, vt vel suas vel alienas conscientias liberarent. Ab quinque et viginti millium spatio vnus accessit, qui cum recte antea nunquam crimina sacerdoti aperuisset, admonitum se in quiete memorabat, vt Religiosos, qui nuper Treuiros venerant, conueniret, et confessionem apud eos instauraret. Poppardia trium dierum itinere ab Treuiris inextremis finibus dioeceseos oppidum est non ignobile. Inde exercitiorum spiritualium causa Pastor Perrus Phae, quo plurimum Antistes vtebatur (Societatem deinde iniit et multa praeclare gessit) Treuiros se recepit: ac nequid interim grex Pastoris custodia destitutus ab circumfrementibus lupis pateretur iniuriae, impetrauit, vt sacerdos de Societate Vicarius substitueretur. In vicinum quoque Treuiris pagum missus est, qui diebus Dominicis diuina tractaret: vbi populus adeo erat bonus, vt, cum initio concionis de more ad salutandam Virginem procubuisset in genua, nunquam genua, nisi postquam con cionator descenderat, liberaret, totam horam sic nixus crebros inter gemitus auide audie audiens perseuerans.</p>
<p><note>177 Moguntini Collegij initia.</note> Haec autem cum alios potentum atque optimatum ad accer senda Collegia excitabant, tum eos Danieli Brendelio Moguntino Antistiti admouebant stimulos, vt moram pati nesciret. Pramissus ineunte vere Ioannes Rethius duas contiguas domos alteram ad habitandum, alteram ad docendum (interim dum proprium domicilium pararetur) instruxit. Nec vero optimi Principis coepta vt infringeret, perpetuus bonorum holtis diabolus eniti cessabat. Affigitur publice libellus, quo tum ciues admonebantur, vt caucrent Iesuitas, qui per nomen instituendae iuuentutis ad eam deprauandam venirent: tum Princeps, vt, quando adhuc pacatam habuerat ciuitatem, quid posthac futurum esset, prospiceret. Multi e prunis nobilium Doctorumque subselliis erant, apud quos Iesuitae Anabaptistis ipsis peius audiebat. Canonicorum concilium nun quam putabatur assensurum, nec deerant e Dynastis, qui aures Archiepiscopo assidue, ne quid noui moueret, obrun deret. Quibus hoc ille responsi dabat: Vos non fertis, vt quilquam praescribat vobis, ne, quos libitu vobis est, ditione vestra recipiatis. Qua igitur ratio est, praescribere vt vos velitis mihi, ne ditione mea, quos animo meo placet, excipiam. Deinde, vos fertis me, qui tamen agnosco, nec inficior, multismodis meo muneri me deesse; et hos igitur ferte, quos recte suo munere functuros speramus. Postremo quid iniquius est, quam sparsis incerto auctore voculis infestis aure praebere, cum tam multa laeta ac fausta auditoribus certis audiantur? Aliquid, si potestis, fimum ac verum proferte, tum viderimus quid facto sit opus. Adeo vero diuina benignius adfuit, et, quaehabet in manu corda hominum, molli tactu in quam voluit partem inflexit, vt praeter opinionem (quemadmodum Princeps retulit) summa etiam Canonicorum voluntate tandem exceptum Collegium sit. Autumno iam inclinato et quin que Roma missi, et caeteri Colonia, et Lambertus Auerus, qui primus fuit e suggestu Magister, Collegiique Rector, Moguntiam peruenere. Is die conceptae Deiparae conciones auspicatus retulit pro plausu audientium adrnirationem ac pium motum. Postero die celebrittate consentanea initium docendi factum. Petrus Coloniensis orator praelusit: cui et oratio, quam statim impressore adducto, primarij quidam, vt vulgaretur, flagitauerunt, et in primis modestia, quam Angelica quaedam species decorabat, miram gratiam peperere. Index rerumauctorumque explicandorum Spirae, Francfordiae, aliisque circa oppidis propositus est: multique ciuium Moguntinorum Distelfordia, Norimberga, et huius generis vrbibus, quarumpeior Lutherana gens ferebatur, liberos, vt Patribus erudiendos traderent, reuocarunt. At Princeps Elector Ascafenburgi quoque, vbi plurimum agebat, ludum instituit: cui praecepta ac praeceptorem dari a Lamberto voluit, ab eodemque <note>178 Lamberti Aueri virtus.</note> regi, et id quasi Gymnasij Moguntini rudimentum ac tirociuium esse. Et sane virtus erat exima Lamberti, parque apud omnes virtutis existimatio. Comendonus secum in legatione sua per Septemtrionis prouincias eum nuper circunduxerat, adiutore ad regendos familiae mores, et in rebus religionis, quas haeretici in controuersiam reuocarent, disceptatore vtens. Eique viro Lambertus, cunctaeque eius familiae vsque eo sapientiam sanctitatemque probauerat, vt laudibus eius plenam, et actionibus gratiarum epistolam ad Lainium Commendonus dederit. Ait prae caeteris nun quam in celebrem se venisse locum, quo non multo anti praecurrisset sama cum Legato Iesuitam aduenire; sique mhil aliud, id cette lucrifactum, quod sit ostensum haereticis Catholicorum specimen sacer dotum ac Iesuitarum. Disputauit in ea peregrinatione Lambertus non raro cum haereticis, sed praecipue apud Marchionem Brandeburgensem. Is vicina ex Academia, qui se Theologos profitebantur, quos cum Lamberto committeret, euo cauit. Super mensam fere distutabatur. Accedebant illi binos ternosue sub ala gestantes libros. Sed nullo negotio quamuis ex improuiso inermisque deprehensus (quemadmodum Legatus Pontificius nartauit) eos redarguebat Iesuita, easque redigebat in angustias, vt identidem muti, et tanquam stupefacti se inuicem aspectarent. Quod cum videret Marchio, non semel quasi succenturiatus subsidio fractis veniens, vsque ad ingentes clamores concertauit. cum Lambertus interim sine vllo strepitu, nihil modestiae suae mutato vultu in loco ac tempore grauia firmarum rationum vibraret tela ineuitabili ictu. Nec tantum dissimulare potuit Marchio, quin apud Legatum in discessu profiteretur relinqui se multis confixum aculeis, quos Iesuita iniecisset. Hic vnus omnium Lutheranorum Principum honorifi centissime et Pontificis tractauit Legatum, et ad Pontificem scripsit. Vxorem habebat Catholicam sororem Poloniae Regis: ad quam quotannis semel a Polonia, qui mysteria diuina praeberet, sacerdos Catholicus accedebat.</p>
<p><note>179 Coloniensis Collegij status.</note> Reuersus e legatione Commendonus Lambertum Moguntiae reddidit: ipse Coloniam profectus So cietatem Archiepiscopo et Senatui enixe commendauit, affirmans nescire ipsos quantum haberent thesaurum: et Romam scripsitideo minus placuisse sibi Colonienses, quod Societatem
<pb id='s204' n='204'/>
recipere, certumque ei domicilium ac templum tribuere cunctarentur. Nam etiamnum tanquam doctores potius, quam veluti Religiosi homines agebant in trium coronarum Paedagogio (Bursam ibi appellant) quod Senatus certa eis pecunia cum locasset, summam auxit hoc anno. Existimans enim, vti caeteros, Socictatem ex auditoribus quaestum facere, aiebat, quando quidem ex auditoribus, quos tam multos habebat, tantum fieri posset lucri, aequum esse aerario quoque publico vtilitatem inde maioremquaeri. Cumque quatuor annorum, qui exacti erant, postquam Paedagogium locarat, omnes pensiones, quas anteanunquam postularat, exegisset, demoueri non potuit e sententia, quo minus etiam consequentes in annos maiores mercedes imperaret. Itaque suscepta est necessaria conditio, eo praesertim, quod quidam dubiae fidei homines et inuidi magnos breui tempore eius Collegij progressus cum ferrenon possent, quasi vel emolumentis ipsorum vel dignitati officeret, causas quaerere videbantur praecipitem Colonia Societatem expellendi. <note>180 Ex releui perturbatio.</note> Nec saris dum pacatus erat Senatus, cum ex leuissimare re vexatio grauior, ac publicus prope tumulcus exarsit. Antiquus erat Coloniae, lateque per Septemtrionem mos viget, vt qui primum ad Philolophiam conferunt sese adolescentes, ab iis, qui auspicati eam iam sunt, sonitu cornuum, et ligneorum strepitu crepita culorum, alioque absono et incondito fragore excipiantur, et quasi initientur: opinor, vt admoneant futuro Philosopho finem <note>181</note> puerilibusnugis inscitiaeque ponendum. Beanismum hoc ludicro poni dicunt, forte a balatu pecudum voce ficta. Nescio quid tale Nazianzenus in more fuisse Athenis, vnumque Magnum Basilium, tan quam is haudquaquam nouitius, sed iam perfectus accederet, ob singularem morum grauitatem exemptum fuisse narrat in eius vita. Qui doctoribus Societatis operam dabant, eum ludum, praesertim, quod solebat petulantius fieri: et ab surdum videbatur per leuitatem propemodum bacchanalem Philosophicae grauitatis admonere, sua sponte paulatim omiserant. At vbi ad dis putationes incommunem Academiam, seu schoss Facultatis (vt vocant) artium conuenere omnes, reliquarum Bursarum auditores explodere eos, qui apud Iesuitas studuissent, coeperunt, negantes habendam eorum rationem; contemptimque <note>182</note> Beanos vocitates. Hi numero adolescentes haud multo caeteris omnibus, scientia vero ac nobilitate nullo modo inferiores ea re vehementer irritati, vix inhiberi potuerunt, ne ius vi manuque assererent. Inde contra Gymnasiarcham Societatis delatae querelae. Nec fuit finis, donec aduocata ex aliis Paedagogiis manus discipulorum nonnullos e nostris auditoribus suo illo ritu expiauit: per quos deinde reliqui omnes ad amoliendam querimoniarum causam, Beano eximerentur. His igitur motibus Coloniesis res, quae prospere ad eam diem processerat, turbari coepta. Quin etiam cum alternis annis confirmandum communi disciplinarum consilio Collegium esset, caeterarumque omnium disciplinarum professores confirmassent; Philosophi assensum hoc anno negarunr, cum diceret querelas se aduersus id Collegium habere: coniurasse Iesuitas ad Coloniensis Academiae euersionem: idcirco et Treuiros et Moguntiam auertere ab Colonia iuuentutem; et, si quae residua esset, eam ad se totam abducere. Apparere eos aditu exiguo dato, ita se insinuare, radicesque propagare ac figere, vt omnia soli occupent; nec remoueri <note>183</note> vn quam postmodum queant. Haec foris turbidiora cum essent, tamen domestica disciplina hoc anno maxime coepta ad Socicetatis formam redigi, fegregato saecularium adolescentium conuictu. Florebatque non discendi solum, sed et multo (vt aequum est) magis perfectae vircutis amor. Erga Sanctos, qui in menstrua sortitione obuenissent, praecipua erat obseruantia. Praeter quotidianum cultum, ternas sibi quisque poenas voluntarias ad eorum venerationem singulis mensibus assumebat. Cum vero caetera praesidia ad rem diuinam strenue promouen dam, tum etiam linguarum sibi comparabant, in Latinae Gallicaeque et Germanicae linguae studia incumbentes: quibus linguis diuersae quaque heb domada declamationes exercitationis gratia habebantur. Quanquam hacre contentionem Treuirensium Sociorum haud aequabant. Ibi enim quoniam perutilis Germanica lingua est, in remissionibus quoque agendum Germanice erat: et iucundae erant excogitatae poenae, qui aliter loqueretur.</p>
<p><note>184 Belgica res.</note> Louanij adhuc cum Senatu res erat, qui omnia ab se volebat pendere, sed Cardinalis Granuelanus commendatam sibi, vt aiebat, a Rege Philippo et Summo Pontifice Societatis causam suscipere professus est. Tornaci Septembris mensis extremo Michaelis Archangeli die, magisque nocte, quae proxime consecuta est, pervrbem totam discurrero fanaticorum instar haeretici ad trecentos profana sua carmina concrepantes, et Catholicorunfores sacerdotum petentes saxis, identidem denunciantes, quod tum noctu facerent, mox luce meridiana facturos. Nulla tamen re Catholicorum pietas aut fiducia imminuta est. Apud Ioannem Mortagnam, qui vnicus de Societate ibi sacerdos vna cum laico socio erat, cum decem initio haud plures, iam trecenti celebrioribus festis ad sacrosanctam Domini accedebant mensam. Canonici cunctaque citiitas summis precibus Collegium petebant; quibus Lainius opem ferendam tum exteram ob pietatem, et bonam animi prepatationem, tum etiamquod prima ea vrbium Belgicarum Societati consilio publico receptum apud se dedisset, existimabat. Demque haereticorum die furor ad rem accelerandam valuit, admonitis Catholicis quid religioni, quid tranquillitati publicae, quid cuiusque capiti atque fortunis, nisi mature praemunirentur, impenderet exitij. Ergo cum Episcopus, qui alieniorem ad id loci sese praebuerat, non modo consentiret, sed pecuniae etiam aliquantum in sumptus destinasset, suasque portiones ciuitatis Magistratus et Canonici et: Abbates S. Martini sanctique Nicolai, adhaec Carthusiani Patres, et priuati quidam ciuium adiecissent; sub proximi anni initium, assensu Lainij Lutetia petito, Collegium inchoatum, quod primus ipse Mortagna rexit. Nec modo scholasticorum doctrina, sed etiam coniuctorum (nihil vt opis omitteretur) disciplina suscepta. Et mox ea transiens Natalis elementariorum informationem adiccit. Adeo videbat grassari pestem, quae sane iam no haec modo, sed et potentiora remedia postularet.
<pb id='s205' n='205'/>
<note>185 Perturbatissima religionis res in Gallia.</note> Iam vero miserandum prorsus hoc tempore Christianissimi Galliarum regni statum nullius, qui describere conetur, non succumbat facultas. Haeretici vbique, turbaeque acseditiones inualescebant: publice ac passim impia in Christi Vicarium, in Sanctos ac B. Virginem, in cultum piarum imaginum, in sacrofanctum Missae sacrificium dicta audiebantur. Nox, tenebrae, tempestas immanis occaecabant et obrnebant omnia. Dolore et lacrymis boni conficiebantur. Vgonotti non occulta modo habebant conciliabula, sed multis locis Geneua profectae furiae palam spargebant saces. Ad haec Caluinus Religiosorum S. Francisci et Dominici, et aliorum habitu suis satellitibud huc illucque dimissis, eam multis locis infusionem attulerat, vt nesciret simplicior populus cui crederet; cui pictate, animamque sua, et spem vitae aeternae committeret, ouium habitu luporumque confuso. Hominibus Socictatis asiidua pericula tendebantur. Apamiensium Sociorum cum saluberrimi erant, tum etiantoto regno celebrabantur conatus. Tolosae Pelletarius, Apamijs Edmundus <note>186 Edmundi Augerij praclari conatus.</note> per Quadragenarium solenem concionati. Edmundus quanquam frementibus aduersarijs, amphus mille eo tempore velaruina cohibuit, vel iam stratos erexit: ciuitatemque omnem, ne rebellaret, in fide continuit. Haererici libellos cotumeliarum plenos contta Pontificem, sacias imagines, Missam publice interim assigere; acdissipare: saxis Collegij fenestras noctu ferire: necem et carnificinam Edmundo minitati: etiam rumorem spargere cum veneficijs vitiatum, ac mente captum: adeo vt populus ad Collegium anxius accurrerit quaesitum, quid acciderit concionatori, quod eumde statu mentis emouerit. Sed paulo post vbi ille in suggestum redijt, no Catholici modo liberati cura sunt, sed etiam sapientiae hostes intellexerunt plus quam vellent, sapere sacium athletam: adeo fidenter eos et acriter diuexauit. Haud minore publico <note>187 Felleturij conciones et vincula.</note> Tolosates priuatoque bono Pelletarium audiuere. Vbi tantus erga Societatem amor in bonis exarserat, vt pecunia pro temporum iniquirate non parua ad parandam Collegio sedem conferretur. Pelletarius bona illis impetrandi, quod optabant, praebita spe, post Pascha se Apamias refert: et misso Turnonem, vti a Praeposito Generali iubebatur, Edmundo, sacris diebusconciones ad populum repetit. Haud multis post diebus e laborum assiduitate et magnitudine, tum etia ex angore animi, quod herediras C hristi Domini, quae illi sanguine et vitaconstitit, tam misere latronibus praeda esset, acri lateris dolore febrique corripitur. Dum sic prostrata valetudine iacet, XV. Kal. Iunias ingens equitum armatorum numerus Apamias venit, ac semluium Dei fa???nulum lecto extractum illico ab ducunt, ne Antistes Apamiesis, qui eo die expectabatur, si tempore adueniret, aliquid moliretur im pedimenti. Captisunt et duo concionatores Melchior Franciscanus, et Finetrus e Minimis optimi ambo viri, qui eadem Quadragesima Tolosae conciones habuerant. Causa praetendebatur, quod hi tres e suggestu contra Regem dixissent, ac turbas in populo concitassent. Reipsa osores probitatis vrebat, quod fraudes ipsorum palam fecerant et Apostolica forritudine increparant. Qui breui experti sunt malum consilium consultori pessimum. Quippe Religiosorum causam eum ciuitas bonique omnes suscepissent, aceusatores deprehensi sunt super haeresim furtis quoque et adulterata pecunia, et incestibus, et sceleribus aliis coopenifoedissimis. Pelletarium ab vicino oppido, vbiquanquam in custodia, multis, a quibus inuisebatur, siluti erat, et quibusdam presbyteris Sacramentorum doctrinam explicabat, Tolosam Catholici deducendum curarunt, quo tutior ab haereticorum insidijs esset: certatimque ab multis vrbibus, et ipsis quoque Tolosatibus concionator expetebatur. Antistes Apamiensis aegerrime eam rem tulit. Institit, vt Catholicoviro causa cognoscenda ab Rege permitteretur. quod facile impetrauit, cum satis regijs consiliarijs explorata calumnia esset. Ad duos menses Apamijs Episcopus fuit; nec tamen rem Colegij potuit expedire. Vbiille discessit, continuo ab Geneua ouile lupus inuasit, et gregem discerpere sanctum <note>188 Religiosi viri et nominatim Socij Apamijs eiecti.</note> coepit. E superiore loco Satanicus Minister palam serere errores aggreditur: nec multo post vrbs ab haereticis tota capitur, et armis spoliatur, quo impunius miseras animas aeternam in mortem trucident. Religiosi omnes ac nominatim Iesuitae exterminantur.</p>
<p><note>189 Turnoniense Collegium inchoatur.</note> Dum ita laborat Apamijs, Turtione riouum Collegium Societas ponit. Initio anni Epiphaniorum die Cardin. Turnonius Collegium, quod in ea vrbemagnisicum struxerat (Baptista Viola id nomine Praepositi Generalis accipiente) Societati donauit. Eo cura fuit Patribus homines quam lectissimos mittere, quia id Cardinalis postulabat, ac tempora exigebant. Idcirco vocatus Apamijs Edmundus Augerius, et Roma missi sex lecti sacerdotes, et aliquot laici vna cum Eleutherio Pontano, qui Parisijs Magister, Romas Doctor creatus, Philosophiae et Theologiaeperbene sciens, optimi vir exempli, Rector destinatus erat. V. Nonas Maias die S. Cruci sacro alacriter ominati crucem imminere, et ad perferem dam parati Io. Baptista <note>190</note> Vlola, et Edmundus Turnonem venere. Est Turno vrbs modica amni Rhodano imminens, sed vndique nobilibus cincta oppidis aptissime sita, ad late in Dei obsequium circunferendam industriam. Violasupellectili coparandae intento. Edmundus cum ingenti admiratione et emolumento populi diuinum praecone agit. Post S. Io. Baptistae natalem cum omnes collegae aduenissent, et veteribus succedendi Magistris tempus esset, auspicati litteraria studia. Edmundus Theologiam, et res fidei apud haereticos cotrouersas, Antonius Trancosus antemeridianis scholis Physicam, pomeridianis Metaphysicam (is dein de ab Societate defecit) Claudius Marthaeus Logicam, Iacobus Siluester Mathematicam explicare aggressi sunt auditoribus prope DCC. Omnium, sed maxime Edmundi clarebat nomen. Qui per sacrum Domini Aduentum, quo tempore quotidiana Euangelij ad populum tractatio vsitata Gallis est, Valentiam ita accersitus, vt caetera, quae Turnone habebat in mauibus, posthabenda fuerint, Annibale Codretto, qui in Galliam cum Lainio venciat, Vicario substituto, Valentiam ad sementem diumi verbi faciendam e???urrit. Superauit viua vox, vbi primum Valentinorum ad aures caeli thesauros aduexit, sonitum fame. Virum prae caeteris primarium (quod et ad exemplum aliorum plurimum valuit) Ecclesiae sanctae restituit: atque haereticum declamatorem ita perturbauit, vt clanculum ad vitandam infamiam oculis se hominum furatus Valentia profugerit. Et quia non solum in omni disciplinarum genere excellens, ad animos populi e superiore loco tractandos erat factus, verum etiam ad negotia domestica, et religiosam disciplinam regendam indolem Edmundus egregiam praesererebat, Turnonio Colleg. praesa praefectus est, Eleutherio, qui grauius, quam humeri ferre sui possent, onus comquerebatur, liberato, et in Montem Regalem cis Alpes remisso.</p>
<p><note>191 Difficultates Collegiorum Parisiensit et Billemai.</note> Billomaeum Collegium, itemque Parisiense ingens totumannum labor et solicitudo exercuit. Quippe anno priore cum Guilielmum a Prato Claromontanum Episcopum, qui ea fundarat, mors rapuisset; testamenti procuratores, quod Societas non dum recepta in Gallia ad iura ciuium esset, negabant posse ad eam legata peruenire. Et iniquo sane non reip. modo
<pb id='s206' n='206'/>
Christianae, verum etia Societati tempore, cum iam prope esset, vt ea admitteretur, optimus adolescens Franciscus Rex II. obierat. Itaque Patres humanis orbati prasidijs, eo accuratius confugêre ad opem diuinam. Ieiunia, corporis verberationes, diuturnas preces (quas et interdum perpetuas XL. horarum instituêre) sacro sancta sacrificia offerunt Deo, ac Domino Iesu, cuius in fide ac patrocinio velle se proprie esse, Societas nomine suo testatur. Neque ex altera parte quidquam humanae curae industriaeque, quod Deus idem vult in negotijs a mortalibus poni, negligitur. Cum Regi Francisco Carolus eius frater hoc nomine Rex IX. successisset, aetate haud dum regno matura, apud Proceres, penes quos gubernacula erant, Pontius institit, vt litteras nomine Regis acciperet ad Lutetianum senatum, quibus acta a Francilco Rege comprobarentur; et simul imperaretur senatui, vt Societatem tandem ciuitate donaret. Accessere etiam tum propriae a Regina, et Cardinalibus tribus Lotharingo, Borbonio, Turnonio, aliisque <note>192</note> viris principibus commendatitiae litterae. Sed visus estomnia parui senatus facere. Iubet Constitutiones Sociaetatis Epis. Parisiensi, quem probe norat minime causae fauere, ac duobus e Regio concilio expendendas tradi. Episcopus, qui iam censuram in Apostolica diplomata (vti supra dictum est) pro arbitratu ediderat, cum in Constitutionibus nisi quod valde probarec haud quidquam reperisset, sequidem nihil repugnaturu respondit, dum Societas, quas ipse praescripsisset, conditiones acciperet: easque conditiones multas senatui scripto edidit. Duae in his erant, vt potestati Episcopi omnino subessent, ac nullum iniussu Curionum e Sacrametis administrarent. Sed cum senatus nihil expediret, Pontius causas quaeri per frustrationem intelligens, refert se ad regiae, nouasque litteras, et virum nobilem impetrat, mandatumque, vt senatus vel omnino recipiat Societatem, vel intra XV. dies causas expromat, quo minus recipiendam censeat. <note>193 Societas in senatu Parisiensi defenditur.</note> Non semel actum super hac re in senatu est. Piget perfequi quam multa variaque pro cuiusque ingenio iactarentur. Introductus est in senatum etiam Pontius, et iusso ad ea, quae interro garetur, iurato respondere, postquam multa quaesierant, Age, in quiunt, quibus tandem sub sidijs homines noui vitanto leraturi estis, cum ea nunc tempora sint, quibus refrigescit caritas multotum? Ad quae Pontius, Multorum, inquit, non omnium. Nec erit vnquam, vt pauperes, siue ij voluntate, siue necessitate sint pauperes, modo recte pieque viuant, necessaria deficiant fulcimenta vitae; sed quia nos saepe muneri nostro Deoque desumus, id circo et Deus iure optimo deest nobis. Ad haec profertur decretum Sorbonicum: et ad verba singula cogitur ex tempore Pontius respondere: Deoque famuli sui, tametsi actione magis, quam scientia rerum exerciti mentem regente ac linguam, ita senatui fecit satis, vt dicerent quaerendum ex auctoribus decreti eius, quid ita censuissent. Nec defu êre ex ipsis Senatoribus, qui sumpto animo aperte professi sint, se Constitutionibus Societatis, diplomatisque Pontificum, quibus ea confirmata et ornata est, perspectis, comperisse vanum omnino ac falsum id, quod in eo decreto huic Or dini imponeretur, <note>194</note> esse. Interim Socij Billomenses maximis premebantur rei familiaris angustijs: et, quoniam Societatis admissio tantum distrahebatur, videbaturque exitum non habitura, multis ex partibus oppugnatio testamenti, et legatorum Episcopi coorta est. Ciaitas hinc Billomensis, hinc Canonici volebant administrationem bonorum, et procurationem aedificij sibi committi, ne Iesuitae furtim (vt dicebant quidam) quantum possent, argenti plurimum secum asportantes aufugerent. Pauperes Claromontani, quos heredes Episcopus instituerat, etiam quae donata Societati erant, quando quidem capax eorum ipsa, vt ciuitatis expers, non esset, ad se deuolui debere, vtpote heredes, demonstrabant. Religiosi Mendicantes; ad haec duarum triumue hospitalium procuratores domorum, sedulo ad se deriuare ali quam saltem rerum earum partem conabantur. Sed tandem Principum rogatu multorum, labore assiduo Paschasii, Pontiique in primis, qui quamus aetatis iam grauioris, et valetudinis afflictae, omne tempus a prima luce ad multum noctis, vel terendis curiae liminibus, vel circumeundis vrbibus acerba multa et indigna exsorbens, incommoda omnia patiens, ponebat; senatus admittendae Societatis negotio in futurum conuentum Ordinum, seu Statuum, vt ipsi appellant, vel prouinciale Concilium reiecto, pronunciauit, nihil hanc rem velle offiecre, quo minus ea interim legatis ab Antistite Claromontano frueretur. Haud multo post cum turbae vbique nouae cooritentur, et haeresum incendium latius in dies fusum cuncta vastarer, quaerendis malo remedijs conuentus edicitur, quem Assembleam gens appellat: et haud dubie diuino Numine conuersis ciues Claromon tani animis fauere causae in cipiunt, adeo vt Collegium apud se extrui <note>195 Billomensut pro suo Collegio studium.</note> velle, dicerent. Billomenses vero Consules, et cuncta ciuitas ita rem ex animo suscepere, vt dimissis per Aruerniam omnem probatis viris testimonia multa de probitate hominum Societatis, quamque vtiles, atque adeo necessarij forent, conquisierint: quae tredecim e praecipuis Aruernorum ciuitatibus luculenta, et plena ingentium laudum scripta protulere. Addiderunt diserte nobiles, nisi Rex vellet omnes Aruernos, vel haereticos fieri, vel inseitia obrui, <note>196 Cardinalis Lotharingum et Turnony in Societatem studium</note> necessarium esse Societatem amitti. Dum autem ad Cardinales Lotharingum atque Turnonium supplicem super ea re libellum Billomaei deferient, lumina illa et propugnacula Ecclesiae Gallicanae laetrssime accepto libello addidisse orationem talem feruntur: O vos beatos, quos diuina Maiestas temporibus his horum virorum dono dignata est! Vtinam eius misericordia fieret, vt singulae huius regni prouin ciae tanto potirentur bono! Tenete vos, quibus concessum est. Amplexamini Sodalitatem hanc Iesu Christi, et vestigijs eius ac monitis inhaerete. Nos et vestro nomine, et pro offieio nostro dabimus operam, vt Gallia tanto Dei munere nequaquam priuetur. Interfuêre huic actioni quidam procuratorum testamenti Episcopi fundatoris, qui vel pietate, vel verecundia ducti, suum continuo libellum supplicem adiunxere. Postero die in conuentu Cardinalis Lotharingus verum se patronum Societatis ac parentem probans de suscipienda ea retulit: postque sententiam suam multis cum eius laudibus explicatam accuratas preces adiecit. <note>197</note> Secundum eum Cardinalis Turnonius, quanta Deus per nouum hunc Ordinem non in terris modo Christianorum, sed etiam apud Indos ac barbaros populos efficiat, cum fuse percensuisset; Hoc etiam, inquit, si quid pertinere ad rem putatis, addam. Ego his Patribus ob eorum cognitam mihi vitae probitatem, sanctioremque doctrinam Collegium illud meum, quod non sine magnis sumptibus apud meos aedificaui, perpetuo habendum cum vniuersis vectigalibus dono dedi. Tres alij Cardinales
<pb id='s207' n='207'/>
Armeniacus, Guisius, Borbonius eiusdem fuere sententiae, atque ex Episcopis multi: non tamen eo die transacta res est: sed paulo post, cum <note>198 Conuentus Poisiacus recipit Societatem in Galliam.</note> etiam a Ferdinando Caesare, alijsque principum virorum multis accessissent commendatitiae litterae, et iam Cardinalis Ferrariensis appropinquaret, secum Lainium ducens, vt eius quoque habita ratio videretur, tandem recepta est. Quo die Parisios Lainius peruenit ad cumu landam Sociorum Parisiensium, vnaque hospitum laetitiam (is fuit dies XIV. ante Kal. Octobris) laetus nun cius receptae in Poisiaco conuentu Societatis affertur. Vbi Pater dulcissimos filios vno alteroque die praesentia sua recreauit, ad S. Germanum, quo recta ad Regem Cardinalis Ferrariensis contenderat, vt praesto esset, si operae suae vsus incideret, quoniam coepti <note>Poisiacus conuentus.</note> erant haberi conuentus, ire perrexit. Aderant in eo conuentu regni Proceres plerique, multi sacrarum rerum Antistites, Sorbouicorum Doctorum non pauci: praeterea Caluinianorum Ministrorum turba: quorum praecipui tres, Petrus Martyr, Theodorus Beza, ac Marloratus. Agebatur enim, vt supra signifi catum est, de consensionis inuenienda via in dissidijs religionis. Octauo Kal. Octobris Cardinalis Lotharingus in conuentu haereticos adegit expromere a quo missi essent; per cuius impositionem manus potestatem euangelizandi accepissent: dein de praesentia sanctissimi Christi Domini corporis in Eucharistia conuenirent, nec ne cum Catholicis. in eo dogmate si conuenirent, posse procedi, et alijs quoque in controuersijs concordiae viam inquiri: sin autem in eo dissentirent, nec Catholicae doctrinae cederent, nihil vltra disceptandum, quod consensionis spes nulla relin queretur. Ad haec Beza, qui solus ex aduersarijs eo die locutus est, cum quaedam perplexe respondisset, eo summam dictionis suae redegit, vt peteret scriptum sibi id, quod ex se quaereretur, dari. continuoque Cardinalis scripsit, Lainioque ostensum haeretico dedit. Nihil hoc die Lainius publice locutus est: verum cum indigne tulisset haereticos Ministros, cum interim Catholici Doctores starent, sedisse, egit cum Cardinali Ferrariensi, vt dein ceps ea in dignitas, adeoque insignis orthodoxae sapientiae et reipub licae nota remoueretur: ex eoque die nulla fuit sedendi potestas haereticis. Tertio inde die iterum conuentum. <note>199</note> Venit côdem Regina Mater, Antonius Rex Nauarrae cum vxore sua Ioanna, eiusque frater Princeps Condaeus sua item cum coniuge (quanquam haec in conspectu non apparuit, sede quadam ianua prospectauit. Dux Guisius, eiusque frater Dux Aumalae, Dux Montmorautius, et alij Concilij Regij Principes. Aderant et quinque Cardinales, qui priore in conuentu interfuerant, Lotharingus, Borbonius, Armeniacus, Guisius, Castillonius, XXV. Episcopi, totidem prope Doctores, inter quos vna cum Lainio quatuor ex ijs erant, qui cum Legato Pontificio venerant. Legatus interesse noluit, nec Turnomus Cardinalis. Ac caeterorum quoque plerique ab fuissent, quod videbant Concilium id ad res fidei tractandas nequa quam legitmum esse, nisi ad maiorem auerten dam perniciem, seruiendum tempori censuissent. Postremo aduocati <note>200</note> sunt haeretici Ministri. Ac Beza exorsus dicere significabat Ministros nonnihil commotos, quod iussi essent profiteri a quonam missi essent: vnde potestatem accepissent docendi; tamen ei percunctationi, quo cumulatius faceret satis, velle se de scripto respondere. Ac protinus libellum profert, vt appareret praeme ditata loqui, et in quae sui gregis homines conuenissent. Demum id vnum dixit, defectu Praesulum coactos extra ordinem venire ipsos sine vllius im positione manus. Nam Praesules Ecclesiae Catholicae pro veris a se Praesulibus non haberi, quippe qui non essent ingressi per ostium, sed pecunia irrepsissent. Ad haec se a Principibus suis et Magistratibus lectos esse. Scriptum etiam dedit, quid ab ipsis de Christi Domini praesentia in Sacramento concedi posset: quod mutilum, longeque alienum ab Catholicorum dogmatis erat. Respondit continuo Cardinalis Lotharingus, et sapientissime, vt eos apud Reginam, et Principes quam meruerant, vocaret in inuidiam, persecutus est, euidenterque osten dit insana eorum consilia non ad Ecclesiasticse modo, sed ad regiae quoque euersionem potestatis tendere, et ad confusionem rerum omnium. Deinde ostendit quam recte pieque in Catholica Ecclesia Praesulum creatio fieret: vnde apparebat quam ab surde inepteque demum per into lerandam superbiam, vt se ipsi intruderent, defecisse veros Praesules comminisci auderent. Locutus est dein Petrus Martyr vernacula Italorum lingua (hac enim, quod Gallice nesciret, voluit eum Regina loqui potius, quam latina.) Multa impius de diuinissimo Sacramento fraudulenter disputauit, vetus gladiator, exercitaeque in sanctissimo Christi petendo corpore impudentiae et fraudis. Aususque etiam est honesti ssimum illum adhortari consessum, vt ex ecranda blasphemiarum suarum portenta in animos ad mitterent. <note>201 Verba Lainij in conuentu Poisiaco.</note> Huic quoque cum idem Cardinalis, ac Espencaeus, Sorbonicus Doctor insignis respondissent, Lainius, quem Cardinalis Legatus ad hortatus erat vt ipse quoque lo queretur, huncin modum Italica et ipse recenti lingua, conuersa ad Reginam oratione coepit: Quanquam, Regina, in aliena republica hospes curiosus non debet esse; tamen, quoniam fides sancta non vnius propria nationis, sed communis et Catholica est, nequaquam alienum arbitror, Maiestati vestrae significare id, quod mihi vniuersa de re, de qua hîc agitur, et priuatim ad quaedam, quae Frater Petrus Martyr (pupugisse haereticum dicitur ea praefatio, vt exprobratrix abiectae cucullae) et collega eius obiecere, in mentem venit. Ac primum quidem, quantum ego lectione vsuque perpetuo comperi, res est in gentis periculi cum ijs agere, qui ab Ecclesia sancta deficiunt, et audire eos. Nam, <note>202 Haereticorum fraudes.</note> vt in Ecclesiastico est, Quis miserebitur incantatori a serpente percusso, et omnibus, qui ap propiant bestijs? Qui Ecclesiam deserunt, eos diuina Scriptura lupos in vestimentis ouium vocat, et vulpes; vt intelligamus valde ab ijs cauendum esse propter eorum inprimis simulationem ac dolos, qubus omnium aetatum haeretici vsi sunt. Pelagiani, qui negabant gratiam Dei necessariam, viresque quas non habet, tribuebant naturae, adacti ab Ecclesiae Magistratibus, apud eos quide profitebantur gratiam ne cessariam esse: at suis asseclis clam in angulis insusurrabant, se nomine gratiae naturam intelligere gratis a Deo nobis tributam. Quidam fuere, qui negabant resurrectura ex morte corpora, aie bantque tantum animae resurrectione esse, tumque eam resturgere, cum per Dei gratiam sancta fit. Hi interrogati num resurrectionem
<pb id='s208' n='208'/>
hac in carne crederent, prorsus affirmabant, sed furtim suos dein admonebant, resurgere animam in carne, videlicet, quod carni coniuncta, dum in corpore est, gratia Dei fit iusta. Eadem possent de sectis alijs singillatim dici. In vniuersum sectarij omnes eo conueniunt, vt fateantur esse Catholicam Ecclesiam, esse eius Rectores ac Ministros, esse diuinorum librorum saltem nonnullorum certam diuinamque auctoritatem; ac pro se quisque suam Ecclesiam, Catholicam Ecclesiam; suos Magistratus ac Ministros, veros ac legitimos Magistratus et Ministros; sensum diuinarum Litterarum, quem ipse eruit, germanum, verum, Catholicum esse contendit: et tamen certum verumque hocest, nec Ecclesiam, nec Ministros eorum, nec sensum, quem imponunt Scripturis, verum esse et Catholicum, sed Catholici imitatorem ac simiam. Idcirco necesse est, vt qui eos audit, oculos diligenter intendat, pericula vt vitet. <note>203 Laicae potestati non, licet controuersias tractare.</note> Quare mihi, Regina, succurrebat Maiestati vestrae remediae afferre duo: quorum alterum mihi quidem bonum videtur, alterum minime malum. Prius est, vt vestra Maiestas intelligat, nec suum, nec humani cuiuspiam esse Principis agitare fidei res; quod talibus Prin cipibus harum potestas rerum non est; praeterquam quod fere eiusmodi homines non solent in subtilibus ac reconditis de religione disputationibus versati esse: ratioque, vult, vt fabrilia fabritractent. Sacerdotum igitur est hoc negotium. Et quoniam res fidei causae sunt maiores, ad Sacerdotem summum ac generale Concilium statuere de ijs spectat. Quod Concilium cum in praesentia apertum sit; nec aequum, nec legitimum videtur conuentus hos habere. Idcirco Patres in Basileensi congregati Synodo (hanc citauit maxime, quia et haeretici probabant) quamdiu Oecumenicum Concilium duraret, sexque ante mensibus Prouincialia vetuere fieri. Ergo remedium, quod dicebam bonum, est, vt vestra Maiestas istos ad Concilium mittat. Quia cum et docti homines nationum omnium conueniant; et, cum in eo (quod caput est) certa S. Spiritus praesentia et rectio adsit, quam hîc polliceri nobis haud quaquam possumus: cumque Pontifex saluos ac tutos praestaturus sit, si inducant animum ire ac doceri, quod velle se dictitant, multo id eo loco melius fiet. Quanquam vtid, quod res est, dicam, haud mihi isti persuadent velle doceri; sed docere, et sua late venena spargere, quippe qui loco audiendi alios, <note>204 Monetur Regina ne intersit haereticorum disputationibus.</note> sesquihoras declamant. Alterum remedium haud illud quidem bonum, sed minime malum est, vt, quando vestra Maiestas istorum miserta, vt indulgentia et caritate erga eos vtatur, si quo modo demereri et reconciliari Ecclesiae queant, disputari vult; id fiat dumtaxat coram doctis exercitatisque viris, qui procul a periculo sint, ne inficiantur ac perturbentur; imo coarguere et docere istos queant, et hac via vestrae etiam Maiestati, et his Illustrissimis Principibus haec audiendi molestia eximetur. Haec Lainius cum diceret, vidisses summe omnes attentos, haereticorum incertos vultus; toruosque in oratorem coniectus oculorum: Doctores vero gestire ac triumphare Catholicos, quod ea audiebant, quae cum dicenda omnes putarent, nemo dicere audebat. Lainius vero alteram partem persecutus validis apertisque rationibus ambages haereticorum expediuit, et figmenta dissoluit. Illud inter alia euidenter, et ingeniose, <note>205 Quomodo Missasit repraesentatio, et Christus sit praesens in Sacramente.</note> nec sine plausu. Cum enim dixisset Petrus Martyr, quod Missa sit cruenti sacrificij, quod factum est in cruce, imago et simulacrum, non posse ibi adesse ipsummet Christum, quod desinat simulacrum rei esse vbi res ipsa est; rem omnem Lainius hoc simili illustrauit: Fac Regem, qui praeclaram ex hoste victoriam reportarit, victoriae eius memoriam instaurari quotannis velle; id triplici via procliue erit faecre. Primum, si narrari tantummodo seriem rei gestae iusserit: deinde si per actores simulacrum belli ipsum referri: postremo, si ipsemet interactores adesse velit; quamque in pugna olim subijt, eam postea in imitatione et repraesentatione idem ipse personam subierit. Hanc enim cum vera Regis praesentia veram imaginem, veramque repraesentationem haud dubie fore. Idque nunc in diuinissimo et incruento Missae sacrificio fieri. Postremo professus, quae dixerat de praesentia Christi in sanctissima hostia Catholicam esse veritatem, proque ea se mori paratum, adhortatus est Principes caeteros ac Reginam ad eam de fenden dam: ita Deum affore eius regno ac filio; alioqui sublatis diuinis stare humana non posse. Quae cum commotus diceret, auditores quoque permouit. Ad horae dodrantem verba fecit, totamque eam orationem dein iussu Cardinalis Ferrariensis scripsit, qui eam ita probauit, vt vertendam Gallice et vulgandam curaret. Ex ea ego, quae hîc apposui prope verbum verbo reddens, Latine conuerti. <note>206 Verborum Lainij suecessus.</note> Visa nonnemini libertas nimia est; plerique tamen diuinitus factum, vt ita loqueretur, affirmabant: lateque ac longe faustis hominum sermonibus tota est illa actio celebrata. Regina, quanquam non sine aliquo morsu animi, monitum boni consuluit: ex eoque die nunquam conuentui postea ac disputationibus interfuit. Catholicis Doctoribus valde animi creucre, fidentiusque in posterum pro religionis sanctitate certarunt.</p>
<p>Post eum diem nocte iam caeca, cum Lainius ad S. Germanum e Poisiaco rediret, obtulit se obuiam in silua Hispanus haereticus; qui cum aliquantum disputando certasset, repente stomachatus ac fremens, sub ditis equo calcaribus, praecucurrit, viamque vna cum tribus equitibus insedit. <note>207 Lainy siducia.</note> Quae res cum Lainij comiribus curam iniecisser, dubitarentque num progrediendum esset, securus ipse perrexit, ac Deo protegente per medios transijt tutus. Nec postea cognitum est ad terrorem ne solum incutien dum homo stolide gloriosus id fecerit, an vim in ferre paratum militum <note>208 Conatus pro religione sustinenda.</note> tutor suorum Dens inhibuerit. Lainio certe optatius nihil erat, quam nobilissimo ei regno, totque animarum millibus, quas miserum in modum ruere in exitium videbat, quacunque posset ope consulere, foedumque incen dium vel cruore suo restinguere. Cum iam pridem tota in Societate fundi ad Deum preces, suscipi voluntarias poenas, fieri sacrificia, et quae alia ad iram Dei placandam valent, iussisset, eaque Socij vbique certatim exe querentur; tamen cum in dies necessitas ingrauesceret, et oculis subiecta calamitas acriores miserationis stimulos dies ac noctes admoueret, de integro ad omnes prouincias Europae, vbi Societas esset, scripsit, vt insisterent populis a scelere
<pb id='s209' n='209'/>
deterrendis: eosque confessarij, concionatores, magistri, vniuersi denique singulique pro sua virili, vbi se ferret occasio, ad tanti momenti causam Deo enixe commen dan dam in citarent: adirent extraneos quo que concionatores ac Religiosos, idemque commendarent; curarentque vt quam plurimorum supplicum precibus Numinis ira temperaretur. Videri enim prorsus iratum, iraeque eius flumina in Christianissimum olim regnum depluere. Ad haecille Reginam priuatim alloquitur, adit Proceres, separatim voce, stylo, manu quantum conniti potest, labentem sustinet pietatem. Cum autem priuatim ac publice Dei causam in regia procurasset, ad populum quoque Parisiensem deriuare operam suam cupiens, cum Reginae ac Legati gratia Parisios migrauit: praesertim quod haereticos si non in templis, at publice in hortis, et in propatulo aedium concionari cognouit audientibus Primorum quibusdam palam, vt auctoritate sua ad audien dum multos pellicerent. Hîc igiturzelo Dei, et vltimae necessitatis consideratione stimulatus sacer athleta nunquam interquiescens, nihil non tentans, qua placandis superis, qua generi omni hominum vel corrigendo, vel confirmando intentus, mirum profecto est, quam multa conatus sit. In templo S. Augustini Religio sis <note>209 Lainij coneiones.</note> libentibus conciones ltalico sermone per sacrum Domini Aduentum habuit, multis confluentibus Italorum Gallorumque. Nec pauci haereticorum quamuis primo irrisuri accederent, conuersi dein de sunt, et ad ortho dox os reducti. Et quoniam videbat ad longe plures fundi vtilitatem posse, si Gallice verba faciens ab im perita etiam multitudine intelligeretur; vt vsum eius linguae repeteret, ad virginum monasterium, quas Dei filias vocant, Gallice ad hortationes in stituit, vnde mox in structior in arenam, et in publicum quasi armis detersis prodiret: interimque dum in priuato tentat se, exercitatio ipsa effectu vacua non esset. Adijt omnia Discentium Collegia, quae sunt multa Parisijs, omnia item coenobia Religiosorum. Conuenit concionatores viritim, praecipuotque Sorbonicorum Doctorum, multos e Magistratibus atque principibus viris: multos quoque e <note>210 Monita Collegiorum Parisiensium Rectoribus,</note> praecipuis nouorum dogmatum studiosis. In Colegijs Rectores alloquens ad hortabatur, vt quatuor res praecipu e curarent. Primum, vt Magistri iuxta atque discipuli recte pieque viuerent, et omni studio eo maxime tempore noxas vitarent. Morum enim corruptio efficax est corruptela opinionum. Deinde, vt neminem paterentur e suis ire auditum haereticos. Tertio, vt si quos in familia ac coetu suo reperirent peste attactos, segregarent protinus et eijcerent; ne contagione sani afficerentur. Postremo, Collegae vna omnes quotidie supplices Deum rogarent, vt hanc haere sis poenam, omnium poenarum grauissimam, propter populi scelera immissam auerteret. Haec vbique modeste docens, perque studiose commen dans Collegia omnia singillatim percurrit. Rectores in ijs omnes atque Primarios incorruptos atque integros reperit, ac valide animatos ad religionem tuendam: gratijsque comiter actis polliciti sunt, quae <note>211 Praepositis Religiosorum.</note> bene is monuisset, se cum fide ob seruaturos. Praepositos autem Religio sorum aeque Mendicantium et Monachorum adhorta batur, quando ea tempora essent, maiore et ipsi cura conseruandae inter suos religio sae disciplinae, studioque virtutis amplificando insisterent: eaque populis vitae exempla, quae tempestas requireret, ex hiberent: deinde, vt quotidie praecipuas pro ea re institui curarent preces, vti monitos dixi Collegio rum Moderatores. Super haec darent operam, vt confessarij et concionatores ipsorum curae subiecti populum ad poenitentiam, ad correctionem morum, ad preces pro praesenti calamitate facien das in citarent. Munere eo dem proportione quadam in sacris aliquot gynaeceis, et hospitijs publicis functus est, et omnibus generatim prudentia vin et caritas mire placuit, nec mediocri incitamento fuit. Concionatoribus auctor erat, vt populum ne quaquam ad seditionem, sed ad impetran dam ab Deo pacem atque misericordiam supplicibus votis, et mutatione morum impellerent. Id ipsum Curionibus suadebat, adijciens praeterea, vt impense cauerent ne quam ipsi Clericiue sui auaritiae speciem, et materiam ob latran di praeberent intentis <note>212</note> in occasionem haereticis. Praecipuos Sorbonicorum Doctorum admonuit, non modo vt precibus, sed etiam vt in suggestum progressi verbo Dei Ecclesiae calamitatib us subuenirent. Id enim esse tempus, quo minime oporteret acceptum a Deo talentum defodere; sed quo, vt quisque maxime esset armorum diuinorum peritus, ita militiae partem maximam deposcere sibi deberet. Magistratus rogauit, vt praecipua cura in Reipublicae iustam admini strationem in cum berent: fidem Catholicam firmissime retinerent: eamque atque eius propugnatores omni ope protegerent. Nec potuit sibi temperare, tanquum metueret, ne, si quid omisisset, per id potissimum medicina impediretur; quominus praeter Reginam Matrem, Regem quoque Nauarrae, eiusque coniugem, et Principem Condaeum fratrem, ac prope singulos Galliarum Proceres seorsim adiret, adhortans maxime ad rem Tridentini Concilij promouen dam, ex eo que controuersiarum explicationem petendam. Quod vt nominatim Priancipi Condaeo haeresum acerrimo propugnatori, et morum corrigendorum plausibilem speciem assidue obtendenti facilius persuaderet, orationem ad eius sensum <note>213 Verba Lainij ad Condaeum Principem.</note> hoc tem peramento accommodauit: Excellentissime Princeps, viam inire idoneam, qua nouae Ecclesiae cum Romana veteri, a qua discesscre, concilientur, quanti non ad pacem modo et quietem ciuilem, sed multo etiam magis ad aeternam salutem tot pereuntium animarum intersit, minime arduum intellectu est. Etenim cum vera Ecclesia non nisi vna sit, extraque eam spes salutis nulla sit, si haec est Romana vetus, sane actum est de reliquis: si forte nouarum aliqua vera est, item infelix est conditio reliquarum: eo rumque caritas, qui sunt in Ecclesia vera, postulat, vt curent ad eamdem caeteros aggregare. Coniunctionis autem ratio cognitis dissidij ac disiunctionis causis, peruestiganda est, vt ad remouen das eas incumbatur. <note>214 Vnde haresum accersita occasio.</note> Porro causae potissimum fuisse videntur duae: altera Ecclesia sticorum vita; quae re vera in moribus, suorumque functione munerum correctione haud modica indiget. Mala enim horum exempla tantum praebuere offensionis, vt quorum vita contemptui suit, eorum pariter contempta
<pb id='s210' n='210'/>
doctrina sit: iniuste id quidem. Nam Scribae quoque et Pharisaei improbi etant, et tamen Christus ait; Super cathedram Moysi sederunt Scribae, et Pharisaei; omnia quaecunque, dixerint vobis, seruate et facite: secun dum autem opera eorum nolite facere. Verum iusto iudicio permisisse, Deus videtur, vt sal infatuatum concul caretur, idem tamen con culcantes iudicaturus. Altera dissidij causa fuit, quod in cultum diuinum siue ex inscitia, siue ex auaritia, siue aliunde irrepsere vitia, <note>215 Remedium haeresum.</note> quaedam, quae abalienationis causam praebuerunt. Ergo remedium ad disiunctionem tollendam esse taledebet: quo et duo haec mala remoue antur, ac simul de concilian dis dogmatibus agatur in spiritu caritatis, et non contentionis. Tale autem hoc videtur. Papa Oecumenicum edixit Concilium; acciuitque vniuersos, qui iure, aut consuetu dine adesse generalibus Concilijs solent. Hi sunt non soli tantum Episcopi, sed Abbates quoque et Religiosorum Ordinum Praepositi Generales: praeterque hos alij viri docti, saltem vt suadendi consulendique ius habeant. Quocirca faciendum videretur, vt e regno Galliae probi doctique permulti ex Episcopis, Abbatibus, Doctoribus, alijsque idoneis viris mitterentur: qui copiosum ac floridum suffragiorum num erum vel statuentium, vel suadentium efficerent: qui cum a prudentia, tum a doctrina merito auctoritatem haberent: possetque capitibus eorum negotium dari, vt serio reformationem morum vrgerent. Idem cum Philippo Rege, idem cum Caesare agi posset, vt de mandarent suis. Nec dubito, quin pro eo, quantum hi Principes Cleri emen dationem optant, paratissimi sint suturi: idque eo procliuius sieret, quod suapte sponte paratus Papa est, vti potest de <note>216</note> Legato cognosci, imperare inprimis, vt de reformatione agatur. Quapropter si accedere voluntatem Principum viderit, idem impensius exequetur. Iam Concilium cum plane liberum sit, in eoque serio de correctione sit agendum, videtur aequum, vt capita nouarum Ecclesiarum in Gallia, Germania, et vbi cunque locorum sunt, eo conferant sese, vt et monitis correctionem suis iuuent, et de controuersis suis dogmatibus disceptent: spesque est fore, vt sanctus Spiritus verae auctor vnitatis et pacis, quemad modum in alijs Concilijs in eius nomine congregatis adfuit, et fidei controuersias diremit magnas, ita in hoc quoque adsit; et dissidia, quae in praesentia terrarum permiscent orbem, componat. Quod si nouarum Ecclesiarum hominibus haud quaquam placeret de dogmatibus suis ex maiore totius Concilij suffragiorum numero decerni; in promptu est via, quae in Concilio Ferrariensi et Florentino sub Eugenio Quarto est inita, cum Graeci Latinis reconciliati sunt, totidem vtrimque constitutis, qui absque suffragij latione, sanctarum Scripturarum inter se Doctorumque locos acrationum momenta expenderent. Securique sint nouarum Ecclesiarum homines bene se acceptum iri et humaniter ante postque consen sionem. Pro qua equidem vel centies, si toties possim, mori non abnuam. Atque hoc pacto ex dissi dij malo emendationis in Ecclesiae capite ac membris bonum <note>217</note> existeret. Haec Lainius cum dixisset, visus est Condaeus Princeps vehementer probare: eademque scripta sibi tradi iussit. At Lainius Bezae quoque ac, caeteris haereticorum ante signanis omni ope suasit, vt adirent Concilium; ibique studio veritatis cognoscendae de placitis suis disputarent. Nec optimum illi Patris consilium visi sunt in praesentia parui facere. Caeterum cum neque Dynastas haereticos studium religionis, sed potius regnandi cupido transuersos ageret, nec haeresum inuentores spiritu veritatis, sed contentionis, superbiae et blasphemiae agerentur; nihil mirum est, si haud per errorem, sed vitio animi sponte aegres centibus medi camenta salubria, nec verbo dam nare licuit, nec re placuit experiti. At sincerus Dei seruus Lainius in coenobijs et monasterijs obeun dis cum quaedam inopiae diffi cultatibus pressa reperisset, ab Cardinali Legato opportunam <note>218 Lainij caritas.</note> illis opem impetrauit. Quippe quem Christi caritas vrget, nulla dissimulare nouit aliena mala: et quemad modum prima habet animorum remedia, ita humanarum leuamenta necessitatum non omittit. Cum vero Pater admoneretur, vt affectae valetu dinis suae rationem haberet, nec eam totum diem vastam vrbem circum cursans pedibus profligaret, responde bat, Sinite me modicum hoc laboris assumere. Nequaquam mihi nunc licet religionibus celebrata longin quarum regionum loca visere, non sacrarum stationum causa Romanas lustrare basilicas: hae meae nunc peregrinationes, hae stationes sunt. Neque hac modo sedulitate tanta, sed tota vitae quotidianae forma mirabile exemplum exteris dome sticisque praebebat, nulla in re a communi Sociorum seueritate discedens. Talibus in officijs omne sacri Aduentus Domini, et reliqui anni tempus haud vn quam intermittens cum assiduis gemitibus et lacrymis apud Deum communem Ecclesiae, totque pereuntium ac periclitantium animarum causam agere, ac misericordiam exposcere, circumeundo, adhortando, scriben do constans et alti animi Christi miles ab sumpsit.</p>
<p><note>219 Consaluus Silueria Manomotapae Regem adit.</note> Transmarinae interim hoc anno prouinciae non solum militantem Ecclesiam nouis auxere neo phyrorum manipulis, sed etiam trium phantem inclyto duce Consaluo Silueria. Is Cafribus (quae foedissima AEthiopum gens est ad promontorium Bonae spei) immaculati Agni Christi sanguine dealban dis intentus, ad Manomotapae maxiraum per ea loca Regem profectus, postridie sacri Christi Natalis regiam in vrbem, vti anno priore demon stratum est, pedem intulit. Rex, quoties vsus ferat, militum centum millia cogere sub signa fertur: triginta millia circa se in vicinis pagis disposita omni tempore, velut praetorianam cohortem habere. His hac tempestare Lusitanus vir praeerat Antonius Caiadus Regi percarus: eumque confestim Rex ad salutandum Consaluum (quippe quem non virtute solum et sanctitate, sed et natalium splendore nobilem audierat) cum muneribus misit. Munera erant auri ingens pondus, boues permulti, <note>220 Regia dona remittit.</note> famulique domesticos in vsus. Sanctus animarum mercator, qui caeli daturus, non quae siturus terrae veniebat thesauros, officio se remissis cum gratiarum actione donis, renun ciari iussit: ex ipsomet Antonio posse Regem cognoscere, quod genus auri, et quarum copiam rerum petitum in
<pb id='s211' n='211'/>
ea loca penetrasset. Nihil enim regium velle, sed ipsummet Regem: quem caelestis regni, aeternaeque felicitatis compotem faceret. Eam excelsitatem <note>221 Perhonorifice tractatur a Rege.</note> animi admiratus dicitur Rex. aduenientem certe mox Patrem ad se non vsitata honoris significatione excepit. Nam que in intinum conclaue regium cum mortalium nemini, ne stipendiarijs quidem Regibus pateat vnquam accessus, sed e foribus eum alloquantur, nec ad colloquium nisi pedibus nudis ire fas sit; Consaluum calceatum in ipsa penetralia introduxit: mediusque ipse consistens, assidente ex altera parte matre, considere eum ex altera iussit. Antonius Caiadus, qui interpres adhibebatur, prae foribus eonstitit. Consaluus ante omni Regi pretiosae vestis aliquantum, quod ex India Mozambicoque vectum Senae reliquerat, et tandem inde perlatum erat, dono dedit. Quo Rex comiter accepto, perseuerans in sua illa rerum, quas ipsi mirantur, ostentanda magnificentia vicissim e Consaluo sciscitatur, quantum feminarum velit, quantum auri, quantum agri et praediorum, postremo quam multos boues. Quippe bobus apud eam gentem <note>222</note> haud minus quam auro pretium ferunt esse. Ad quae Consaluus conuenienter ijs, quae per Antonium primo nunciarat, cum se nihil extra ipsum Regem respondisset optare: quippe qui aurum, et humana posthabuisset omnia meliorum bonorum cupidine; quae ipsi Regi ostensum veniret; patiter viam demonstraturus, que madmodum ne morte quidem regnum amitteret, sed melius inchoaret; admiratus ille, et ad interpretem conuersus, Profecto necesse est, inquit, qui nihil horum cupiat; quae caeteri vsque eo mortales amamus, is alia quadam ab communi natura constet, atque adeo ex genere herbaceo sit ex oleribusque prognatus. Ita Barbarus locutus est, cum verius esset pronunciaturus, sic eminenti supra homines ab Deo esse originem. Tum prolixe omnia rursum pollicitus quam maximo cum amore atque honore verborum dimisit. Consaluus ad mapale suum reuersus, plerumque temporis in propitiando Deo ponebat. Mapale idem pro diuersorio ac templo erat. Excitauerat aram in eo, et pro copia praesenti ornatar, beatissimae Dei parentis imagine pereleganti proposita. Ibi dum quotidie more suo rem diuinam facit, Procerum quidam Cafrum conspecta obiter e foribus imagine Virginis, ad Regem deferunt, Lusitano sacerdoti pulcherrima domi forma puellam esse: atque vt eam sibi deposcat, hortantur. Mittit absque mora Rex, qui renunciet, auditum sibi illum coniugem secum aduexisse: eam sibi vt videndam praebeat etiam atque etiam petere. Errotem facile intellexit Pater, et occasione libenter <note>223 Regem in stituit Christiana disciplina.</note> vtens, vt auspice ac patrona Dei Matre Euangelicum opus exordiretur, tabulam pretiosa inuolutam veste affert ad Regem. Hîc, vt rudem animum nondum nisi terrena sapientem ad sublimia sensim erigat, et ad venerationem debitam praeparet, pauca praefatur de vno summoque rerum auctore ac principe, deque filio eius, qui hominum causa intemeratae Virginis sinu conceptus Deus idem et homo sit: penes quem rerum omnium potestas, vitaeque et mortis arbitria, coronae ac sceptra Regum atque Imperatorum omnium. Eius itaque, a quo vno et petenda et expectanda sit salus, non quidem Parentem ipsam, quae caelum beata pollensque incolat, sed Parentis effigiem ostensurum se, et ipsam, vt tantae maiestatis subijcientem oculis formam, veneratione dignam. Proinde ipse quoque Rex veneraretur in ea potentissimam terrae caelique Reginam, Deique ac Domini sui parenrem. Talia dicens cum obseruantia summa Pater simul procumbit in genua, sinul integumento summoto repente imaginem aperit. Ad angustum eius conspectum commotus Rex et ipse venerabundus prosternitur. Inde per otium diu contemplans, quo intuebatur attentius, eo maiestas barbarum animum magis ac magis imbuebat. Itaque orare Consaluum institit, ne donare sibi grauetur. Pater non modo nihil morae fecit, sed quo honorificentius haberetur, sua manu in cubiculo regio, quod sacelli in morem aulaeo magnifico vestierat, collocauit, sperans clementissimam Parentem aditum Deo filio in Regis et popularium mentes patefacturam. Ac sane retulere postea Lusitani, noctibus <note>224 Beatissima Virgo Regi apparet.</note> deinceps circiter quinque Reginam caeli in ea ipsa, quam tabula referebat specie, diuina quadam Sc et iucundissima circumfusam luce, pleno maiestatis ac suauitatis ore, semisopito Regiadstitisse, et benignitate quidem summa visam eum affari, verum incognita lingua. Quod cum ille rei nouitatem admirans matri, itemque Lusitanis narraret, qui statim renunciabant Consaluo; postremo ipsum acciuisse Consaluum valde anxium ac dolentem, quod sermonem Reginae eius, quae se singulis affaretur noctibus, percipere nequaquam posset. Cui Pater, nimirum eam esse linguam diuinam, quam nemo intelligeret, nisi qui sacrosanctam silij eius Reginae legem ac disciplinam amplecteretur; eumque, vti par erat, qui Deus esset verus, totius humanae gentis Redemptor et vnica spes, pie sancteque coleret. Quae Rex audiens probare visus est. Et quanquam in praesentia non nisi benigni oris assensu, et vultus hilaritate significauit Christianum fieri velle; biduo tamen post diserte per Caiadum de nunciat se pariterque Reginam matrem apud <note>225 Rex et eius mater baptizantur.</note> animum suum statuisse dare Christo nomina: quare ad impertien dum ipsis baptismum primo quoque veniret tempore. Consaluus laetus successu, Deo Deiparaeque gratias agit: tum aliquot diebus in catechismo consumptis, vbi maturum visum est, quinto circiter et vigesimo ab suo Manomotapam aduentu die, vtrumque pompa et gratulatione magna sacro fonte perfudit; Regemque <note>226</note> Sebastiani in Lusitani Regis gratiam, matrem vero Mariae nomine, vt ipsa caeli Regina, quemadmodum coeperat, patrocinium eius regni gereret, appellauit. Eo ipso die obseruantiae et amoris ergo de pretiosa veste, quod supererat, aliquid Regi donauit: eique vicissim Rex, quoniam aurum vt acciperet, adduci non poterat, boues dedit centum. Quos Pater protinus ad Antonium Caiadum caedendos distribuendosque inter pauperes missos, nouam hecatombem multo priscorum celebratis illis praestabiliorem fecit. Tantamque beneficentiam Rex ac populus vniueresus eo suspexere ac celebrauere magis, quo nota
<pb id='s212' n='212'/>
minus est liberalitas inter Cafres: apud quos vitio stolidae mentis inueteratae que barbariae, omnibus ignoratis virtutibus proxime ferinum vita agitatur ritum. Ad quas densissimas tenebras tandem Euangelij luce dissipandas videbatur quaedam maturitas appulisse. Namque post Regem e primis ferme regni ad sacrum fontem accêssere facile trecenti, praesidia religionis ac semina futuri. Qui deinde ita Consalui delectabantur consuetudine, ita iucunde de sanctis Christianae disciplinae mysterijs vel disserentem audiebant, vel interrogabant, vt ab eius latere auelli vix possent. Iidem plurima ad victum delicatiora ferebant, mittebantque quotidie. Sed Consaluus <note>227 Consalui vita aspera.</note> tanquam sibi iam praesentiret nequaquam longum patientiae restare cursum, longe solito arctiorem omnis asperitatis inierat viam. Nihil eorum, quae donabantur, attingens, sed ad inopes mittens, neque vllis omnino vescens carnibus, perexiguo dumtaxat cocto milio, herbisque et siluestribus pomis naturae medebatur infirmitati. Atque vtinam fuisset, qui diligenter eius acta exploraret, notaretque, vel aliquid ipsiusmet extaret litterarum, vnde interiorum eius animi sensuum et actionum specimen caperetur. Haud dubium, quin multo admirabilior narratio foret. Nunc autem litteras, quas a Consaluo ad Quadrium fuse scriptas Caiadus retulit, idem confirmauit perijsse. Haec vero, quae narramus idem Caiadus, alijque Lusirani ab Manomotapa reuecti, constanter quidem ac fideliter tradiderunt. Sed, vt erant interioris sanctitatis aestimatores parum periti, merito fragmenta quaedam vitae beati Martyris, et tanquam putamina nucleo cassa videri possunt. Certe id constat, cum genere vitae sanctissimo, tum studio proximorum salutis acerrimo tantum sibi fidelem Dei administrum conciliasse fidei et caritatis, omniumque animos vsque eo permiscuisse, vt in Christianam religionem Manomotapa omnis cum <note>228 Consaluo Mahometani necem moliuntur.</note> regno breui ventura videretur: cum aeternus Christi et probitatis hostis Satan, eiusque importuni satellites Mahometani tam laetas spes cum infinita earum gentium pernicie succiderunt. Mahometani quatuor potentes et vafri homines, et apud Regem gratiosi, pro capitali odio, quo ab Christianis dissident sacris, veriti ne, si Euangelij sanctitas tam se late funderet; Alcorani sui impura superstitio pessum iret, vnaque eorum per eas terras quaestuosa negotia ruerent; inter sese contra caelestem praeconem impie fraudulenterque coniurant. Princeps coniurationis fuit quidam nomine Mingoames, ciuitate Mozambicenus, professione inter Mahometanos Antistes. Cacizios vocant. Hi de suo collatis, longeque ab aliis de secta corrogatis donis ad Regis animum expugnandum, simul coram per sese, simul per improbum delatorem Regi suspectum Consaluum reddunt. Eum missu Proregis Indiae, et Praefecti Sofalae, et Ceputi eiusdem Sofalae Regis ad explorandum Manomotapae regnum, solicitandosque ad defectionem populos aduenisse, vt motibus excitatis, ipsi deinde infesto cum exercitu subsecuti opprimant Regem: occupent omnia. Ad haec Consaluum magum esse teterrimum, varijsque veneficijs instructum ac medicamentis venisse ad incolarum peruertendos animos, Regemque mactandum. Quicunque caput suum perfundi aqua paterentur, conceptis Langariorum (ita Lusitanos appellant) verbis a Consaluo pronunciatis, confestim velint nolint iugo eius ceruice subdere: idque iam alibi experimento compertum. Nam his ferme artibus Mozambicum et Sofalam ipsimet Regi Manomotapae erepta, et pleraque Indiae in Lusitanorum potestatem per summam iniquitatem abducta. Ergo videret Rex, quid facto opus foret. Si veneficum adeo potentem abire permittat incolumem, nihil profecturum. Certo cognitum sibi, fore, vt ciues in eius digressu inter sese concurrant, mutuisque se caedibus amentes lymphatique conficiant. Vnam itaque viam salutis relictam, si maturet: homineque adeo tetro sublato de medio, regnum sibi, vitam omnibus cum libertate conseruet. <note>229 Rex ad Consaluum necandum inducitur.</note> Rex adolescens aetate erat, et, quod omnium instar est, Cafer: quo nomine exlegem significant. Ergo necsatis ad praecauendas fraudes vel ab ingenio, vel ab aetare munitus, mobilis idem natura, et supra modum cupidus, haud magno negotio inductus est. Idem et matri, feminae nihilo melius aduersus fallacias praemunitae, non difficile persuasum est: primo quoque tempore <note>230 Praesentil imminentem sibi necem Consaluus.</note> Consaluum opprimi necesse esse. Id siue coniectura, siue diuinitus Pater cognosset, antequam vlla ad alios manaret suspicio, Antonio Caiado praedixit, Regem sibi necem moliri: paratumque se ad finem adeo beatum ex Dei voluntate imponendum peregrinationisuae. Antonio, qui norat, quo caritatis et obseruantiae gradu apud Regem eiusque matrem modo vir Dei esset, res ita incredibilis visa est, vt subridens reiecerit. Sed idem mox animum Regis cum explorasset, in cogitato fixum sacrilegio reperit, et frustra remouere, et vanas ex animo suspiciones abolere tentauit: tantum expressit, vt iterum se deliberaturum reciperet. In consilium adhibiti ijdem, qui conspirationis nefariae et capita erant. Nec in consultationem reuocata nex, sed tantum de necis genere disputatum. Quod tamen Rex dissimulatione cruenta tegens, Caiado respondit, id modo decretum, vt procul ab regia in vicum Tete amandaretur. At Consaluus, quem diuino collustracum lumine humanae fraudes nequaquam <note>231 Parat sese ad necem.</note> fallebant, ab Caiado vehementer institit, duos tresue Lusitanos, quos nominabat, confestim ad sese ad duceret. Constitui enim hodie, inquit, et confessiones vestras excipere, et sacrosancta vos Eucharistia reficere: quod nisi hodie fiat, postea non licebit. Aberant ij. Itaque dum ab Antonio euocantur, seroque veniunt, Pater ad meridiem vsque frustra praestolatus, sacrificium peregit: et quas consecrarat diuidendas euocatis hostias, nequid indecori contingeret, ipsemet sumpsit. Deinde ex catechumenis, qui instructiores erant circiter quinquaginta, sacro tinxit lauacro: quibus nonnihil, quod supererat vulgarium vestium, ad corporis cultum, et rosaria ad precandum, et praeclara monita ad recte viuendum dedit. Lusitani sub vesperam adfuere: quos Pater confessionis Sacramento, quo iam licebat vno, purgatos, mira vultus hilaritate, animique tranquillitate studuit confirmare, ad omnem
<pb id='s213' n='213'/>
impense virturem adhortans, et vitam Christiano homine dignam inter eas nationes conseruandam. Iisdem quidquid librorum, et ad sacrorum apparatum habebat, dedit in aedes Antonij deferendum, vna sibi Domini e cruce pendentis <note>232</note> effigie, duobusque cereis reseruatis. Hinc tanquam ad Agni nuptias propediem ingressurus nouam induit tunicam, et Clericorum candidum amiculum (cui superpelliceo in libris ritualibus nomen est) superinduit. Adfuit sub vesperam rursus Caiadus, et talem ornatum miranti laetus Pater leniter manu pectus prehendens, Antoni, inquit, profecto paratior ad mortem obe ndam ego sum, quam inimici ad inferendam. Regi autem matrique eius, quod per simplicitatem ille adolescens, haec femina Mahometanorum astu in fraudem inducti sunt, libenter ignosco. Quaesoque, et oro Deum, vt quidquid haec regna poenarum debent, in vnum me caputque conuertat meum. Tum attonitum prope Caiadum aegre perpulit, vt domum sese reciperet. Credo equidem miraturos homines, quod mihi quidem venit in mentem mirari, si quanta fertur apud Regem gratia Caiadus, et opibus ijs pollebat, totque armatorum millibus praecrat, quid ita non vltra adnisus sit, vt periculum summoueret, vel certe rem traheret, cum fuga, latebtis, praesidijs, consilio tantisper declinare discrimen potuerit? Vt cuique libitum fuerit, opinetur. Vero mihi simillimum fit haudquaquam eum induxisse in animum credere vsque adeo discrimen vrgere. Itaque cum summo dolore auulsus a Patre, confususque, necsati apud se statuens quam in partem ferretur, cum talia ab viro Dei, talia ab Rege, et parente eius audisset; satis putauit famulos duos mittere (quod continuo fecit) qui ea nocte apud Patrem excubarent, seque, siquid ingrueret, admonerent. Nihil illi profecere aliud, quam vt quae consecuta sunt, cognoscerentur. Illi natrauere Consaluum noua illa tunica, sacroque fulgentem amiculo pro diuersorio in area ad multam noctem citatis praeter morem gressibus inambulasse, oculis identidem intentis in caelum, manibus modo sublatis, modo in crucis figuram extensis, suspiria crebra ex intimo corde ducentem. Agnosceres emicantem iam animum in beatam <note>233 Consalui Martyrium.</note> lucem, moraeque impatientem, et gestientem ex corporis custodia exilire. Vbi diu sic ambulauit, suum demum tugurium subijt. Hîc cereos, quos reseruarat, duos accendit, et cruce statuta in medio hinc atque hinc ad latera eos collocat; prostratusque in genua aliquamdiu persistit orans. Tum in storea ex arundinibus texta corpusculum suum reponit. Ita iacebat sub vmbra Domini sui e patibulo inter faces pendentis, vt moribundi componi solent. Et quantum existimare licuit ambulatione, aestu animi longaque vigilia fesso irrepsit somnus. Id vbi ex insidijs dudum ad caedem nefariam missi satellites, nec ausi vigilem aggredi, conspicantur, illico circiter octo irrumpunt. <note>234</note> Praeibat inter barbatos homo nobilis Mocurumes nomine, tanquam alter Iudas. Nam consuetudine, frequentique mensa singularem B. Martyris caritatem expertus erat. Hic ferocia barbara tugurium ingressus in iacentis pectus toto impetu deiicit sese, opptimitque. Inde bini brachia, totidem crura arripiunt, et sublimem tollunt: duo funem collo implicant, quo vtrimque adducto beatus Dei praeco ingentem ex ore et naribus sanguinis copiam effundens victorem spiritum Conditori suo reddidit. Quid, vbi sensit beatum adesse, tamque diu expetitum tempus, fecerit dixeritue; vt gratias egerit, vt se in holocaustum Christi holocausto adiungens, diuinissimae obtulerit Trinitati; vt pro carnificibus, qui sibi tanti erant boni administri, fuderit preces, aliaque his similia, quoniam qui obseruaret ac proderet nemo fuit, quisque ex tota Consalui <note>235 Consaluin prasensit se Matyrem fore.</note> vita coniectet. Namque ipsum olim Consaluum pro certo Lusitani produnt Conimbricae, cum homini adfuisset, dum pro maleficijs laqueo necaretur, post acrem ad circumfusam multitudinem adhortationem, dedisse se in preces: dumque pro demortui anima supplex agit ad Christi Domini cruciatus cogitatione lapsa, institisse obsecrare, vt sibi pro ipso vitam donaret effundere: in eoque precationis aestu cognouisse diuinitus non modo se pro religione occubiturum, sed etiam quo genere mortis occubiturus esset: itaque et Socijs alias ex occasione, ac nominatim Leoni Henricio virtutis praestantis viro id prodidisse: et Olisippone inter concionem insolito quodam gaudio exultantem collum cum ostenderet, se id tanti facere dixisse, quanti rerum humanarum nihil; quod strictum olim pro Christo nobilem sibi praebiturum martyrij palmam esset. Ergo votorum summa potitus suorum quo gaudio triumphauit? At barbari non eo contenti parricidio, sacrilegas in Christi Domini signum inijciunt manus, id que per summam impietatem comminuunt obreruntque. Inde iterum rabie in sanctum Martyrem versa, venerandum eius cadauer vestimentis stimulante auaritia exuunt: cumque applicitum carni textum ferro cilicium reperissent, hominem acerbius detestatum, tanquam sine dubio veneficus importunissimus esset, qui ita ferro indueretur, reste alligatum artractumque in profluentem amnem abijciunt. Quippe hoc addiderat mendax Mahometanorum impudentia, periculum esse, ne cadauer ipsum tam malefici hominis si sub dio putresceret, veneni sui peste vndique diffusa cuncta corrumperet. Id quoque praecognitum olim Consaluo ferunt. <note>236 et suum cadauer abijciendum.</note> Atque adeo tum ab oratione digressus quondam Conimbricae sancto quodam ardore aestuans in culinam ad famularia ministeria ingrederetur, dixisse, Exerce hoc frater iumentum, exerce (suum corpus significabat) erit cum Dei causa raptetur; atque, vt sine nomine ac sine honore lateat, proiiciatur in flumen. Sublato parente vocantur in periculum filij. Etenim Rex, quo coeperat porro <note>237 Periclitantur Christiani post necem Consalui.</note> ruens furore, Christianos pariter quinquaginta, quos pridie Consaluus vltimum sui Apostolatus partum Christo genuerat, rebus ab eodem donatis spoliari, et morte affici iubet. At id simul atque regni Proceres cognouere, indignitate rei permoti, consensu adeunt Regem; atque, Si hominibus his, inquiunt, moriendum ideirco est, quod aquam infundi ceruicibus suis ab Myste Langario permiserunt, eadem omnium nostrûm et vero tua quoque causa, Rex, est. Vno omnibus eodemque pereundum est casu, vti pariter
<pb id='s214' n='214'/>
in baptismum vnum eumdemque capita dedimus. Hoc conuicium Regis vesaniam coercuit. Eumdem Lusitani biduo post, simul viderunt mora quoque interposita sedatiorem, conueniunt, libereque edocent quam immani scelere sese obstrinxerit; nec dubitant, postquam non modo innocentiam Patris, sed etiam eximiam sanctitatem exposuere, et generis quoque claritudinem opesque commemorarunt, terrores adijcere, denunciantes non Deum modo graui supplicio famuli sui innocentissimi, sibique acceptissimi, sed etiam homines viri nobilissmi indignam necem bello atque armis vlturos. Rex magnum praese perpetrati facinoris dolorem ferens, culpa in suasores reiecta, eorum duos, vt fama fuit, occidit: quod sane non difficile creditu facit, vel poenitentiae dolor, vel simulandi cupido, velcerte vilitas inter Barbaros capitum. Doli auctor Mingoames, et alter, rem odorati fuga sibi consuluere. Nec vero falsa vaticinati sunt Lusitani supplicia, vt suo dicendum loco erit.</p>
<p>Hunc habuit gloriosum Consaluus finem nocte, quae illucescebat eo anno in quartam ieiunij magni Dominicam, eamdemque quintam decimam <note>238 Breuiar ili vitae Consalui.</note> Martij lucem. Vir fuit Consaluus ad praeclaras res agendas humanis, diuinisque, et naturae praesidijs apprime instructus, nobili genere, viribus firmis, apta dicendi copia, mireque prompta, excellenti doctrina: quam laurea quoque Theologi Doctoris ornarat. Sed multo magis sanctis animi abundabat bonis. Acerrimus erat mundi, suique met contemptor; macerando per inediam, verbera, aliasque asperitates corpori, silentio item atque orationi deditus extrapotius, quam intra modum. Ortus est Almerini prope <note>239 Ortus et indoles puerilis.</note> Olisipponem septimo Kal. Martias anno salutis humanae supra sequimilleimum vigesimo sexto. Parentes habuit Ludouicum Silueriam Sorteliae Comitem, et Beatricem Cotiniam: quae liberos viro enixa nouem, dum decimum Consaluum parit extincta est. Ea triduo ante partum vagientis in vtero vocem exaudijsse fertur: siue ipsius casum parentis portendere visus sit praematura querela; siue studium afflictandi se, et peccata hominum deplorandi insatiabile, tanquam humanas anticipare calamitates voluerit; parumque habuerit inchoare lucem a lacrymis. Nihil puer, nihil adolescens ex oblectamentis earum aetatum adamauit. Ludicra eius ad Deum Caelitesque precatio, pij codicis lectio, ex copia quae adesset, in egenos benignitas: aequalium puerorum vel tenuissimorum, si forte aegrotarent, aditis sordidissimis tectis, consolatio, reconciliatio dissidentium. Amor veritatis tantus (rara laus infirmioris aetatis) vt interrogatus de puerili errore, cum fassus esset, et increparetur, quod non modo sustinuisset committere, sed nec erubesceret confiteri, dixerit, cum rubore quidem ac dolore fateri se; caeterum erubescendum magis putare mendacium. Egregiam indolem iuuit et Religiosorum <note>240 Educatio.</note> virorum a prima aerate vsus. Namque Grammaticam in coenobio S. Margaritae ad Lusitaniae et Castellae fines a Franciscanis didicit. Deinde Conimbricam ad grauiores disciplinas missus apud Canonicos Regulares S. Crucis domicilium habuit. Hîc Sociorum nostrorum miratus exempla Mironi se excolendum per mentis exercitationem <note>241 Mironia de eo adolescente testimonium.</note> tradidit. Cuius rei successum ipse Miro his ad B. Ignatium verbis scripsit: Hîc nobiscum Procerum vnus, cui nomen Consaluus Silueria, Societatem inijt, recta admodum mente, eoque solum permotus studio, vt Deum quaerat, et omnia prae amore eius contemnat. Ita affectus ad exercitationes spirituales accessit, animo magna in aequabilitate ac velut ae quata lance constituto. In ijs cum eximia rerum Christi Domini, eiusque vitae notitia ad Societatem incubuit, et manere nobiscum decreuit: quod ante exercitationes perarduum ducebat. Adolescens est alto grauique iudicio, ad magna factus. Ad aeternarum veritatum perceptionem ac sensum venit; et inde commotus est. Videtur enim impressas habere in corde. Validum ac robustum est corpus: et vigilantia est opus in moderanda nimia in se ipsum asperitate: sed idem apprime docilis et credulus est, siquid moneas. Egregijs instructus est dotibus. Res est exempli praeclari, quomodo sese gerat, intueri. Etenim qui nuper tribus famulis, Magistroque morum viro graui stipatus incedebat, eum iam in culinae, alijsque domesticis operibus videre velut quisquilias abijcientem se; quamque ex animo ea factitet, res est profecto vnde Deus merito magnopere laudetur. Ingens in aula extitit motus eius causa: et propinqui, qui sunt magnae dignitatis personae, strenue dimicarunt: sed eius bene fundata constantia et fortitudo tum illis, tum etiam nobis pro miraculo est. Haec Miro in re praesenti de primis Consalui rudimentis <note>242 Vota Consalui, cum Societati se dedit.</note> litteris commendauit. Consaluus inter ipsas exercitationes praeter Religiosorum communia vota tria, vltro illa suscepit. Primum, nunquam neque directe, neque artificiose atque dissimulanter eorum relaxationem quaesiturum. Deinde, nihil vnquam pro spiritualis perfunctione muneris, ne stipis quidem accepturum. Ad haec nunquam sua voluntate nee Societatem, nec rationem vitae eius deserturum: quod si forte eijceretur, omni ope reditum curaturum: sique reijceretur, ac sibi integrum relinqueretur, quid in posterum sequi deberet, nunquam aliud vitae genus secuturum. Sin autem Religiosorum Ordinem alium Patres proponerent, nutui eorum omnino obtemperaturum. His rudimentis reliqua aetas praeclare consensit. Nihil illo laboriosius in salutem animarum, nihil in se atterendo implacabilius, nihil a propinquis et humanis necessitudinibus cuiusuis generis alienius. Excelsitas animi, constantia, fortitudo in gloriae diuinae causis aggrediendisac sustinendis, quanta in nullo prope mortalium audacia. Visum et sublimem a terra dum oraret: quaedam Vatum more praedixisse, aliaque mira edidisse, Lusitanae prouinciae historia, et Nicolaus Godinius, qui vitam B. Martyris cum cura Latine vulgauit, tradidere. Verum dissimulandum non est ex ardentissimo illo diuini nominis, et salutis humanae studio, ex eaque absolutissima forma religiosae perfectionis, <note>243 Aptior est ad parendum quam ad imperandum.</note> quam Societati propriam ducebat, factum interdum, vt abripi se vir acer longius sineret, quam moderatae videretur prudentiae conuenire: idemque sagacior ad intelligendum quid fieri oporteret, quam cautior in actione ad circumspicienda,
<pb id='s215' n='215'/>
spirienda, quae circumstarent eam singula, iudicaretur. Denique melius multo inferioris, quam Praepositi implere personam. Quin adeo ipsemet pro sanctae humilitatis amore non profiteri modo solebat, verum etiam (vt scripsit Patriarcha Nunnius) in beneficijs a Deo sibi praebitis numerare, quod minus esset ad imperandum idoneus. Caeterum cûm semper ad perfectam enixe virtutem incubuisset, animaduersum est magnopere intendisse conatum, ac totas laxasse habenas, vbi peruenit in Indiam. Anno M.D.LIX. exeunte iam Augusto quidquid librorum, et sacrarum reliquiarum, et aliud quiduis, quanquam cum Moderatorum approbatione habebat, sponte abdicatis, etiam Breuiario paulo elegantiore cum vulgari vilique mutato inter Nouitios secessit afflictando corpori, et orando Deo praeter solitum vacaturus. Mox vbi Prouincialatu abijt, omnes submissione sua parendique alacritate mirum in modum commouit: et tanquam id, quod est consecutus, agitaret animo ac praesagiret, aliquot dies recognoscendis quae de martyrio docet sanctus Thomas, insumpsit. Easque versanti curas oblata est ad Cafres profectio. Quam haud facile dictu est quanta ipse alacritate expetierit, quanta susceperit; quantumque talem profectionem difficultatum eius ac periculorum conscij Europaei iuxta Indique mirati <note>244 Consalui erga Deiparam pietas singularis.</note> sint. Postremo in tot beati huius Martyris virtutibus erga integerrimam Virginem Dei Matrem inenarrabilis obseruantia eminebat. De qua ita suauiter, frequenter, magnifice loquebatur (vt epistolae eius multae, quas ego vidi, testimonio sunt) vt praeclarissima tantae Reginae existimatione et amore plenum omnino ac redundantem animum sit agnoscere.</p>
<p>De beato Consalui exitu perlatis in Indiam nunciis, Antonius Quadrius, id ipsum vehementer optante Prorege, idoneam nauigandi tempestatem expectabat, vt Socios aliquot Manomotapam submitteret ad perse quenda incepta. Felix omnino incrementum initijs tam efficaci persusis sanguine promittentibus. Sed ea quoque sancta vota, ac iustae spes ad irritum cecidere, vti a legatione quoque in India ad Idalcanem sub id tempus destinata breuis dumraxat spei fructus <note>245 Legatio ad Idalcanem Regem.</note> effloruit. Nouus Rex Idalcan suscepto post patris obitum regno ad Gasparem Archiepiscopum Goam scripsit, rogans vt aliquot ad se viros doctos destinaret, quos ad religionem veram aperiendam cum Cacizijs suis committeret. Archiepiscopus Dominicanorum Vicarium, et Consaluum Rodericium e Societate legit, et Visaporam iussit contendere, ipsemet Goa abeuntes ad bonum spatium prosecutus. Magno animo profecti, nihil nisi inanem curiositatem in iuuene <note>246 Refrigestit Indorum conuersio sublata baptismorum magnificentia.</note> repererunt. Verum neque Goanum Collegium, quem sperabat hocanno Christianorum prouentum tulit. Causa haec fuit: Archiepiscopus, quem sub anni prioris exitum venisse demonstraui, incidit in felicissimae eius messis insolitam vbertatem, cum ingentia quotidie agmina Indorum ad fidelium coetum aggregabantur: continuoque quorumdam pecuniae potius, quam animarum studentium lucris praeoccupatus sermonibus, tanquam inuiti Indi ad baptisinum compellerentur; quicumque essent sacro abluendi fonte, si in plaga habitarent, in qua paroecia esset, quas multas ipse quoque instituit, in ea fieri id iussit: ac si quando maiestate maiore celebrandus baptismus esset, reseruauit sibi. Quae res pio consilio ab Antistite optimo instituta, successum haud perinde sortita est. Etenim cum singuli, aut certe pauci prope in tenebris, et in angulis sacra tingerentur aqua; ille autem splendor ex Goana magnificentia, ex numero candidatorum, ex nouo vestitu cultuque, ex nobilitate Lusitana, ac Proregis ipsius praesentia et oculis, caeteroque apparatu abesset; coepit tanti mysterij opinio et cupiditas rudem apud populum, qui vbique terrarum, sed ibi maxime, oculis ducitur, cadere et frigere. Adempta igitur celebrium baptismorum procuratione Goani Socij ad recentes Christianos doctrina moribusque sanctis studiosius imbuendos incubuere, dimissis e superioris anni instituto Dominica quaque feria binis ad varias circa Goam Ecclesias catechistis, qui cum bono semper catechumenorum redibant agmine: e quibus in Collegij templo peregrini modo, nec in certas contributi paroecias baptizati circiter quadringenti. Praecipuus in his fuit Malacensis Tumungamus (ita appellant, qui iurisdictionem inter Ethnicos Malacae supremam habet) quem et filium Regis Iantanae spurium ferebant. Is quorumdam insimulatus criminum ad dicendam Goae causam cum in libera custodia haberetur, quamuis saepe tentatus a Patribus nunquam praebere aures ad fidem hortantibus voluit, quoad pependit causa. Quippe (sicut ipsemet postea retulit) innocentiae <note>247 Ex factis Christianorum Ethnici de religione iudicant.</note> suae conscius, documentum religionis Christianae ex sententiae, quae de se ferretur, genere volebat capere. inique sane e priuatorum hominum facto, quos error aut prauitas saepe a recto detorquet, de veritate diuinae legis et sanctitate iudicaturus: at Christianos egregie admonens, quantum pruiata cuiusque vita demere, vel addere auctoritatis religioni sanctissimae queat: cui profecto si mores nostri responderent, nulla essent acriora hortamenta, nulla potentiora miracula id mortales omnes in eius obsequium beata captiuitate subdendos: nec iam (vt sancti viri pronunciant) alienus ab ea quisquam superesset. Tumungamus igitur vbi absolutus est, totumque iudicium sincere ac iuste tractatum vidit, tum demam vltro obtulit sese baptisino. In Collegio S. Pauli cum sua familia rudimentis fidei praeparatus, ingenti pompa, gratulatione populi, suique animi laetitia ad sanctum admotus fontem, Francisci <note>248 Vis sacri baptismatis.</note> nomen accepit. Praeterea renatorum in numero fuit puer octo circiter annorum, paralysi in eum locum redactus, vt pro deposito Ethnici parentes baptizandum deferri ad Patres iusserint, addita vltro conditione, vt, si forte conualesceret, vitam nosocomio ministrans omnem exigeret. Huic, simulatque sacris elutus est aquis, quaedam Petrus Alfonsus e Societate laicus, qui nosocomio praeerat, medicamenta ad hibuit; verum ita redijt valetudo, vt nemini dubium fuerit, quin diuina salutaris lauacri virtute reuocata sit. Postridie enim ad nosocomium se puer suis pedibus laetus et exiliens retulit. In Goano Seminario
<pb id='s216' n='216'/>
prae caeteris magnae spei adolescentibus vnus educabaturnomine Laurentius, quem Rex Soloris miserat Christianis cum disciplinis, tum moribus probe formandum. Hic Rex a mercatore (vt supra docui) Christianam legem edoctus, et sancta initistus vnda Malacam duobus ante annis scripsit ad Patrem Balthasatem Diazium, rogans, vt ad se suosque populares diuina planius lege imbuendos doctorem mitteret: cumque Pater socijs destitutus cum ingenti animi dolore ne quiuisset praesentem opem afferre, Rex, cui liberi non erant, fratris filium, qui olim magister inter suos esset, erudiendum vltro transmisit: isque in Goano Seminario in spem magnam educabatur hoc tempore. Cocini dubitatum hactenus an Collegium, an Professorum domus statueretur: sed ad initium Collegij, qui Grammaticam doceret Goa Quadrius hoc anno ire iu ssit. Ibidem templo Deiparae fastigium impositum. Bazaini amplius ac magnificentius, vt oppidi <note>249 Superstitiones sublatae.</note> frequentia, et messis copia postulabat, aedificari coeptum. Hîc ad superstitiones Ethnicorum euellendas cum alia, tum illud effectum est. Ethnici, postquam in balneo, quo prius ad expiandos, vt rebantur, a noxis animos abluebantur, Patres superioribus annis templum sanctae Cruci dedicarant; ad stagnum sex ab oppido passuum millibus transtulerant superstitionem, persuasum habentes, qui ibi certo die lauarent, noxa et poena omni exemptum iri. ad haec (quod certum ac praesens erat Satanae lucrum) vnus quotannis, qui se maxime probare pium volebat, in stagnum ex arbore in id impendente desiliens, nunquam postea apparebat. Hoc cognito Pater Christophorus Acosta ab Lusitanorum Praefecto manu militum impetrata, quo die impium fiebat sacrum, fugata Ethnicorum turba, comminutis eorum simulacris, fanis incensis, et praecelsa in eodem tractu statuta cruce, postremo stagnum vndique vaccae sanguine et intestinis, quod piaculum est apud Ethnicos inexpiabile, contaminauit. Ita sordes abactae sordibus, tartareae bubulis: quod mirere; cum adeo spurcitia omni daemones oblectentur.</p>
<p><note>250 Patris Maxei Prantudi res Damani,</note> Prancudus Damani prae caeteris nobilem feminam ad Christum conuertit, coniugem Praefecti, qui Damanum ipsum, quo tempore captum a Constantino est, obtinebat. Bello instante hanc feminam vir Surratum amandabat, cum a Lusitanis intercepta, felici (quemadmodum nominare ipsamet postea consueuerat) seruitute, filioram Dei libertatem adepta est. Non illa leuiter, neque continuo dedit Euangelio manus: verum quanta cunctatione susceperat, tanta susceptum constantia tenuit. Legati a viro ad eam tentandam missi, atque ipsa eius mater nec aduenire dubitauit, nec vllum obtestationum, blanditiarum, lacrymarum, atque eiusmodi lenium tormentorum genus destitit admouere. Sed contia Christiana heroina matrem quidem vicissim acricet obtestata est, vt ipsa quoque Christiana fieret, denuncians si id respueret, haud amplius sibi parentis futuram loco: legatos autem post longam altercationem moleste sibi caput perseuerantes obtundere, Patris Prancudi admonitu aggressa coram ijs catechismum pronunciare, et crucis sibi formare signum, repente ab se quasi <note>251 et Surrati.</note> daemones dispulit. Idem Pater anno ineunte Surratum contendit, quod Cadamessanus, cuius in dominatu oppidum illud et arx erat, ortus parentibus Christianae fidei desertoribus, significauerat de religione consultare se velle. Verum Mahometani Cacizij subterfugere certamen. Cadamessanus multa quaesiuit disseruitque, et cuncta valde probans, nihil certi statuens non procul <note>252 Mittiur in Molucas.</note> ab regno Dei relictus est. Prancudus paulo post reuocatus Goam Nouitijs instituendis praefuit, quoad in Molucas discessit. Eius in locum Arias Brandanus Damanum profectus ad caeteram messem octoginta Mahometanorum, quae pro nationis pertinacia non leuis est summa, traduxit ad Christum.</p>
<p><note>253 Comes da Redondo Prorex Indiae.</note> Sexto Idus Septembris nouus Prorex Goam attigit Franciscus Cotinius Comes de Redondo. Sex cum eo de Societate aduecti Balthasar Pigna, et Paresia sacerdotes: laici Cosaluus Rodericius, et tres Itali Ioannes Baptista Regius Mutinensis, Ioannes Baptista Ferrariensis, Stephanus Dinis, optimum Indis futuri subsidium, vti fuerant in via comitibus: quibus eas ad animi corporisque salutem opportunitates attulerant, vt vulgo dicerent bene agi cum ea naui, in qua aliqui de eo genere veherentur; curandumque, vt quanquam nulla praeterea esset eundi causa, tamen in qualibet semper veherentur nonnulli, qui vectoribus in tam longa periculosaque nauigatione <note>254 Prudenti consilio impedita caedas.</note> praesto essent. Illud prudenter de eorum consilio ac monitu statuit Mozambici Prorex. Non rato fiebat, vt concepte longo in cursu inter milites aliosque vectores inimicitiae, quibus quasi arena in mari defuerat, tum demum, vbi primum Mozambicum appellerent, loci opportunitate in singularia certamina, indignasque caedes erumperent. Ea causa vetuit Prorex, qui inter se dissiderent, nisi prius simultates posuissent, e naui pedem efferre. Ita pax, terrae amore, inter complures redintegrata, et multorum facinoribus intercisa maturitas. Auctus etiam operarum in India numerus est, cum octo Goanorum Sociorum sacerdotio, quos Patriatcha initiauit, tum Emmanuelis Aluarij, et Ioannis Roscij post longum tandem tempus, plurimumque <note>255 Longa et misera nanigatio nauis S. Pauli.</note> aerumnarum aduentu. Nauis, cui Sanctus Paulus nomen, in qua Emmanuel et Ioannes ibant, vna cum alijs quinque (vti supra memini) priore anno Olisippone profecta, perdiu in Guinee detenta plaga ad recreandos aegros, quos permultos exustae plagae vapor afflixerat, nouumque imponendum viaticum, flexo in Brasiliam cursu decimo sexto Kalend. Septembris anni proximi Sanctorum omnium Bayam tenuit. Erant ibi Pater Ludouicus Grana, et Pereria, qui valde Sociorum laetati conspectu, ipsis caeterisque vectoribus omni officij genere succurrerunt. Rodericus Mellus naui preerat. Nobiles multi vehebantur, in quibus et Iacobus Pereria Vasconcellus cum vxore, et familia. Recreatis magna ex parte aegris instructaque affatim naui sexto Nonas Octobris e Brasilia discessere. Raro extra certas tempestates, quas studiose captare necesse est, nauigatio illa succedit. Ergo magnis dies multos fatigati imbribus, decimo septimo Kalend. Decembris
<pb id='s217' n='217'/>
in conspectum promontorij Bonae spei venere: tertio inde die promontorium praeteruecti, ingenti a puppi propellente vento, nequaquam flexo ad Mozambicum, vti ferme fit, cursu, sed recta nauigantes insulam conspexere nunquam antea ab quo quam notatam ab AEquatore in Austrum duode quadraginta partibus distantem. Quae deinde in quasdam geographicas relata est tabulas nullo nomine, sed eo tantum cum titulo, quod ad eam nauis Lusitanorum, cui a S. Paulo fuit nomen, appulerit; quanquam epistola a Patre Emmanuele diligenter perscripta nequaquam factam in eam exscensionem ait, sed tantum procul tribus quatuorue leucis conspectam. Post longum per maximam Oceani vastitatem nullo terrarum aspectu errorem decimo tertio Kalendas Februarias anni, quem nuncexe quimur, insula quam Auri appellant, prope AEquatori subiecta, triginta ab Somatra leucis apparuit. Hîc tempestas pridie coorta adeo foedum in modum inhorruit: fluctusque adeo immanes voluebantur, cum simul inter ventorum inenarrabilem ferociam aquarum eluuies vasta rueret, vt cunctis de salute desperantibus, periri quoque et plurima experti naute faterentur nihil sibi vnquam vsque eo horrificum toto oceano contigisse. Inter eos terrores ad enuncianda peccata, et absolutionem auferendam certatim accurritur. Emmanuel (is enim vnicus sacerdos aderat) sic, vt miserabili in tumultu licebat, omnibus praesto erat. Amici aeque inimicique cum lacrymis sese amplexantes vltro citroque veniam petere: tanquam supremo in articulo vltimum salutare. Diem ac noctem ea tartarei barathri similis horrori funesta rerum facies tenuit. Vbi postremo se paulum aperuit lux, circumiectae vndique apparuerunt terrae: nihilo <note>256 Naufragium.</note> tamen minus aestuosissimo in freto huc illucque pro vndarum insania iactabantur. Denique iactis frustra duabus anchoris lacera atque exarmata nauis vi tempestatis abrepta ad breuia prope insulam paruam, quam e regione Somatre dicebant esse, alliditiur figiturque cum miserrima hominum comploratione et vlulatu. In eam insulam vectores vel scapha delati, vel tabula quapiam eiecti, mersis non paucis, qui vel peritiores, magisque sibi fidentes, vel temere prae mentis perturbatione delapsi in aquas enatare non potuere. Trepide item e naui, antequam penitus solucretur, quidquid et commeatus, et mercium, et nautici instrumenti potuit, subductum in terram. Emmanuel simul ac in vnum coactos vidit, monere et cohortari institit, vt ante omnia debitis erga Deum officijs fungerentur. Itaque tum periculis alijs, nouissimoque naufragio infirmitatis humanae admoniti, tum seruatae grati salutis, tum demum ad opem in id, quod restabat, quod nescirent cuiusmodi esset futurum, impetrandam ad Deum confugerent: illum super omnia studerent placatum habere: summa omnium malorum peccata declinarent, commissisque ad hunc diem accurata confessi one deletis, velut <note>257 Hominum quorumdam prauitas prope inmendabilis.</note> renati vitam nouam, longeque anteacta sanctiorem exordirentur. Caeterum tum, si vnquam, animaduerti maxime potuit, quosdam hominum nullo corrigi malo. Dum ea maxime Emmanuel inclamat, haud paucos in alienis rebus e naufragio rapiendis occupatos vidisses ita auide, vt multa vel in insulae eius latebris occultarent, et fossa humo obruerent. Mox grauis oritur seditio. Roderici Melli, qui in naui prefuerat, iam imperium detrectabant; grauissime autem ac palam in nauis magistrum inuehebantur Ioannem Ludouicum nomine, sane parum felicem rei nauticae administrum. Quippe idem ille erat, qui anno M.D.LV. facto item naufragio, partem vectorum, cum quibus tres de Societate manserunt, in insula deserta reliquit, vbi et same plerique perierunt. Id ipsum igitur tanquam in praesentia moliretur, naufragorum turba suspectum hominem et odiosum habebat. Hac in seditione cohibenda opportuna fuit Emmanuelis pietas et industria, vnum illud inculcantis in vltima calamitate nihil fieri perniciosius, et ad funditus omnia perdenda aptius dissensione, separatisque consilijs: contraque nihil singulis salutare magis, quam quod in commune consuleretur. Mouit insuper contentionem atque discordiam cibatiorum diuisio: neque aliter potuit sedari, quam vt Emmanuel ipse curam eam consilio communi delatam <note>258</note> susciperet. Iam purgato loco praedenso in nemore, communitisque in morem castrorum septis metu Barbarorum, Christi quoque sacerdos aediculam sacram ornarat, in qua et confessionibus dabat operam et concionibus et precibus, et singulis diebus publicam habebat per Litaniarum carmen venerationem Sanctorum, identidem excogitans, vnde pietas miserorum excitaretur. Nam et vltro verberantium sese supplicationem instituit. Inter quae sedulo e fracte onerariae reliquijs eaque materia, quam suppeditabat insula, nauigij aliquid concinnabatur, cum coeperuntatro colore Barbari apparere: qui nutibus et blanditijs pellecti, cum piomisissent aliquid ad victum allaturos, Lusitanorum vagos quosdam, dum palmulas, aut aliquid siluetrium pomorum quaeritant, deprehensos mactarunt. Cumque interdiu rari admodum conspicerentur, ac subinde alios atque alios ex aduenis interciperent necarentque, refugiebant in nota latibula: quae propter impenetrabilem siluae densitatem peruestigari non poterant: noctu autem ingentes audiebantur velut ingentium cateruarum clamores. Quae res magno miseros naufragos super caeteras calamitates metu angebant, nequa ex improuiso ingruerent. Iam nauigiorum opus perfectum erat. Tria elaborarant, vnum formae satis capacis lembo simile, ita partitum, vi in id feminae imponerentur, quae erant ad triginta honestorum ferme mercatorum coniuges, vel earum ancillae: scaphas duas, quarum alteram suo magna ex parte sumptu et opere Petrus Aluarius hyponauclerus aedificauit ornauitque: altera eadem erat, quae prius onerariam sequebatur, in paulo maiorem amplificata formam. Caeterum non maior hinc laetitia, quam tumultus ac desperatio exorta. Quippe cum per nauigiorum angustias magna vectorum pars excluderetur (Quod quidem ante Pater Emmanuel nunquam destiterat praecauendum monere: sed fortasse vitari non potuit. Postea vero summa idem institir ope, vt merces, et quaecunque potius onera, quam vllus hominum desereretur.) post multas altercationes,
<pb id='s218' n='218'/>
<note>219 Naufrugorum iter.</note> ita conuentum, vtad fluminis ostium leucas inde quatuor, vbi palmeta plura, et statio tutior videbatur, migrarent, valentiores terra, reliqui mari. Sed nihil miserabilius fuit eo delectu, per quem alij recipiebantur in nauigia, alij destituebantur ignoto in litore. Hi enim et: Barbarorum timentes impressionem, et multo magis fidei diffidentes nautarum, tendebant supplices manus, vt se quoque acciperent, quoad altitudo aquae permitteret, mare ingressi: at validiores iam quidquid sarcinularum tam cupide modo legerant ac seruarant, obliti (adeo in contentione vitae cuncta vilescunt) nudi perlongo tractu ad nauigia ipsa natatu tendebant; ijque, postquam primi recepti sunt, deinceps tam multi, vt demum non vocibus modo, sed fulgentibus gladijs repellendi essent miserabili necessitate, ne et <note>260</note> multitudo degrauaret nauigia, et terra ituri opportuniores iniuriae paucitate et imbecillitate relinquerentut. Alterum illi Sociorum nostrorum optarunt comitem: cumque se Emmanuel offerret, Ioannem Roscium praetulerunt, rati opinor, Emmanuelis, vrpote sacerdotis, auctoriratem plus habituram ponderis apud nautas ad fidem exigendam, et succurrendum relictis. Pro ductore etiam ac simul obsidem celebrem cum Christiana, tum militari virtute virum postularunt Petrum Diazium nomine, qui Lusitanus genere, domicilium habebat et coniugem Meliaporae in colonia sancti Thomae. Et ille praeclaram de se opinionem affirmans perlibenter descendit, sociumque se peditibus in omne discrimen adiunxit. Ita demum post sextum ac sexagesimum ab naufragio diem, quinto Kalendas Aprilis iter ineunt. In lembo centum ac viginti capita vehebantur: in scapham Petri Aluarii triginta, in scapham oneratiae septemdecim recepti: centum octoginta tres terrestri pergunt itinere. Caeterum iam destinatum ad conueniendum fluminis ostium praeteruehi cum videret Emmanuel, haud destitit palam admonere datae fidei Praefectum, et obtestari, ne tam multos vel fami, vel Barbarorum immanitati conficiendos obijceret. Ille tamen duos dies quarumdam <note>261 Quadam nauigia capiunt.</note> insularum legens oram, nauigare perrexit, explorandis (vt vero simile) regionibus. Sub auroram diei tertij procul in mari cernitur nauigium ex ijs, quos praecipue apud Indos magnitudinis Iuncos appellant. Cumque visum esset explorandum quid spei afferret, ambae scaphae cum lectis militibus, et cum sua quaeque minoris formae bombarda, quos Berzos vocant, accedunt, ac statim rogant, num quid venale ad victum habeant, num ipsum vendere iuncum velint. Ad quae Barbari respondent se Acenos esse (sunt hi Ethnici ex insula Somatra Lusitanorum capitalissimi hostes) nec mercaturam exercere, sed pugnam. Ab hoc responso hinc atque hinc bombardarum sclopetorumque explosio, aliorumque telorum missio. Denique capitur iuncus: nec multo post duo insuper nauigiola, quas Lanciaras nominant, in quibus et aliquid commeatus inuentum, in potestatem venere. Continuo Pater Emmanuel ad solandos in litore desertos, nunciandumque missam prope diuinirus omnes auehendi opportuniutem destinatur. Quibus laetissimus accidit nuncius, quod et periculis maximis, et Barbarorum incursu, et fame acmulto magis esperatione se plane proditos iam existimantes, afflicti ac semiuiui ia cebant. Multo autem fuit gratulatio maior, vbi paulo post vniuersi conuenere. Cunctis in nauigia distributis iam meliore cum spe, et nonnulla specie classis nauigia sex numero sinum ingentem, quem Somatra insula efficiebat, secabant; cum orta iterum tempestate dissi pantur magno omnium dolore, ingentique eorum periculo, quos Barbaris erepta nauigia vehebant, cum ea nec satis firmo textu, nec picata multum aquae acciperent. Verum post noctem ac diem superato sinu ac promontorio iterum in vnum coactis indigenae conspecti in litore spem bonam restituêre. Interrogati enim de Monacabio Rege Lusitanorum amico, responderunt haud procul inde fluuium esse: in quo non Regem, sed eius filium inuenire possent nihilo parente minus beneuolum <note>262</note> Lusitanis. Eo nun cio vehementer exhilarati, demonstratum ad locum procedunt: verum cum mare ferueret, dum amnis ostium paulo angustius subeunt, nauigia quaedam inter se ita implicantur, vt iuncus vadis inhaeserit, nec sine rerum iactura, aegre saluis hominibus extemplo perierit. Caeteris nauigijs ad fluminis ripam applicitis continuo Barbari magno cum cibariorum numero adfuerunt. Idibus Aprilis ipse, quem Regis aiebant filium, secundo flumine cum festo tintinnabulorum ac fistularum cantu descendit. Dona primum Mellus ad eum misit, dein in colloquium venit. Ac Regulus inde exorsus, se nequaqua dona a naufragis expectare, verum omnia, quae opus forent ad seruandam multitudinem abunde prouisurum, Xarauandario (quod est genus magistratus, et dicitur quasi maris custos) mandat, vti benigne, quae vsui sint, vel vendat, vel permutet. Lusitani comitare Reguli, tum Xarauandarij, et gentis vniuersae, quae cum rerum venalium magna copia quotidie commeabat, vtendum rati, ad respirandum, et colligendas tantisper vires, et instruenda nauigia aliquot dies subsistunt: multique in litus egressi tuguriola sparsim extruunt, in quibus et pernoctabant. Pater Emmanuel tametsi tantam securitatem ac negligentiam minime probabat, tamen ausus est et ipse se ad capiendam quietem terrae committere. Postremo et Iacobus Pereria Vasconcellus valetudinis causa vnaque vxor eum curatura descendit. Sed posteriore nocte qua is fuit in litore, cum vehementissimi imbres ac venti longa vigilia fagitassent, ac demum sub auroram mitiore iam <note>263 Perinsidias mali accipiuntur.</note> tempestate somnus ferme omnes oppressisset; repente clamor, vlulatus ac tintinnabulorum strepitus ingens ab superioris amnis parte maior ac maior, prout Barbari appropin quabant, accidit. Inde alij super alios Lusitani vix prae anhelitu ac trepidatione sui compotes, decurtunt ad arma, et, Proditi sumus, alternis vocibus clamantes. Proditione comperta paucis in tanta consternatione armorum subit. Qui nauigia habebantin flumine, continuo subducunt a ripa: qui descenderant in litus, vel in manus incidêre Barbarorum, vel desiliere in flumen, vt ad nauigia
<pb id='s219' n='219'/>
adnatarent. Ipse quoque Pater Aluarius deiecit se, terque praegrauantibus vestibus in profundum raptus, tandem Deo iuuante ad lembum emersit. Multos tamen nandi imperitos hausere vortices; multi intercepti occisique a Barbaris: in ijsque praenobiles quidam: alij grauiter saucij cum euasissent, ex vulneribus postea perietunt. Pereria Vasconcellus coniugem inter fugam oblitus, nun quam postea quid illa factum esset, resciuit. Nobilis alius dum coniugem ptae se in flumine ad nauigium agit, et contegit, telis proditorum confixus occubuit. Alia miseranda euenere: nec rerum damnum modicum factum est. Decimo quarto Kalendas Maias ab omnibus rebus, vt subito in tumultu imparatis, et plerisque nudis fugiendum fuit, directo cursu ad proiectum quemdam, vbi sperabant insulae finem. Vbi eo venerunt, vastum alterum inuenere sinum: quem praecidentes per varios casus, iterumque inuicem seiuncti ac demum consociati ad euripum valde periculosum deferuntur, prope quem Sundam esse sperabant. Eo aegre superato, complures instar piscaroriarum apparent cymbulae. Dumque misse ad eas scapha de regione sciscitatum, illae videntur recedere, ecce tibi nauicula in conspectum venit, quae e regno Calapiae veniebat. In ea forte Lusitanus aderat iuuenis, qui Lusitana agnoscens insignia cum infinita vtrimque gratulatione se prodens, docuit, quam e regione cernerent Sundam esse: ibi stare bonam Lusitanorum classem, eique Petrum Barrettum praeesse. Eo laeti nuncio tertio Kalendas Maias in Sundam venerunt, egressis obuiam Lusitanis cum omni genere officij, apparatuque rerum ad vestiendos naufragos ac recreandos. Consaluus Vazius Carualius optimae vir per totam Indiam famae, beatoque olim Xauerio peramicus vt cognouit inter naufragos e Societate duos esse, conquisitos vt apud se haberet contendit: adeoque hospitaliter habuit, vt Patres, iam se domicilium Societatis inuenisse et fraternam Sociorum caritatem arbitrarentur. Nec Carualius ijs dumtaxat, sed caeterae quoque mi serosum turbae omni genere benignitatis leuamento <note>264 Malacam veniunt.</note> fuit. Ad haec ipsemet, tametsi iam in Sinas nauigare statuerat, quo negotiorum vocabat ratio, tamen vt tutos ab Acenis deportaret, iter Malacam vertit, non sine aliquo pecuniae detrimento, sed insigni cum incremento caritatis. Malacae tum erant Socij duo P. Hieronymus Fernandius, qui successit Balthasari Diazio, et Franciscus Georgius laicus. Ab his Emmanuel ac Roscius consuetis officijs excepti eis vicissim magno adiumento fuere Interim enim dum idoneam ad nauigandum Goam tempestatem expectant, <note>265 Trimus Malacensis Tpiscopus.</note> Emmanuel et ceteris sacerdotum munijs functus est, et concionibus operam dedit. Septembri mense Malacam primus eius ciuitatis Episcopus Georgius a sancta Lucia venit: qui continuo Societati aedem Deipare haud dum vllam propriam Malacae habenti attribuit. Cum eo venit, Malacensi domicilio praefuturus, vna cum duobus socijs Christophorus Acosta, qui Bazaini fuerat. Sub id tempus etiam Marcus Prancudus Malacam appulit cum duobus sacerdotibus ac tribus laicis (quorum duo ibidem sacerdotio iniuau sunt) ad Molucas tendens rem Christianam procuraturus valde laborantem, et Socios pto Francisco Viera vita hoc anno sancte functo, recturus.</p>
<p><note>266 laponiae status.</note> Iaponiam duo tantum hoc anno sacerdotes habuere Cosmus Turrianus, et Gaspar Villela. Nam Balthasar Gagus tum ad accersenda subsidia, tum alias ob causas, quas proditas haud reperi, sexto Kalend Nouembris, anno priore vna cum Roderico Pereria, cuius valetudo Iaponium non ferebat caelum, discessit in Indiam, foedaque tempestate iactatus, anno amplius in via consumpto, nec minoribus dein Acenorum defunctus periculis, tandem applicuit Goam. Tantis igitur in angustijs Iapones Socij destituti praeter labores maximos, imis angebantur sensibus, quod nec ad parata conserenda noualia, nec ad maturas demetendas segetes operarum manus suppeterent. Octo iam praecipuis locis seri Euangelium coeperat, Funaij in Bungo, itemque regni eiusdem in oppido, cui nomen Cutami: tum Firandi, Facatae, Cangoximae, Amangucij, Meaci, et Sacaij. Alij praeterea populi vt ad se cultores mitterentur, precibus summis instabant. Itaque nisi auxilia deessent agricolarum, spes haud dubia messis amplissimae affulgebat, eo. etiam amplior, quod Rex Bungensis praeclaris ex hoste potitus victorjjs, regionem longe lateque pa carat. Bungensem Ecclesiam, quae florebat maxime, <note>267 Initium scholarum in laponia.</note> Cosmus Turrianus regebat. Hocanno primum litterariae in Iaponia scholae haberi coeptae. Cum enim Cosmus animaduerteret Christianos, pueros, dum ad Bonzios litterarum Iaponicarum causa Magistros adeunt, pessimos vna mores condiscere; iuuenem laponem Damianum nomine viginti annorum circiter, cupientem in Societatem adscisci, ac dudum inter Socios agentem, iussit ludum aperire. Que res non ad mores solum, sed ad doctrinam quoque mirum in modum valuit, cum plus apud Damianum pueri vno discerent mense, quam olim apud Bonzios quatuor. Quo in munere, quoniam ad euangelizandum Ethnicis dimittendus mox Damianus fuit, qui succederet prope diuinitus Firando venit. Erat Firandi Christianus senex quintum et sexage simum agens annum, scriba Reguli, ac magno apud eumdem in honore. Is parum sibi vitae superesse intelligens, componere animae suae rationes, et quia nusquam erat vicinior sacerdos, Bungum confessionis causa petere statuit. Non ignorabat eam profectionem ingratam Regulo suo futurum: et reditum, quo familiam sustentabat, ab eo fortassis ereptu iri. Id circo rem totam cum vxore ante communicauit: quaes cum eius consilium Christianae sinceritate feminae vehementer <note>268 Senis Iaponis constantia.</note> probasset, monuissetque vt quam occultissime aiscederet, nauigium ille conscendit. Postero die Regulus Firandensis cognito senis discessu, a vicino Dynasta amico suo, in cuius ditionem peruenerat, postulauit, vt teneretur. Ita datur in custodiam, et male accipitur. Regulus, qui reuocarent, ipsiusmet senis necessarios misit: quibus ille respondit, certum sibi esse potius mori, quam coeptum iter omittere: et ab vxore accepit litteras, quibus virili animo ad constantiam hortabatur, adnuncians, se quoque breui calsuum
<pb id='s220' n='220'/>
omnium consortem fore. Mansit in ijs solicitudinibus aerumnisque senex, quoad Pater Cosmus de tota re admonirus, a Bungensi Rege epistolam impetrauit, per quam Rex ipse Dynastam, aquo senex tenebatur, rogauit, vt eum <note>269 Confessionis beneficium magni saciendum.</note> sibi grauisane de causa necessarium traderet. Is, qui Regis epistolam tulit, optimum senem reperit sancta plenum humilitate ac fide in Deum, memorantem indignum se, qui in Bungum confessionis causa deduceretur. Quotidie flagellum, aliasque sponte subibat poenas: et assidue cum Deo versabatur in precibus. Denique Funaium perductus nullum finem faciebat laudandi Numinis, eique gratias agendi, quod ad votorum se metam suorum perduxisset, ea vultus alacritate, eoque feruore, vt et suauissimum sensum pietatis tum intuentibus excitaret, et nunc merito possit rubore omnes perfundere, qui caelestibus praesidijs per diuinam indulgentiam affluentes per suam ignauiam non vtuntur. Hunc igitur, quoniam diuersari apud Patres voluit, Cosmus quippe optime scientem scribentemque. Iaponice, pueris instituendis praefecit. Nec paucos manu sua libellos descripsit, ita diligens ac laboriosus, quanquam tantae aetatis, vt nunquam quisquam cessantem, nunquam parcentem affecto corpori cerneret. Per ide tempus nobilis mulier a demone agitata insano cum vlulatu incituque ferebatur <note>270 Sacri baptismatis virtus</note> per campos. Hanc, vti ipsa per requietis interualla flagitauerat, Christianis praeceptis rite imbutam Cosmus in magna Christianorum corona Dominico die lustrare baptismo constituit. Erat mulier tum sane tranquilla, sed cum primu salutis aqua tetigit caput, ita se repente concussit vehementer, inque clamores ita immanes erupit, vt quotquot aderant, terrore compleuerit. Tum Cosmus a quatuor viris apprehesam teneri ad finem vsque solennium baptismi cerimoniarum iussit. Quibus absolutis in terram semianimis lapsa inter manus referenda in hospitale cubiculum, vbi degebat, fuit. Ita intemperiae omnes, daemonesque abacti. Ex eo enim tempore nullum eiusmodi postea ineommodum perpessa est. Inde et Christianorum aucta fides; et maritus feminae, qui erat e Bungensis Regis familia, vnacum liberis, cognatis et famulis ad Ecclesiam accessit.</p>
<p><note>271 Bungensium Christianorum seruor.</note> Iam Bungensium ardor Christianorum is erat, ea in templo assiduitas, tantus ad sacra concursus, interque diuinam rem ea modestia, submissio, attentio, super haec in se diuerberandis constantia ac seueritas eiusmodi, vt qui fuse haec descripta in missis inde litteris legat, AEgyptiorum Anachoretarum potius, quam Iaponum neophytorum acta se putet legere. Haud minor in caeteris Ecclesijs efflorescebat ad pietatem indoles, si par obtigisset institutor et rector. Ex ipsis neophytis, ac fere, qui Bonzij fuerant, substituti erant vicarij Magistrorum; ijque certatim ac populus officio suo defungebantur. Tamen ad eos solandos quempiam interdum e Socijs mittebat Cosmus. Atque hoc anno cum Christiani Facatenses, et praesertim vnus primorum, missis nuncijs vehementer institissent, vt aliquis ad se <note>272</note> mitteretur, Ludouicum Almeidam ire iussit. Is Funaio initio Iunij profectus secum Melchiorem duxit Iaponium iuuenem mirae in dicendo suauitatis. Facatam appropinquanti Christiani complures ad multum viae ingenti cum gaudio obuiam effusi. Duodeuiginti dies apud eos moratus ad septuaginta capita fidelium adiecit choro. Duo in his Bonzij fuere Iaponicarum religionum apprime periti; cum quorum altero grauis aetatis, qui Regis Amanguciani concionator fuerat, septem dies disputando interrogandoque consumpti optabili euentu. Nam et ipse cognitae veritatis salutare iugum accepit, et eius exemplum ad vulgus potentissimum fuit. Et quoniam <note>273 Ludouieus Almeida morbos complures miresanat.</note> Deus mirandis etiam beneficijs sancire sancti Euangelij auctoritatem volebat, et animos ad se allicere Ethnicorum, multos grauiter aegros Almeida diuina ope sanauit. Id adeo patuit in elephantiaci curatione. Nam aliquot alijs sanatis conceptaspe ingenti Christiani etiam hominem lepra foedissima coopertum adduxere: cumque negaret Almeida ei se posse facere medicinam, tamen, ne plane moestos dimitteret, perfacili medicamento praescripto, aegrum redire ad se post diem tertium iussit. Redijtille, sed ita sanus ac nitidus, et absque vllomorbi, qui insanabilis habetur, vestigio, vt Almeida ad hominis conspectum obstupescens, aperte denunciarit Christianis, ne sanitatem pharmaco, sed Deo Domino, fideique suae ad scriberent. In exitu Iunij Facata discedens, in insulam Tacuximam ambitu <note>274 Firandensium Christianorum feruor.</note> passuum sex millium in ditione Antonij Fitandensis venit. Insula, inquit Almeida, si vlla est Angelorum, haec profecto est. Adeo in templo, et in cultu pietatis delicias habet. Praeerat eorum institutioni excellenti virtute vir olim Bonzius. AEdem habebat, que idolorum antea fuerat, in veri Dei iam domicilium versam: cuius reditu, itemque eleemosynis, quas Sodales, quibus a Misericordia cognomen, erogabant, non modo ipse institutor alebatur, sedetiam inopes peregrini: qui satis multi religionis eo causa ventitabant. Eadem in caeteris tum Ecclesiis Iaponiae vigebat pietas. Quo fiebat vt ad peregrinationes in ijs regionibus sarcinarum nihil necesse esset, cum omnia gratis ac sedulo prompta essent non alimenta modo, sed etiam maritimo itinere cymbae, terrestri comites et iumenca. Quae si recusares, iniuriam sibi fieri crederent, quasi inter Christianos minus officiosis. Almeida e Tacuxima in maiorem insulam Iquicuquim traiecit: quae ex incolis circiter bis mille quingentis, octingentos ferme censebat Christianos. AEdem sacram habebant, sed exiguam: itaque cum confluentes ad catechismum non caperet, aream pro vestibulo storeis contexere. Erat aedes plano loco, arbusto vndique denso, et ad aspectum iucundo obumbrante. In imis gradibus modicum erat stagnum, in quo pauperes abluere solebant pedes, ne storeas, quibus aedis solum constratum erat, contaminarent. Quod alias etiam inituris domos, prae munditiarum studio, est in more Iaponibus. <note>275 Sacrae aedes nouae aedificantur.</note> Ab hoc templo distabat pagus Christianorum tria prope millia passuum aspera ac difficili via. Qua de causa ad laborem minuendum, et augendam pietatem in eo quoque pago templum exaedificandum Almeida curauit: paucisque diebus multorum subsidio magna omnium alacritate perfectum est. Ex hac insula ad
<pb id='s221' n='221'/>
alium Christianorum pagum, quem Xixi vocant, perrexit, vt in aede noua, quae tum ab ijs ad tectum perducebatur, sacellum extruendum curaret: quam in rem Christiani Iquicu quienses fabros lignarios septem, aliaque auxilia volenti animo contulere. Humanissimi illi Christiani non aliter <note>276</note> atque si Regem expectarent, purgauerant et ornauerant calles. Inde profectus Iram, ibi quoque templum statuedum curauit, quod incolae, cum omnes Christiani essent, omnisacra aede carerent. Idem mox Casungae, tribus circiter ab Ira milliaribus, vbi item incolae praeter Christianos nulli, decreuit. Ad omnia haec templa necessarius sacrorum apparatus ex India aduectus transinissus ab Lusitanis Firando est. Firandum inde venit Almeida, vbi cum fidem Christianorum excoluit, tum Ethnicorum circiter quinquaginta sacro fonte respersit, in ijsque Dynastam Antonio nihil inferiorem. Nulla erat sacra aedes Firandi: eam vt extrui liceret nauarcho Lusitano roganti, Regulus super ea re consulturum se responderat. Idcirco Almeida intra parietes Christiani viri sacellum excitare constituit. Quod ille vir pro ingenti benenficio ducens, et aedium duarum, quas possidebat, vltro optionem tulit, et professus est se aedituum fore. Igitur Antonio praesertim operas, et caetera vtilia benigne praebente aedicula extructa, et omnibus rebus ornata est. In ea singulis deinceps noctibus Caelites salutabant vsitato carmine, et conciones habebantur. At vbi Dominicus dies illuxit, e pagis insulisque circumiectis ingens Christianorum multitudo confluxit tum auditura verbum Dei, tum sacram visura imaginem ad Patres ex Europa transmissam, quam Almeidae rogatu nauarchus in naui proposuerat, loco peristromatis vexillisque, et virentibus arborum ramis ornato. Referta iam spectatoribus naui loco aptum sermonem Almeida instituit: tum omnes nauarchus, quod longe ab domibus suis abessent, liberali cibo ac potione recreauit. Post haec Almeida Iquicuquienses ex itinere reuisens, cum iam dies appeteret, qua in Bungum redire Cosmus iusserat, lutulenta via cinculo tenus saepe demersus, assiduo praeterea sanguinis <note>277 Iaponum erga Praedicatores Euangelij pies as.</note> profluuio grauiter exercitus iter fecit. Eas omnes difficultates Christianorum caritas eximia compensabat, cum hospitij mercedem non modo omnem respuerent, sed et abeunte viatico liberaliter instructum largo fletu prosequerentur.</p>
<p>Villela interim in vrbe Meaco multa passus, Sacaij quoque hoc anno coepit Christi Ecclesiam congregare. Meaci multis ad fidem adiunctis, iamque sacra aede instituta, felicem progressum diaboli ferre <note>278 Villela Meaci vexatur.</note> inuidia haud diutius potuit. Eius igitur acres fatellites Bonzij consilio habito, initaque conspiratione, modis omnibus eijciendum Meaco peregrinum sacerdotem statuunt. Id vt efficiant, Mioxindonum vrbis Praefectum, tresque magistratuum praecipuos ingenti pecunia aggrediuntur: eorumque ita animos emunt, vt non eijcere modo Villelam decrenerint, sed quanta maxima cum ignominia et infamia possent. Quod dum occulte struitur, Cubosama quoque, qui manendi docendique fecerat potestate, plane inscio, ad Villelam Dynasta Ethnicus morum haud malorum detulit, simul exhortans, vt suam in arcem, inde passuum millia duodecim, dum deferueret tempestas, subduceret sese. Id vbi audiuit Villela, aliquot Christ ianis adhibitis in consilium; ex istimantibus illis vtendum viri benignitate, ne diuine legis existimatio euilesceret, si palam ignominioseque deturbaretur, eadem nocte multis Christianorum deducentibus ad eam arcem abijt. Sed quarto post die existimans minus otiosas fore in ipsa vrbe latebras, domum Christiani hominis occulte redijt. Ibi delitescens rerum statum, varia Meacensium studia, variosque de se sermones, alijs iuste, alijs per summam iniuriam eiectum dictitantibus a Christianis cognoscebat; eosque ipse consolans, et confirmans in fide, simul de negotij administrandi ratione ac via consulebat. Quibus cum visum esset quadrimestres petendas inducias ad causae cognitionem, ijs impetratis in publicum prodit, ingentique non Christianorum modo, sed partim etiam Ethnicorum gratulatione in Ecclesiam restituitur suam. Per hanc dilationem aliquot Ethnicorum fauentibus Cubosama edoctus, quam male contra beneficia ac iussa eius Villela et Socij vexari essent, diploma edidit multo seuerius firmiusque, quod in posterum tutos omnino praestaret; ad stabiliendam suis praeconibus sedem id consilium Deo vertente, quod diabolus ad inique pellendos excogitarat. Restituta Meacensi Ecclesiae pace, nouae in vrbe Sacaio condedae <note>279 Sacaianae Ecclesiae ortus.</note> oblata occasio est. Sacaium vrbs ingens ac diues est, ac munita in primis, eademque per id tempus libera erat, suique iuris. Ex ea tum vir e primoribus ad Cosmum litteras cum donis misit, obtestans, vt doctorem ad se mitteret diuinae legis, suammet domum in scholam ad ciues edocendos promittens. Hanctemporis benignitatem minime ratus praetermittendam Cosmus, ad Villelam Meacum scripsit, vt, quoniam sacerdos iu Iaponia praeter ipsos duos, erat nullus, ipse qui propior et expeditior, Sacaium ex curreret. Is ad obediendum aeque ac serendum Dei verbum paratus Augusto mense Sacaium concessit. Caelestem vulgare aggressus illico sapientiam, complures habuit auditores, etiam eorum ex ordine, ad quos Iaponicae doctrinae palma vulgo deferebatur: quos tamen nihil non vehementer probantes a susceptione baptismi inanis quidam ab sterrebat ignominiae: metus, quasi Christiani (quibus nihil excelsius, nihilque diuinius terrarum orbis, et humana gens habet) hominum genus abiectum esset. At demum gratia Christi Iesu Satanae artes euertente omnes, vir ille primarius, qui accersierat ex ceperatque, cum vxore, liberis, quatuordecim militibus, alijsque indigenis, ac multo pluribus aduenis in Sacaianae Ecclesiae primarios lapides consignati dedicatique sunt. Patri familias hospiti Sancius, vxori Maria, puero ac puellae liberis Vincentius ac Monica nomina data. Ac suauissimum sane Christi odorem cum ceteri, tum praecipue manipulus ille nobilis militum coepit spargere. Quippe ab sacro fonte noui homines nouis digressi cum moribus ad se ciuitatis oculos conuerterunt. At Sancius, qui et Iacobus apud (hristianos, Iaponice autem Rioquey nomen habuit, ad vltimam vsque senectutem annos amplius quinque et quadraginta hospitium Patribus et patrocinium constantissima
<pb id='s222' n='222'/>
caritate praebuit: eius denique domus pro sacra aede Sacaij annos complures fuit. Vix Meaco Villela exierat, cum graue ibi exortum est bellum, vt diuino prorsus consilio euocatus extra gladiorum licentiam videretur. Tum vetitus a Cosmo rebus nisi pacatis reuerti, confirmandae omnem Sacaianae Ecclesiae curam impendit.</p>
<p><note>280 In Brasilia ingens conueersio Christianorum.</note> Haec in India Iaponiaque dum fiunt, in Brasilia prorsus mira ab superiore tempore facta rerum conuersio est. Quasi post annos infelices ac steriles opimis ac pinguibus aduolutis, ita indomitae adhuc siluae, impatientesque culturae votis operaeque colentium affatim responderunt, vt iam quo minus omnino Domini complerentur horrea, non tam soli obstaret malignitas, quam paucitas operarum. Nouae huius felicitatis causa post genitabilem aurae caelestis afflatum multiplex fuit: in primis magna inter indigenas pax: deinde Episcopi ac Praetoris incensa, <note>281 Prouincialis Granae industria.</note> et coniuncta ad religionis propagationem studia: postremo cum aliorum Patrum et hoc anno et superioribus constans labor, tum Ludouici Granae Prouincialis ante omnes sedula et patientissima caritas. Is, Episcopo ac Praetore omni officij genere fauentibus iuuantibusque, ad congregandam in pagos gentem, ac peragendos magna celebritate baptismos (quam rem Indi Patres adeo efficacem experti modo erant) animum vertit. Inde fiebaris vt pago constituto, primoque ibi mira Barbaris specie ac pompa peractolustrico, ad proximos quosque progressa fama passim et vite communis et diuinorum mysteriorum cupidne excitaret. Igitur anni principio post lustratam prouinciam reuersus in vrbem S. Saluatoris Ludouicus ex aerumnis in peregrinatione exhaustis in quartanam incidit: qua vsque ad Paschales ferias exercitus nihilo interim minus et vrbanae concioni, et rei diuinae per prouinciam curandae suffecit. Ita cum Apostolo ex infirmitate (quae caritatis potentia est) fortior fiebat. Socijs per Ecclesias distributis mandauit, vt instituende multitudini, et ad suum aduentum quam maximo catechumenorum numero praeparando intenti, a baptismis, praeterquam eorum, quibus periculose differrentut, interim abstinerent: et Patrem Gasparem Laurentium ac Simonem Consaluium ad pagum mittit instituendum, cui nomen deinde a sancto Ioanne fuit. Nomina enim ferme a patronis caelitibus vbique nouum per orbem oppidis et pagis indunt. Binos item sacerdotes, ac laicos Antonium Petrium, et Ludouicum Rodericium cum Emmanuele Andradio, et Paulo Rodericio in insulam Taparicam non procul ab vrbe misit; vt ibi quoque pagum Ecclesiamque colligerent. Ipso die festo Paschae nondum viribus confirmatis ipse ad inuisendas Ecclesias <note>282</note> viam carpit. Vicinior vetustiorque, et in qua prope Christiani omnes, Ecclesia erat sancti Pauli: proxima huic sancti Iacobi. Rebus in his ordinatis, solennique cerimonia multis sacro fonti admotis ad nouum sancti Ioannis coetum perrexit. Appropinquanti viam trium prope millium passuum strauerant catechumeni; et obuiam processere coronati, faustisque cum acclamationibus ac sonis. Centum sexagintatres prima lustratione ad Ecclesiam ibi adiuncti; et nonnulla coniugum e Christiano Sacramento copulata paria. Iter inde persecutus asperrima via ad sancti Antonij, tum inde quatuor circiter leucas ad sancti Spiritus processit; ac solatus vtrobique Christianos, quique parati erant latice vitae perfusis, ad Baiam reuertit, in Taparicam transiturus. In ea insula non sine ingenti labore praemissi <note>283 Ecclesia sanctae crusis in Taparica insula condita.</note> Socij congregauerant sparsam per agros et saltus gentem. Vbi Prouincialis aduenit, sexto Nonas Maias ingens crux succollantibus certatim neophytis, caeterisque inter cantus et plausus identidem procumbentibus, et adorantibus cum pia, neque ineleganti supplicatione perlata, et in edito monte statuta est. Postero die, quem inuentio consecrauit patibuli Saluatoris, centum septuaginta tria capita per salutare lauacrum in militiam crucis adscripta; et ab sancta ipsa cruce Ecclesiae pagoque traditum nomen. Ibidem pueri initia cum religionis, tum litterarum ad trecentos <note>284 Pagus sancti Spiritus alio traducitur.</note> iam do cebantur. Prouincialis nouae huius statum Ecclesiae dum componit, propere ad pagum S. Spiritus aduocatur. Situs erat is pagus loco parum salubri: eamque ob rem ita multi quotidie moriebantur, tantaque erat aegrorum strages, vt afflicti attonitique incolae nallum admitterent animo solatium. Grana igitur eo raptim profecto, populoque in regionem innocentem traducto confestim morbi et funera quieuere. Inde magnas inter pluuias, quod eo tempore hiems in Brasilia est, rursus nouum sancti Ioannis coetum inuisit. Cui obuiam progressi pagani, factis <note>285 Pagus boni Iesu conditur.</note> in morem gentis carminibus eas ipsas molestias et pluuias, quas ipsorum ferebat causa, celebrabant. Tredecim supra centum ad Ecclesiam tum adiuncti. Haud multo post ad nouum instituendum pagum animum adiecit: perque summa incommoda et pericula sexdecim a Baia leucas progressus ipsemet super amnem locum cepit, amoeno situ et periucundo, vnde liber in mare prospectus. Patrem Antonium Rodericium congregandis reliquit incolis; qui per valles, siluas montesque discurrens multas quoquouersum leucas, Deo sane operi aspirante, multitudinem frequentem coegit, cui abono Iesu nomen factum. Concordi adeo voluntate duci se permisere, vt longo interuallo nullum sit relictum mapale. Ille etiam, qui genti precrat, et vocabatur Magnus Caquiriacus, humanarum vorator carnium, volens libensque in socictatem vitae concessit. Iam et pueri catechismum frequentabant facile quadringenti. Dum in hac peregrinatione Prouincialis strenue euangelizat, ex Ille orum ditione Henricus Ludouicus indigena <note>286 et Assumptionis.</note> neophytus, quem priore anno Episcopus ibi baptizarat, cum Ethnico e Summatibus loci ad Baiae vrbem rogatum venerat, vt apud sequoque statuere Ecclesiam Patres, et suum domicilium vellent. Huic pariter occasioni manum inijcit Prouincialis: et quamuis viginti et octo leucarum esset iter, et influminibus transmittendis, quae multa lateque stagnantia intercurrunt, summa essent obeunda diserimina, nihil pensi habet, modo euangelizet. Vbi peruenit, opportunum, in quem commigrarent, locum ostendit; eumque Assumptioni Deiparae destinauit: bonaque ostentata baptismi spe, cum iam S. cruci deuota in Septembri dies appeteret, et lustrale in Taparica sollenne
<pb id='s223' n='223'/>
ingens adornaretur, ad eam redit. Simul ab vrbe Episcopus adfuit. Quingenti triginta eo die lustrati, et ad coetum aggregati Sanctorum: <note>287 Granaepatiens caritas.</note> postridieque octoginta paria matrimonij Sacramento rite coniuncta. Episcopus alijque non pa rum eo die Prouincialis laborem atque patientiam suspexere: qui ad multam vsque noctem ieiunus, stansque assidue, et magna molestia nunc hos, nuncillos aduocans, edocens, initians, nihil interquiescens perseuerauit. Vix diebus sex interiects, iterum ad S. Spiritus Ecclesiam abijt, vbi P. Antonius Pinna primum sacrificium erat facturus. Sacras eas primitias loco solennium alibi donorum, centum septuaginta capitum baptismus honestauit. Inde Prouincialis ad S. Antonij progressus, ibique ducentis quin quaginta sacro fonte <note>288 Primus baptismus in boni lesu.</note> ablutis, ad paulo ante coeptum boni Iesu pagum contendit Primus hîc baptismus, et ad eam diem in Brasilia maximus quarto Nonas Octobris conspectus est. Nongenti minus octo S. Trinitatis signo impressi sunt: et postridie septuaginta facta coniugia. Sed constantia patientiaque opus egregia fuit. Pridie quam institueretur baptismus, homo inter catechumenos atro praeter morem foedus apparuit: qui circumiens leuem et instabilem populum, in eam suspicionem induxit, vt crederent, ideo se in vnum coactos a Patribus, vt simul omnes necarent. Qua suspicione excitati territique captabant fugam, cum Patres ex insolito motu susurroque argumentati aliquid noui eos moliri, expiscatique trepidationis causam, continuo suspicione abstergere inanem conati sunt. Illud maxime fidem fecit, quod cum iussissent conquiri, ad seque perduci rumoris illius auctorem; neque ille apparuit vsquam, nec qui eum aut nosset, aut posset diecre, quo fugisset, quisquam inuentus est. Postero die dum congregati baptismum praestolantur in templo, nescio vnde aura rumusculi afflar, subditum pago ignem: mapalia omnia conflagrate. Nec mora: tu multu ingenti foras proripiunt sese. Vbi vident salua omnia, inanibusque se delusos terriculis. haud sine aliquio pudore sacram repetunt aedem, et peragitur tandem baptisimus. Die inse quenti Sacrum quam maxima cerimonia exorditur <note>289</note> Prouincialis, vt dilata in eum diem coniugia rite perficeret. Vbi ad solennem oblationem ventum est, ad populum in sacra veste conuersus sacros matrimoniorum ritus auspicatur; iamque vnius e sponsis apprehenderat dexteram, vt cum dextera sponsae consereret; cum repente siluestris ac volucris turba quasi momento codem insusurratum quippiam singulis in aurem foret, non aliter ac grex auium strepitu excitus diffugit. Nec vero templi fores inquirunt: qua cuique proximum, perforatis impulsu capitum corporumque parietibus, qui palmis erant intexti, celeritate mirabili euanescunt. Patres, qui rei diuinae intererant administri, sic vt erant linteati, reprehensuri sequuntur. Ita momento templum omnino vacuum est factum: solusque relictus P. Prouincialis ad aram, aegre eum, cuius antea apprehenderat manum, tenens: reducti tamen, et perfecta coniugia. Sed qui iam se vtcunque ornarant ad nuptias, laceris rediere tegminibus, anhelantesque et saucij, nescires ridiculum magis, an miserandum inmodum: duoque paucis diebus acceptaper eum ???umultum noxa interiere. Vltra hunc pagum leucas decem sponte multi concurrerant, sperates sequoque a Prouinciali magistrum impetraturos. Ita valebant praegressorum exempla, et ardor ille. per quem res gerebatur. <note>290 Pagus S. Fetri instituitur,</note> Prouincilis tempori instans, P. Vincentio Fernandio curae populi boni Iesu relicto, ad eum locum contendit. Adfuere obuiam viginti valentes praemissi iuuenes, qui Patrem in rete, vt ipsis mos est, deferrent. Mox ad tria passuum millia multitudo omnis occurrit, praeeuntibus cum sertis in fronte pueris, medio in agmine viris, tum feminis in podtremo. Lapillis ora quibuddam didtincti, ad haec plumis versicoloribus sparsi magnifice sese circumspectantes, tympanorum strepitu, et inconditis vocibus Patrem salutabant. Qui vbi eos concione ad catechismum, frequentandumque pagum adhortatus est, loco aedi S. Petro Apostolo extruendae lecto, vlterius octo leucas ad templum <note>291 et S. Andreae.</note> S. Andreae, pagumque metandum processit. Non minore ibi gratulatione acceptus. Quin etiam primores inter eos gloriabantur, quod ipsi inter vicinos primi Deilegem susciperent. Progrediendum adhuc ratus, ad populum huic inimicum, totoque in eo tractu principem leucasdecem perrexit. Praecipuus in eo populo erat senex annorum (vt ferebant) centum et viginti: cuius loco iam prae senio minus idonei, res administrabat nepos sexagenarius nomine Capinus. Hic quoniam magnae erat inter suos auctoritaris, optimum factu ratus Prouincialis, si vrbanam frequentiam, Lusitanamque humanitatem videret, quamuis non omnino volentem, sibique ab inimicis, per quos erat transeundum timentem, ad vrbem S. Saluatoris perduxit euentu multis modis bono. Nam in transitu cum incolis pagi S. Andreae reconciliatus est, atque in vrbe pexhonorifice a Praetore exceptus, vestitus, vinoque (quod inter memoranda posteris credebatur traditurus) Lusitano gustato iussus est insu per omnibus suum circa pagum ius dicere. Haec circa vrbem S. Saluatoris dum tam laeto successu procurantur, ipsa in vrbe prosuo erga Societatem, resque diuinas studio, Praetor templum septimo ante anno formatis e luto parietibus aggeratum <note>292 Pestifero morbo succutsum.</note> ac fictum, calce ac caementis aedificare coepit. In Praefectura S. Vincentij precipuus fuit Sociotum labor in aegris iuuandis. Quippe pestifer inter Brasilos maxime fusus morbus tam multos corripuit extinxitque vt haudquaquam omnibus, quamuis nihil quietis pauci illi sacerdotes caperent, satis approperari Sacramenta potuerint. Nec solum animis, verum etiam corporibus aegrorum subueniendum fuit; cum gens nulla valens industria, et ab alijs rebus, et ab medicamentis omnino inops, nisi externa ope curaque iuuaretur, iaceret miserabilis praeda mortis. Piratiningani neophyti cum a vicinis Ethnicis pessime vexarentur, ausi ad eorum terras bellum deferre. Vnus Patrumm aciem pendentis e cruce Domini effigiem praeferens cum saico auxiliari proecssit; ac Deo inuante victouria ab melioribus sterir. At in S. Spiritus portu, in quem haeretici, eorum receptaculo ad lanuarij flumen anno priore euerso, cum duabus inuect nambus omnia terrore impleuerant; Blasius Laurentius e Societate non solum comitari pugnatores voluit, sed etiam S. Iacobi vexillum magno animo praetulit: et inde quoque eiecti piratae sunt.</p>
</div2>
</div1>
<div1 id='SaHR.06' n='6' type='book'>
<pb id='s224' n='224'/>
<head>HISTORIAE SOCIETATIS IESV LIBER SEXTVS.</head>
<p><note>1562.</note> ANnus iam alter ac sexagesimus supra sesquimillesimum sequitur, rebus maxime ab Lainio, alijsque Societatis hominibus tum in Gallia, tum in Tridentino Concilio gestis; obitu etiam virorum insignium nobilis. In AEgypto Rodericius maiore labore curaque, quam successu pro re Catholica desudauit. Magnis inter hec Societas incremetis aucta est, non paucis Collegijs, et prouincia vna. Pro Salmerone <note>1 Borgia Vicarius Generalis per ablentiam Lainij.</note> ad Concilium Tridentinum a Pontifice misso, Franciscus Borgia regendae in Italia Siciliaque familiae Vicarius Lainio Romae successit, tanto praestantiore obsequio, quanto magis contra sua vota. Quippe eo maxime Romam studio venerat, vt ad Lauretanam Deiparae cellam impetrato secessu, priuatus ibi et obscurus animo vacarer suo, alienis pro viribus inseruiret. Hoc primum anno in Romano Collegio Sociorum numerus summam ducentorum expleuit. Kal. Ianuarij cum vota de more instaurassent, Borgia eos secundum epulas grato exhilarauit nuncio, exponens id, <note>2</note> quod Alexander Cardinalis Farnesius demonstrarat, magna impensa templum Professis aedificaturum (id, quod iam regali magnificentia conditum Farnesiae pietatis monumentum leta Vrbs videt colitque:) cumque hortatus esset ad significationem grati animi, vt aliquid religiosi muneris conferrent; pro se quisque certatim sacrificia, preces, peregrinationes, flagellorum susceptionem, ieiunia, idque genus alij alia ingenuitate ac feruore summo professi sunt: atque id, quod <note>3 Templum Collegy adificari coeptum.</note> quisque receperat, in paratum ad hanc rem libellum relatum est. Templum Collegij hoc anno aedificari est coeptum. Primarium in fundamenta lapidem solenni ritu Otho Cardinalis Augustanus vltro sibi mittendum sumpsit. AEdificatio, quanquam per inopiam lentius aliquanto processit, id tamen habuit praecipuae dignitatis, quod nullam in eo profanus siue faber, siue famulus operarius partem habuere. Tota religioso Fratrum nostrorum labore stetit. Et decuit profecto nobilem adeo sanctimoniae palaestram, cunctarumque fere gentium religionis altricem domum (quod iam in tanta iuuentutis sacrae laicaeque celebritate pariter ac pietate gestientes videmus) non nisi deuotis aedisicari manibus. Propitium adesse operi Deum vel inde captum est pignus. Promotis iam prope culmen parietibus fabrûm vnus, cui nomen Simon, ab summo prouolutus in praeceps, soloque allisus, cum plane <note>4</note> obteri prae altitudine debuisset, grauiore nullo affectus est detrimento. Saeculi euntis anno sexagesimo septimo dedicatum templum est, concinnius, quam satis pro vsu capax. Interpaucas tum visebatur Sanctissimae Eucharistiae magnifica cella. Eam Bartholomaeus Truncus elaborarat ex auxiliaribus nostris, exiguo vir corpusculo, sed maxima pietate; quique postea pleraque Italiae ac Siciliae templa nostra sacris statuis, et huiusmodi lanctuarijs exornauit. Caeterum apsidis picturam hodieque commendant intelligentes, inchoatum ab Thaddaeo Zuccaro, perfectum, post eius immaturum excessum, ab germano Frederico opus, pictoribus inclytis. Argumentum est nunciatum Mariae Virgini ab Gabriele Angelo sacramentum inenarrabile nascituri ex ea hominis Dei ad gentis humanae reparatiouem. Superne diuina Trinitas ex immensa luce ardentes aureo fulgore in Virginem et Angelum radios iacit. Circa sacri Vates, qui sacrosanctum mysterium cecinere, cum suis quisque adstant oraculis. Hunc templo titulum optauit Victoria Tolfia Marchio Vallensis, quae Collegio donarat aedes: factumque eo libentius, quod nullum intra Vrbis moenia per id tempus extabat eo nomine; et aperientes fundamenta caelatam eodem argumento aeream forte lamellam, inuenerant. Marchio eadem ad sanctuarij inaurandi, <note>5</note> et picturae apsidis impensas suppeditauit. Dum templum aedificaretur, addidit pretiosius donum Borgia sacello domestico. Nam ante eam diem cum diuinissimum in eo Christi corpus minime asseruaretur, Borgiae, simul vt Salmeronis discessu administrationem suscepit, hoc primum curaefuit, vt sancto illi fidelium seruorum populo praesentia amantissimi Domini, et ad sotium et ad tutelam, et ad fomitem caritatis praesto esset. Nec sane postea videbantur illi absistere ab sacello posse, eo studiosius id frequentantes, quo diutius tanto bono caruerant; vt qui optime intelligebant, nusquam melius esse posse mortalibus: nec profecto, nisi auocarent humanae necessitates, cum Dominus omnium potens rerum, spesque vnica et decus nostrum adeo inenarrabili indulgentia inter nos sub sacro illo tegumento praesens adesse non dedignetur, vllo vnquam momento, siue dies, siue noctes ab eius conspectu recedendum. Multi, vt saepe alias, Procerum benigne Collegium inuisere: praeque caeteris eximium par Franciscus Varga Philippi Regis orator vtraque parte sapientiae, et intelligendi et <note>6 Sanctu??? Carolus Borromaeus Collegium visit.</note> agendi clarus; et Carolus Cardinalis Borromeus ille vir singularis, iam et Apostolico iudicio sanctus, et communi Christianarum gentium quasi suffragio publicus terrarum patronus, vltro in clientelam vniuersis et singulis, cum pietatis tam mirabili incremento currentibus. Pariter ambos sua primum in classe Petrus Perpinianus oratione, quae extat, excepit: tum intra Collegij septa ipsi multa carminum vi constructi parietes vario et numerorum et idiomatum genere salutarunt.
<pb id='s225' n='225'/>
Nulla res tamen perinde quam nationum varietas humanissimos Principes delectauit. Cum enim Socios sibi omnes turmatim in suas quosque nationes discretos sisti iussissent; septemdecim linguarum diuersarum gentibus in conspectum datis, intra pusillam domum mundi quasi compendium (cum quidem vicissim natalium discordia, et concordia animorum gratiam augerent) <note>7 Benedicti Pererij existimatio.</note> pari cum voluptate et admiratione viderunt. Benedictus Pererius iterum Philosophiam docens, ita cupide audiebatur, vt publicus in Vrbis Academia legum interpres haud infimi nominis auditorem se ei assiduum, quamuis sectatores ipsius et collegae reclamarent, praeberet. At nobilis adolescens accepto colapho, ea tantum re ab vlciscenda iniuria prohiberi se dixit, ne Vrbe deinde excedendum, et intermittendae scholae essent. Solennem studiorum repetitionem prae caetera nobilitate Cardinales decem, duoque Principum oratores primo die, quo Perpinianus de Christiani officio doctoris elegantem orationem habuit (quae item est edita) honestarunt.</p>
<p>Nec minor virtutum, quam doctrinarum presidia <note>8 Iosephi Cortesoni virtus.</note> conquirendi collegas habebat ardor. Iosephi Cortesoni perspecta constantia optimo fratribus exemplo fuit. In quem cum Petrus Ioan. Aleottus eius auunculus Foroliuiensem Episcopatum transferre cuperet, idque se pro maiore Dei laude, et Ecclesiae Foroliuiensis bono affirmaret velle; non modo ab se moderatione sagacissima, quod alij tantopere ambire solent, propulsauit, verum etiam auunculo enixe persuasit, vt sacrum illum honorem, vnde salus tam multorum aeterna pendet, ne fratri quidem suo, aut omnino necessariorum cuipiam, sed viro idoneo, quicunque is esset, tradendum curaret. Benignam sane talium exemplorum siluam Romanum Collegium, magnarum virtutum ferax scribenti suggerit: sed nimis multum, quamuis contra nitar, opus excrescit: vererique subit interdum, ne rerum, quae, si vere aestimentur, praestantissimae sunt, ipsa copia <note>9 Precationam ???is.</note> pretium euilescat. Experti collegae vt alias, ita saepe hoc anno suarum vim precationum. Adolescens annum ipsum scelera sceleribus cumulans per summam rerum diuinarum iniuriam flagitia occultans, abusus confessionis et Eucharistiae mysterijs, relicto etiam, quo prius vtebatur confessario, quo licentius volutaretur in sordibus; eo demum progressus insaniae miser est, vt corpus animamque suam diabolo deuoueret: eique fraudulentum illud monstrum, quo catenas tenaciores adijceret, indignissime illudebat, spectandum se specie venusta prebens. Sacerdote, apud quem prius confitebatur, nec latuit tanta vitae mutatio, nec pristinae caritatis zelus destituit. Quarae omnino statuit conuenire vltro hominem, vt qua posset re opportune, importune iuuaret: sed Deum inprimis, vr certum quoddam negotium secundet, ab omnibus Collegij Socijs enixe rogandum curat. Illi cum paruissent, adolescenti iam in barathrum prope demerso, cum horariarum ad Beatam Virginem precum (ex vsu veteri scintilla hec pietatis residua erat) in manus libellum sumeret, is corpus omne languor ac stupor inuasit, vt nec linguam ad preces pronunciandas expedire, nec sustinere libellum posset manibus. Quam rem admiratus, et ad vitae suae horrendum statum retortis oculis, primo quidem conspectu attonitus, seque ipsum execrans, tum de misericordia diuina desperans, foedam animam sponte praecipitare in tartarum, accersita morte constituit. Sed misericordiarum Pater seruorum suorum precibus exoratus haud distulit bonitatis suae opes proferre. Inijcit adolescenti mentem, vt ad priorem confessarium reuersus, auxilium ab eo fidenter petat. Ita ipsemet adolescens, antequam aduo caretur, vltro eum sacerdotem adit cum lacrymis: totiusque rei seriem pandens, id vitae nouae exorditur genus, quo et diuini beneficij gratus, et scelerum <note>10</note> suorum vindex seuerus esset. Eodem precum auxilio subuentum homini est, qui amissa re omni familiari, insuper datus in carcerem moerore intolerando oppressus, saepe mortem sibi tentarat consciscere; et, nisi esset prohibitus, consciuisset. Qui de collegis ad eum carcerem itabat, hunc frustra consolari, et erigere ad bonam spem conabatur semperin ore habentem, vnde, quo cecidisset. Excidit tandem imptudenti nescio quo pacto se peccata confessurum: at proxima nocte tantum in confessionem, et Iesuitam talis auctorem consilij odrum in eius animo diabolus excitauit, vt apud se plane statueret, cum primum importunus ille suasor rediret, male cum dictis, tum factis mulctare. Postridie redit frater, et sacerdotem excepturu vincti confessione adducit. Quem is vt aspexit, cum exerere ad vim manus, et linguam ad contumelias vellet; vi brachiorum mirum in modum infracta, vinctaque lingua, nec commouere se, nec vocem mittere vllam potuit, nisi, non dum se ad confessione paratum. vixque frater abierat, cum rursus coepit furere, seque ipse prope discerpere, quod euadere e manibus hominem passus esset, nec lacerasset. Tres dies totidemque noctes luctatio tenuit, nullam interim misero quietis partem capiente. At Patres in telligentes rem esse, quae valde diuino auxilio indigeret, domesticorum omnium precibus ac sacrificijs id sedulo exposcendum curant. Hac demum via mitigatus, sanitatique restitutus homo, confessione totius vitae crimina expiat, miraculo maxime adscribens linguam manusque inhibitas a Deo sibi fuisse, ne sacrilege in sanctu monitorem, vt ardebat, saeuiret. Nec multo post Christi Domini, qui regnum Dei, iustitiamque eius quaerentibus humana bona pro appendice adijcit, factum benignitate est, vt qui animum peccatorum nexu exsoluerat, is aere alieno a creditoribus, <note>11 Vis confessionis, et disciplina Religiosa.</note> vinclis a iudice solueretur. Praeclare quoque vnus e Collegij sacerdotibus in virginum coenobio et vitijs, et a daemonibus, quibus multae torquebantur, purgando operam posuit. Plurimum iuuit expiatio conscientiae, et quadragenarum horarum precatio. Denique non sine magna admiratione eorum, qui rem cognouerunt, fugatis vitijs, vitaque ad normam Religiosae vitae redacta, daemones quoque, quamuis rabide frementes sacerdotem probris et conuicijs onerarent, in fugam compulsi. Inter morte mulctandos Episcopi cuiusdam Graeci in multas saepe relapsi, <note>12 Benignitatis efficacia.</note> haereses, celebris vulgo poenitentia fuit. Hunc diebus compluribus Doctor e nostris cum disputando frustra redarguisset, reluctantem ferociter, erroresque tenentem mordicus alia via aggressus,
<pb id='s226' n='226'/>
comitate, sinceraeque significatione caritatis, eo tandem adduxit, vt scripto errores detestatus, et animo generali confessione purgato, supplicium extremum fortiter pieque pertulerit. Potuit recognosci quanto ad humanos expugnandos animos potentior sit humanitas lenitasque, quam seueritas et dominatus. Caeterum nequaquam haec mortalis industriae, sed clementiae diuinae facta sunt, cuius et illud. Inter excursiones in vicina Vrbi castella vnus collegarum industria tali vtebatur. Vbi habita concione auditores sub primam lucem confessionis amore incenderat, producto pugillari iubebat nomen edere, qui confiteri vellet: ac vesperi, cum rustico ex opere in castellum redierant, ipsemet domum eosblande conueniebat, rogabatque vti statent promissis, <note>13 Benignitatis diuinae exemplum.</note> et ad confesserium adducebat. Nec raro fiebat, vt, dum vnius alicuius domum ex ijs, quos habebat in libello descriptos, quaeritaret, multo alios lucraretur. Sed quodam inuestigando diu fatigatus, nusquam cum reperisset tandem ad pauperem senem mittitur, qui id habebat nomen, de quo ipse percunctabatur. Vbi hominem vidit, continuo sensit non esse eum, quo cum pactus erat. Haesit paulisper: tum breui diuinitus factum intellexit, vt alterum quaerens hunc inueniret. Comiter enim instituto sermone deprehendit senem capularem toto vitae suae tempore nunquam ad Sacramentum confessionis accessisse; amiceque admonitum ac diligenter edoctum, tandem ad sacerdotis pedes adduxit. Qui peregre missi sunt, Dei atque hominum multis modis sunt caritatem experti. Pontifex in satis magnam manum partim Lauretum, partim in Septemtrionem euntium prope Vrbem incidit; fixoque gradu singulis benigne compellatis, acsaepe benedicens, et num viatico egerent rogitans, pedes ibidem in via osculandos praebuit; cum interim Cardinales, alijque Procerum circumstantes pauperum viatorum baculos sustinerent. <note>14 Capuccinorum insignis hospitalitas.</note> Capuccinorum Patrum religiosa hospitalitas peregrinantibus nostris patuit semper, hodieque patet. Sed singulare pietatis documentum erga duos alterum sacerdotem, alterum laicum, qui ad eos forte diuerterant, haud queat sine piaculo reticeri. Cum prope incredibili excepissent gaudio, ac cibo ita recreassent, vt hospites tantam caritatem plurimum mirarentur, illi haud dum contenti, ad lauandos eorum pedes accingunt se, et vsque eo certant, vt peregrinis Dominicum praeceptum (quo nomine id officij ab S. Laurentio beatus presbyter Iustinus excepit) impedire religio fuerit. Itaque sacerdoti duo, qui Conuentui praeerant, laico alij duo Patres in genua prouoluti aperto capite, magna non solum caritate, sed praecipua obseruantia pedes lauant: et interim alteri Canticum B. Virginis, alteri Zachariaepia gratulatione decantant. Hospites ad illud obse quium quanquam confusi, tamen animo immensa quadam pietatis dulcedine fruebantur, Christi Domini humilitatem caritatemque sibi repraesentantes, qua pedes abluit Apostolorum: eumque suis in famulis tanquam ad suos abiectum pedes humillime venerantes. Vbi vero lauandi finis est factus, tum Custos pedes vtriusque exosculatus, caeteros subsequi ordine voluit. Rependat bonis famuli, bonus Dominus tam benigni animi gratiam, augeatque mutuum in Religiosis omnibus sanctae caritatis certamen.</p>
<p>Fuit cum in Collegio amplius quadraginta eodem tempore decubuere. Annus enim multis locis pestiferrheumatibus in Vrbe stragem haud leuem fecit: sed duos tantum videtur Deus maturos caelo inuenisse, quos anno superiore AEgidius indicasset, Hieronymum Bassum, et Leonem Lilium, <note>15 Mors et virtus Hieronymi Bassi,</note> vtrumque sacerdotem praestantisque virtutis. Hieronymus natione Belga anno M.D.LIII. cum Parisijs inter exercitationes spiritus, quas dictabat P. Paschasius, adiungendi se Societati consilium suscepisset, idemque mox maleuolorum obtrectationibus abiecisset; demum luce diuina confirmatus ad constantiam redijt, secum reputans iniquum esse vocationem diuinam humano consilion frustrari: et ex nosocomio, vbi aegris, quanquam pestilentiae periculum non aberat, caritatis studio ministrabat; domum receptus iam tum sa cerdos, omnibus obedientiae, modestiae et caeceris Religiosorum laudibus admirationi erat. Inde multis Claromonte alibique inter Aruernos praeclare gestis rebus parum abfuit, quin bono viro Satan illuderet, vaticinia quaedam de regno Galliae, deque Ecclesiae Romanae progressu fraudulenter immittens; sed vocatus Romam cum se Moderatorum arbitrio permisisset. obedientiae suae fructum egregium tulit, ex ijs in perpetuum praestigijs liberatus. Remissus in Galliam multa iterum in Aruernis praeclare ad pietatis culturam effecit, et Billomaeum Collegium multos annos bene administrauit. Caeterum quia Theologicas disciplinas vix, vt dicitur, a limine salutarat, vt ijs quoque perpolitus eo instructior ad maxima quaeque esset, reuocatus in Vrbem est. Iamque magno progresse facto, haud leue destinabatur afflictis rebus Galliae adiumentum, cum pestifera febris, et acutus lateris dolor septimo die mortalitate exemit. Quoad superfuit spiritus, nulla dolorum immanitate est victas, quo minus longos clara voce de rebus diuinis haberet sermones. De contemnenda morte, de submissione animi, de perfecta vitae ratione instituenda expedite, et contentione magna disserens admirationem audientibus excitabat. Adeo non moribundus loqui, sed homo valens concionari serio videbatur: cumque admoneretur ne tam intenta rerum caelestium meditatione malum forte irritaret, Quis, inquit, imperare sibi nunc queat, quin illud propheticum perpetua animi cogitatione meditetur, <hi rend='italic'>Laetatus sum in his, quaedicta sunt mihi, in domum <note>16 et Leonis Lilij Bassanensis.</note> Domini ibimus?</hi> Leo Lilius sexdecim annos excellenti cum opinione virturis in Societate vixerat, vt zelo et studio animas ad Deum vocandi eximio, ita solertia magna et felicitate; eaque mansuetudine ac morum facilitate, qua sibi atque virtuti mire omnium animos deuinciret. Eas ob res pietati quoque promouendae inter collegas praefectus fuerat. Ei valetudine attrita, cum potestatem vniuerse Patres fecissent ad exercendum, auramue captandam, quandocunque libitum esset, prodeundi, et alijs soluissent disciplinae muneribus, siquid forte dulcedo libertatis, et proprio arbitrio disposita vita valetudini commodaret; vir obedies indulgentiam illam et immunitatem modestia summa remisit, enixeque rogauit ne eo seadigi vellent.
<pb id='s227' n='227'/>
Nullam enim duriorem sibi fore seruitutem, nec valetudinis leuationem, sed certam perniciem. Vnicum vero solatium, et perinde dulcissimam ac saluberrimam libertatem in obedientia se, et disciplinae legibus inuenire. Geminum sane factum ei, quod de S. Francisci socio AEgidio produnt annales; nisi quod Lilius ne experiri quidem libertatem sustinuit: quantoque vehementius atque probabilius incitare ad experiundum poterat languoris necessitas, tanto clarius ostendit perfectionem obsequij vel ipsa vita sibi esse cariorem. Nolebat scilicet causae quidquam praebere, vnde perturbaretur securitas illa, quae morientem postea recreauit. Diuinissimo enim Viatico, sanctoque oleo instructus, vt, sicut in obedientiae exercitatione vixerat, ita in eius commendatione moreretur, omnes aduocari fratres expetijt: consuetaque sua lenitate singulos et vniuersos ad constantiam in suscepto Religionis instituto adhortatus, hac re fore dicebat, vt extremus vitae dies, qui multis timori esse solet, consolationem ipsis ac voluptatem, spemque certam de Christi Domini promissis afferret. Tum adiecit inde sibi in illo rerum cardine summam voluptatem adesse, quod omnibus in rebus semper Moderatoribus paruisset, neque ab eorum vnquam sententia dissensisset. Dein cum vellet quietius rerum diuinarum contemplationi vacare, omnes non sine dulci sensu et lacrymis dimisit. Dimidia fere ante vltimum spiritum hora pedem alterum in se collectum impetu magno excutiens, Facesse, inquit, bellua istinc: et quaerenti quid abigeret, adfuisse illic daemonem respondit. Rursus interrogatus num timeret, negauit, quod Christus cor suum inhabitaret: cui paulo post animam reddidit, in multis, quos ad Societatem per eum Deus vocauerat, expressum vitae suae simula rum relinquens. His duobus ereptis sacerdotibus, vnum Laicum praecipue fratrum votis reseruauit concessitque clementissimus Pater caelestis. Is erat cum virtutum exemplis, tum aedificandi, qua excellebat, arte inprimis Collegio opportunus, Laurentius Tristanus: qui cum grauissimo aestu febrique summum in discrimen venisset, precibus et sacrificiis pro salute eius Moderatorum iussu oblatis, et diuinissimo Eucharistiae Sacramento ad aegrum allato, statim vt salutis ac vitae suscepit auctorem, nono morbi die praeter omnium opinionem omnino febri solutus est.</p>
<p><note>17 Perusini Collegij ineremensa,</note> Perusiae quarto Nonas Aprilis magna celebritate primarius lapis in templi fundamentum iactus est, grato vrbi spectaculo, quae diu cerimoniarum id genus non viderat. Lainius tanquam pro fundatore consuetas preces pro Cardinali Fuluio Corneo per Societatem omnem edixit. Collegij labores valde in publicum et probabantur, et proderant: quippe quos auctoritas se studia tum Cornei Cardinalis, tum Hippolyti Cornei Episcopi commendabant. Atque is quidem cum Rectoris (Ioannes Nicolaus Notanus Rectorerat) antea semper consilijs et opera plurimum esset vsus, vbi grauem in morbum, ex quo decessit, se implicitu sensit, quindecim diebus ac noctibus vsque ad extremum spiritum adesse eum sibi voluit; illum iudicem peccatorum, quae generali confessione retractauit, illum diuini Viatici, et summae vnctionis administrum optauit. Nec oblitus est mortuum Rector, sed et prosequendum ad superos communibus precibus Societatis curauit, et ad memoriam inter superstites celebrandam egregium laudatorem e Collegio, quem ciuitas summe probauit, in exequiarum iustis apposuit. Adolescentium, qui Collegij gymnasium frequentabant, numerus affatim bonus, sed virtus erat insignis, nonnullorum praesertim, qui in Sodalitatem ad studia pietatis institutam nomina dederant. Parentes, et quicumque eos antea norant, morum mutationem stupebant, et gratias agebant Deo. Nihil adolescentes experebant auidius, quam sacros festosque dies, non, vti plerique eius aetatis mortales, laborum taedio ad vacandum ab serijs; sed vt animum et diuinis mysterijs reficerent, et totum vndique collectum traderent pietati. Diebus ante Quadragesimam, quibus prauo more licentius alij bacchabantur, in gymnasio se libentissime vsque ad diei continebant serum, ne eas viderent ineptias. Non raro ab veteribus sodalibus ludibria ac probra perpessi, libenter haec quoque in Dei gratiam tolerantes e Christi Domini consilio pro ijs ipsis fundebant preces. Iam ea pietare atque attentione conciones sacras, et Christianam institutionem audiebant, et sacrosancto intererant sacrificio; vt qui eos aspicerent, ad laudandum sanctitatis omnis auctorem sensim incalescerent, et quamdam Angelorum intueri sibi speciem viderentur.</p>
<p><note>18 et Maceratensis.</note> Maceratae peruicit tandem Sodalitatis sanctae Mariae virginum caritas, vt templum, quod extruebat, plane liberum Societati daret, id tantum petens, vt quatuor ibidem sacerdotes assidui essent. At ciues per absentiam eius, qui publice Philosophiam profitebatur, eam quoque Cathedram Patribus tradere communi consilio decreuere: nec minore benignitate quam obtulerant, causas, quare non susciperetur, probarunt. Quippe plane videbant, quae de caetero praestari siue in commune, siue in priuatum animorum bonum possent, ea strenue geri omnia, nec loco vllo modoue declinari laborem. Seruos Dei velut sacros quosdam mediastinos die ac nocte, quotiescunque et quocunque vocarentur, ad aegros accurrere; totas solandis praeparandisque ad bonum exitum supplicio afficiendis peruigilare noctes; assiduos ad subsellia, et ad sanctum altare in templis. Iam nosocomium, quod neglectum iacuerat, componi; et ad conuocandos agricolas et erudiendos circumire agrum et vrbem. In templis, in vicis ac foris omnia pijs exhortationibus personare. In id curam intendi vt pellicatus et scandala omnia tollerentur. Venerant Maceratam anni principio histriones, mimique eorum de genere, qui vagi oculorum ludibria ac ferme animarum exitia per oppida et pagos venalia circumferunt. Eam pestem vt protinus abigerent, Angelus Douitius Rector Magistratum rogauit: qui polliciti, dum procrastinant, Pater Amaronus Amaronius media in fabula aditu in aulam inuento, in scenam ipsam euasit; et, vbi de morte quaedam intonuit, repente mortui hominis prolato capite ita omnes conterruit, vt statim quibusdam egressis, aliisque deinde super alios ingruentibus, scalae (ligneae erant) frangerentur, et
<pb id='s228' n='228'/>
histriones subita fuga ciuitatem liberarent. Quorum etiam e numero fuit, qui vehementer commotus (rem sane raram) ad Collegium abiret, noxasque confessus, ludicram ac foedam artem relicturum sponderet. Haud multis postea diebus cum ab ipsis ciuibus e prima iuuentute comoedia adornaretur in aedibus Quatuorvirûm agenda, Patressatis gnari quae sancti doctique viri de ea poeticae parte doceant, quam praua scriptorum ingenia corruperunt et infamarunt; deprauatumque adulatione eorum vulgus nisi condimento sit turpitudo, insulsam ducit; simulque cogitantes quam multas peccatorum occasiones offerant tales coetus; putabant id ab se mutuae caritatis beneuolentiae erga se ciuitatis deberi, praesertim eo primo anno, quo Maceratam incoluerant, vt id quoque periculosum animis disturbare ludicrum conarentur. Itaque Douitius Rector Quatuorviros alloquens cum damna et pericula demonstrasset, reuocat ijs in mentem decretum paulo ante ab ipsismet editum, ne aedes <note>19 Ioannis Catalani feruor.</note> publicae ad id rerum genus commodatentur. Cum gratiarum actione optime monentem illi Rectorem laudant, et obstitutos, quanquam subtimide pollicentur. Verum praeualuit iuuenum gratia. Coepta agi comoedia, cum vniuerfa prope ciuitas conuenisset, Ioannes Catalanus veniam prope extorquet a Rectore, vt liceat aliquid saltem interponere, quod datae Christo fidei spectatores admoneat. Indulsit Rector antiquae homo simplicitatis, tatus, quod nemo post inchoatam fabulam admitti soleret, ne Ioannem quidem admissum iri. Verum docuit res ipsa, quam temere quisquam speret aliunde prohibendum, quod ipse, qui fieri nolit, non prohibeat. Ioannes aditu inuento, vbi in confertissimam spectantibus aulam venit, prolata, quam sub pallio gestabat Crucifixi effigie, vocem ex improuiso ingentem tollit, Huc Christiani, huc oculos, ad hoc spectaculum vertite, quod ego propono nobis. Aduertit nimirum repentina vox oculos animosque omnium: et proximi quique conspecta Domini imagine venerabundi aperto capite adorauere: vt probae ciuitatis mores agnosceres. Ille ipse, qui tum suas agebat in scena partes continuo verticem nudauit, et in genua procidit. Verum inter remotiores rei ignaros cum tumultus exoriretur, ac periculum esset, nequis e turba, quae gradus vndique circa aulam extructos repleuerat, prolaberetur, et perturbatio, vt in eiusmodi celebritatibus vsu venit, aliquam cladem afferret; qui intererat, Prolegati locum tenens importunum declamatorem iussit rogari, vt tantisper facesseret. nec Ioannes cunctatus est. Fuit haud dubie factum animo pio, sed parum considerate. Periculum enim praeter alia erat, ne eo rerum in aestu, eaque promiscua turba, et concionator ipse, et Christus Dominus iniuria grauiore violaretur. Itaque quod id permisisset, iussere Praesides sui Rectorem ex Prolegati vicario, et Quatuorviris imprudentiae suae veniam postulare. cui tam benigne illi responderunt, vt dicerent sibi potius veniam petendam esse, quod non curassent, vt honores Christo Domino maiores haberentur, et protinus fabulam non abrupissent. Ciuium reliquorum alij aliter reminterpretati sunt. Euentus magis, quam consilium mihi probatur. Haud enim dubium, quin illa subita vox, et improuisa species acriter hominum mentes percusserit: vt quemadmodum iniecta feruenti aquae gelida, eam ne efferueat atque effluat temperat comprimitque, ita ea res multarum prauarum sedarit feruorem illecebrarum, et animos aduersus multa crimina praemunierit. Denique vt fugatos ab Amarono peregrinos histriones, genus nebulonum infame vulgo commendarunt, ita ciuium interpellata oblectamenta non pauci doluere. Adeo eadem nequaquam vbique quadrant.</p>
<p><note>20 Progressus Foroliuiensis Collegij.</note> Collegium Foroliuiense in primis florebat, et celebritate et profectu siue gymnasium, siue templum frequentantium; dum Michael Lauretanus summae classis Magister orationibus, dramatisque longe lateque gymnasij propagabat famam, rem diuinam ante omnes Rector promouebat <note>21 Exempli, et opportunitatis effic???cia.</note> Leonettus Clauonius. Acciditque, vt in templum ingressus homo, qui quod nollet cum inimico redire in gratiam, sacris mysterijs iam quadriennium abstinuerat, numero et ad sacra subsellia, et ad diuinam mensam circumfusorum conspecto, ad suam miseriam, qui tantis vltro se fraudabat bonis, cogitatione conuersa, ibidem inimicitiam se peccata apud sacerdotem poneret. Adeo potens est et recte facientium conspectus, se recte faciendi oblata commoditas. Ingens autem templo ornamentum ex pulcherrimo asseruandae diuinae hostiae tabernaculo accessit: quod multi cum celeberrimis quibusque temporis eius maiestate operis comparabant. Nec sane mirum. Magnificentia enim, et elegantia, quam hodie laeti in sacrarijs hisce conspicimus, et quidem Sodalitatis huius tum industria, tum exemplis ex parte non exigua inductam, vix vspiam apparebat: pudenda enimvero incogitantia, atque ingrata rusticitate mortalium. Materiam Episcopus, manus et ingenium faber lignarius e Societate contulit, cui antea in opificij eo genere admodum imperito, facultatem ad id raram Deus indidisse visus est. Cumque Episcopus paterne fouere Collegium pergeret, nec pauca iam ad stabilitatem eius donasset; Lainius pro eo quoque tanquam pro fundatore consueta Societati precum et sacrificiorum suffragia imperauit.</p>
<p><note>22 Bononiensie Collegij insignia incrementa.</note> Prospere adolescebat Bononiense Collegium. Superiore anno quaedam extra vrbem S. Reparatae aedes tradita fuerat ab Episcopo Ioanne Campegio laeta euentu ciuitate. Namque magna vis mortalium ad Diuae solennia cum esset consueta singulis annis prodire, non modo cultum ornatumque probauit aedis et sacrorum, sed etiam melior domum remissa est. Quippe cum cateruatim sparsi die abuterentur in ludis, saltationibus ac tripudijs, in eos globos immissi Collegae opportunis concionibus adhortantes ad fugam peccatorum, et ad cultum pietatis, veram sanctamque feriarum rationem edocuerunt. Hoc vero anno ipsa in vrbe templum S. Luciae auctoritate Pontificis, quo commodato ad id loci Collegium vtebatur, attributum est ei, certo rectoribus paroeciae vsu relicto. Et quanquam de caetero summa egestate Collegium premebatur,
<pb id='s229' n='229'/>
cum certi aeris nihil haberet, et iam multos annos annonae saeuiret caritas; tamen Rector Franciscus Palmius aedes Guzadinorum S. Luciae templo <note>23 Praedictio Violantis Guzadinae.</note> peropportunas, Christi arca fretus coemit. Maxime vt id auderet, confirmauit tum spes incrementorum in ea vrbe Societatis, tum memoria verborum honestissimae feminae Violantis Casaliae Camillo Guzadino olim nuptae: cuius fuerant illae aedes. Haec enim spectata pietate matrona indeusque ab eo tempore, quo Beatus Franciscus Xauerius Bononiae fuit, Societatem amore studioque complexa, perpetuoque tenore prosecuta, semper habebat in ore Deum velle, vt templum S. Luciae, in quo primum Xauerius, et alij primorum Patrum, munia Societatis auspicati essent, Societati addiceretur: ad eamque pariter Guzadinorum venturam domum. Quippe sibi nescio quo interiore instinctu praedici, non esse Deo cordi, vt suis filiis huius vitae res prospere cuenirent. Quae tanta asseueratione dicebat, vt Iulius Caesar, qui primus erat stirpis, cum in Clerum dedisset nomen, et sacra vectigalia possideret, veritus ne fratres non relicta sobole tollerentur, noluerit antequam vnum eorum alligatum nuptiis vidisset, matrimonij ius praecidere sibi per Ordines sanctiores Caeterum praesagitio matris immutari non potuit. Robusti tres ac bene constituti iuuenes nulla suscepta prole omnes, in supremo spiritu Patribus nostris iuuantibus, vnus Augustae Vindelicorum, alter Placentiae, tertius Florentiae exiguo interuallo tolluntur. Quos vbi mater alium super alium audiebat mortuos, mira animi constantia subiiciebat, Nonne ego vera sum? nonne praedixi? En Deus alios in domum meam incolas, alios introducere meos filios parat. Quin etiam cum iam tantum maximus, isque iam sacerdos superesset, optima femina, quod mox praeuidebat futurum, statim repraesentatura, id agitabat, vt domo egressa, eam et sua omnia Societati concederet. Quod tamen P. Franciscus Palmius, apud quem noxas illa expiabat, ne vulgo sermonum, superstitique filio querelarum materia praeberetur, non modo tum prohibuit, sed etiam cum moritura testamentum conderet. Denique templum S. Luciae Societati addicitur. Iulius Caesar moritur: aedes ab heredibus venum proponuntur. Quaevidens admiransque Palmius, et cum praedictione religiosissimae eius matronae totam rerum seriem conferens, nihil dubitans affuturam opem diuinam, vbi tam manifesta voluntatis argumenta essent, difficultates per eam omnes expugnatum iri confidit. Nec frustra confidit. Prosperrime initio transacta re, cum superuenissent difficultates grauisimae, et populi etiam ingens obtrectatio, tanquam Religiosos parum decerent ea tecta, et spoliaretur nobilitas et vrbs magnifico aedificio; tamen Palmio et coram, et edito commentario rationem reddente, et ostendente quam ille necessarius Societati esset locus, quam nihil magnificentiae vrbis decederet, sed potius Collegio olim condito Bononiensi splendore digno accessurum esset, omnis consedit procella: et postea, quanquam aegre, tamen pretium quoque piorum benignitate est persolutum, et laeta ciuitate Religioso vrbs aedificio non modice honestata: quae praecipua Christianarum vrbium ornamenta censeri conuenit.</p>
<p><note>24 Collegium Sassaritanum absolutum.</note> In Sardinia domicilium tribus ante annis Sassari coeptum, hoc anno ad iustam Collegij formam perductum est. Cum enim primo anno quatuor, altero septem fuissent, hoc tertio quatuordecim in eo Socij egerunt: et praeter Abecedarios, tres institutae sunt discentium latinitatem classes, praeceptoribus ex Hispania missis. Vix vspiam gentium foedius lapsos a pietate Christiana homines antea reperisses. Archiepiscopus Calaritanus ad Lainium eo consilio, vt Pontificem edoecret, praeter caetera scripsit: Tota sua dioecesi non esse vel vnum presbyterum, qui quae legeret, intelligeret. E quatuor et viginti Canonicis Calari tres tantum vetulos psalmodiam frequentare; caeteros vel in alienis terris agere, vel mercaturae intentos, contra Antistitem immunitatibus mendaciisque armatos. Religiosos haud Clero dissimiles. In pagis nullus prope Curio absque pellice erat: quin id primum venturo Curione, pagani curabant, vt is praeparatam mulierculam inueniret, quam ex honoratioribus ambitiose et auare se offerentibus lectam certo ei iungebant ritu: interque presbyterum et eam conueniebat, vt quod facerent rei, ex aequo inter sese diuiderent: habebaturque etiam publice in templis nequissimae meretriculae honos: vt in solennibus oblationibus ipsa prima e populo ad offerendum accederet. Caeterum non vestitu, non tonsura, non moribus, ac ne operibus quidem presbyter ab rusticanis fossoribus discrepabat. Vnde facile est intelligere quanta esset in populo nox, cum, qui esse lux debuerant, vsque eo tenebrae essent. Ipsis in vrbibus, qui vel formulam cruce se signandi nescirent, qui sacerdotibus noxas quindecim aut viginti annos nunquam aperuissent, miserum quam multi erant. Diuinationes, cantiones magicae, diabolicae superstitiones ita vulgatae, vt vix quisquam eas res in vetitis numeraret, religionique sibi duceret. In montanis multi liberos ante octauum decimumue annum non baptizabant. Inter mercatores nihil tam vulgare, quam foenus exercere: quam contrahendarum rerum rationes sine aequi et iniqui respectu <note>25 Desiles ad pietatem Sardi.</note> inire quam quaestuosissimas. Hanc igitur immanem siluam excidere, haec aggressi monstra tollere pauci illi cultores, itasolum facile cultu, cunctaque prona inuenere, nihil vt obstaret, quo minus omnia supra vota responderent, praeter operarum paucitatem. Subsidia itaque postulantes scribebant nusquam se ita perditam gentem, ita ad emendationem paratam vidisse: obrui prope multitudine ad diuina mysteria conuolantium; consilium in dubiis rebus, auxilium ad vitae nouae institutionem petentium: omnes extollere ad caelum manus: et homines Societatis vulgo sanctos appellare, ad salutem suarum animarum quaefunditus perierant, a Deo velut e caelo missos. Balthasar Pinna Rector ingentes concionando ciebat motus. Erat enim vir ipse optimus et ardens, et gloriae diuinae summe amans. <note>26 Renouata pietas in Sardinia.</note> Sassari tribus deinceps annis in templo maximo per Quadragesimam concionatus est multitudine semper audientium nunquam antea conspecta. Quibus concionibus tantus iniectus est
<pb id='s230' n='230'/>
iniquorum contractuum timor negotiatoribus, vt non pauci ad innocentem se agriculturam ab periculosa mercatura transferrent: alij nihil cum quoquam contrahere prius auderent, quam qualis formula esset, de Patribus cognouissent: alij libros rationum ad eosdem ferrent, vt quae inuenirent iniqua, libere indicarent, parati (quod cum fide exequebantur) male parta ad assem iustis dominis reddere. Cum autem interrumpere aliquando conciones Pinnam coegisset morbus, praeter publice fusas preces, multasque a plerisque susceptas priuatim pro eius salute poenas, fuit vir bonus, dignus cuius se nomen proditum esset, qui enixe a Deo petiit, vt Pinnae morbum ad se transferret, quo publicis vtilitatibus seruire ille posset: auditasque preces euentus docuit. Afflictus enim ille febri lecto est: Pinna continuo ad suggestum reuersus. Superstitiones quo facilius euellerentur ex animis, curatum est, vt Vicanus anathemate ter denunciato eas interdiceret. Inoleuerat quoque mos prauus, vt feminae, siue earum parentes, siue fratres aut sorores, siue vir aut liberi moretentur, annum totum continuarent luctum in tenebris, nunquam adapertis fenestris, nunquam extra domesticum limen elato pede: vsuque veniebat, multos vt annos nonnullae, aliis suorum nondum finito priore luctu supermorientibus, nunquam templum aspicerent: neque interessent Sacro: nec diuina mysteria vsurparent; sed omnibus animae praesidiis destitutae in foediore animum haberent nocte, <note>27</note> quam corpus. Haec quoque consuetudo superstitiosa cum animorum se corporum bono sublata est. Calarim, Alguerium, Oristanum, ad Castellum Aragonium, multosque praetetea in pagos excursum est: et vbique Euangelicae forma pietatis ante oculos posita miros hominum amores accendit. Diuinissimum Christi Corpus, vt cum aliqua dignitate asseruaretur, passim curatum: etiam mortuorum cadaueribus prospectum: data opera, vt coemeteria valido vndique munimento sepirentur, cum alicubi in campo haud septo exiguae iniectu terrae condita canes atque etiam porci effossa vorarent corpora. Quibus rebus per insulam late vulgatis plurimi vnius et duorum dierum itinere, familiaeque totae, vir vna cum vxore acliberis ad expianda apud Patres peccata, et remedia animis suis accipienda properabant. Cumque populus valde inops sit, vbi videbant pecuniam confessionis causa non accipi, aiebant enimuero se posthac multo frequentius confessuros, cum ante id retardaret vel maxime, quod si praeter peccata nihil ad confessarium <note>28</note> afferrent, nullus fere acciperet. Adiuuabat pietate atque auctoritate sua rem Antiochus Bellitus Praetor, latum Sociis sua faciendi opera praebens campum. Tanti eorum consilia faciebat, nihil vt paulo grauius moliretur, quod cum illis non ante deliberaret: idque ea modestia atque benignitate, vt nunquam ad se accerseret eos, verum si quid vellet, ad Collegium itaret ipse. In nosocomio ordinando, in iuuandis carcere clausis, in familia sua regenda, in rebus denique diuini cultus vniuersis Patrum vtebatur solertia operaque. Etiam in noxij hominis supplicio nouum cuitati gratumque spectaculum editum. Ante Societatem si de quopiam in Sardinia supplicium publice sumeretur, puerorum modo accurrebant spectatum greges: at vbi hoc primum anno consuecti sunt duo Patres hinc atque hinc medium deducentes reum, et quae apta ei erant tempori memorantes, conuenere quamplurimi. alij accedebant proxime, vt quae dicerentur exaudirent: alij eo commoti exemplo Litanias, alij preces alias tenui murmure depromebant: alij inter se pios habebant sermones, et inuicem ad vitiorum fugam adhortabantur. Demum <note>29 Scholae Sassari aperta.</note> Sassaritanorum explendis votis, quod vnum decrat, institutio addita iuuentutis. Kalendis Septembris in Archiepiscopi aedibus, cum haud dum suas Collegium haberet, quatuor in classibus coeptum doceri, elementariis ab classe infima non exclusis. Ad exhilarandam ciuitatem variorum generum carminibus locis celebrioribus valuisque templorum affixis, postquam Pinna Societatis rationem in gymnasiis instituendis pro concione explicarat; vnus Magistrorum Ioannes Naualis nomine, in templo principe Latinam orationem habuit, deque Philosophia positiones defendit Cui celebritati omnes pariter, summi, medij, infimi adfuere: ac Doctores, quotquot fuere Sassari, contra disputarunt. Laetitia, gratulatione, plausu prope incredibili tota res gesta est; et suam populus probationem perenni benignitate contestabatur: qui, cum nihil dum e Fontanae attingeretur hereditate, tam multa tamen e sua tenuitate suggerebat, vt non modo Collegium adeo amplificatum nihil desideraret, sed superesset etiam, vnde aliquot valde pauperum familiarum necessitas leuaretur. Sed iam diu orationem ad se Gallia vocat, vbi summa rerum agebatur.</p>
<p><note>30 Res a Pelanco in Galliagestae.</note> Dum Lainius Parisiis omnia ad sustentandam religionem mouet, Polancus, vt ante semper adiuuerat, ita maxime mitio anni huius in regia laborauit. Allocutus est Bezam, et alios eiusdem farinae adhortans vt irent ad Concilium, et vrgens scriptas edere, quas vellent conditiones: cumque obiicerent multas difficultates, omnes sustulit: adeo vt Beza reciperet, acturum se cum suis, vt communi consilio conditiones statuerent: dein vt id ipsum vrgerent, Cancellarium et Bottellerium (is erat concionator Reginae) Episcopum Valentiae, et Castillonium nouorum dogmatum sectatores allocutus, eo redegit rem, vt, si haeretici abnuerent ad Concilium se ferre, appareret nonnisi per eos stare, qui male conscij odissent fugerentque lucem, vti euenit. Cum Cancellario praeterea egit, vt quae essent in iurisdictione, et publica administratione corrigenda colligeret, vt possent in Concilio, et conuentu illo sanctissimo remedia adhiberi: et quamplurimos Episcopos, Abbates Doctoresque ad Concilium mittendos curaret: seipsum probatorum <note>31</note> idoneorumque virorum indicem editurum. Multa cum Legato et illud inter caetera egit, vt Frater Angelus Iustinianus, qui vtiles in eius familia per sacrum Domini Aduentum conciones habuerat, eas porro vltra prosequeretur. Erant enim necessariae piorum assiduae voces, non ad infectos modo sanandos, verum etiam ne ex promiscua consuetudine, ad integros sensim contagio
<pb id='s231' n='231'/>
(vt est haeresis quasi cancer) serperet. Ad haec exempla Principum, quorum miserrimi exitus fuere, quod haereticis fauissent, vel Apostolicam Sedem oppugnassent, e veterum monumentis collegit, atque Legato inter Proceres spargenda dedit, si quem diuinus per ea admotus propius terror ad respectum rerum suarum et religionis conuerteret. Egit cum Perosellio nobili haeretico, vt et ipse consilia pacata susciperet; et Principem Condaeum, apud quem auctoritate valebat, ad consensionem cum Catholicis et pacem impelleret. Episcopos quoque verecundis hortatibus, et fidelibus imbuit monitis; iuuitque ad muneris sui officiique partes explendas. Et quoniam rerum valde anceps, et proxime discrimen vltimum erat status, Lainius quoque in regiam retulit se pacis nomine. conten debant haeretici, vt templa sibi concederentur, quo conuenire suae sectae gregi; vbi docere, suaque tractare <note>32 Lainij commentarius ne templa haereticis concederentur.</note> impune liceret sacra. Lainius et Polancus quanti momenti res impudenti eo conatu verteretur, optime peruidentes, cum indignitatem haud quaquam ferre taciti possent, commentarium Reginae in haec verba edidere: Cum ab multis saeculis Christi fidem complexa Gallia Catholicae Romanae Ecclesiae perpetuo adhaeserit, et noua nunc ei obtrudatur religio, quae ab Romana segregat, videndum etiam atque etiam est recipienda sit nec ne. Nam, quoniam nonnisi vna est fides, vna religio sancta, vna Ecclesia, profecto altera harum religionum falsa est, vel noua, vel vetus. Si noua falsa est, nulla relinquitur eam sequentibus via salutis: si vetus, populi igitur Regesque priores aberrarunt omnes, ac periere exitio sempiterno. Quis autem non videt, quanti negotij sit maiores omnes non solum e populo, sed Antistites Regesque, quorum multi coluntur in Sanctis, de caelo quodammodo detrahere et damnare. Erit ergo prudentissimae Reginae tantam in regno conuersionem Rege pupillo nequaquam pati. Nec vero e concilio regio suadere id quisquam debet. ne scilicet cum (necessitas nulla sit, quae moram non ferat, Regis pueritiae videatur illusum: cui non paternum auirumque, sed nouitium quoddam, praecipiti fictum prolatumque consilio traderetur regnum. Quippe eorum, qui templa petunt, doctrina non modo ea non est, quam adhuc secuta est Gallia, sed illi plane contraria: multisque damnata Conciliis est, in Romano ac Vercellensi sub Leone IX. Pontifice, in Turonensi sub Victore Secundo et Innocentio Tertio: itemque in eo, quod Basileae, quodque Constantiae habitum est. Quibus Conciliis cum explicata se tradita sit Ecclesiae Catholicae doctrina, qui sectantur hanc nouam illi contrariam, luce clarius est in Catholica Ecclesia eos non esse. Quare nec rectam habent <note>Hebr. XI.</note> fidem, sine qua, vt ait Apostolus, impossibile est placere Deo. At fidei subruto fundamento, omnes istius nouae sectae ritus ac cerimoniae inuisae sunt Deo. Atque adeo nullo modo concedenda sunt templa, quae talibus ritibus, polluantur: quae sint superstitiosae impietatis receptacula, et sacrilegiorum officinae: sed potius, subtrahenda illis materia est, per quam maiestatem diuinam violent, iramque eius in totum regnum concitent: et quam possit celerrime excidenda radicitus tantae prauitatis semina sunt. <note>33</note> Atqui templa permittere, quid est nisi publice ac palam haec scelera fouere atque alere? Aliae haereses conciderunt per sese, cum populus publice nonnisi Catholicos audiret exhortatores, nonnisi Catholicos spectaret ritus. Compertumque vsu est diutius viguisse eas, quaeloca publica se con ciliabula habuerunt: iisque ademptis paulatim resipuisse etiam deceptos. Itaque si certa sedes, et quasi arx hisce nunc hominibus, quorum haud pauci errote abducti sunt, detur, in eorum quoque perniciem cedet, quibus hic ad sanitatem recessus adimetur: se pertinaciae propugnacula, et alimenta errorum tribuentur. Nec vero quisquam pacis nomine, perque minoris incommodi speciem indulgendum hoc dixerit: contra enim prorsus eueniret. Quippe quanquam haud pauci factionis huiusce sunt, multo tamen sunt Catholici se numero et genere superiores. Neque tam indulgentia haec grata illis, quam inuisa his foret. Nec prudentia fert, vt placeas deterioribus, irritare meliores potentioresque: qui, si qua demum desperatio ad nouas res consternarit, periculosius tumultuentur. At enim etiam Nouatores hi turbas tempestatesque maximas excitarunt. Excitauere enimvero plus satis. Inuasere vrbes totas: exturbauere Catholicos viros: feminas Deo sacras Religiosis eiecere adytis: incendêre ac diripuere templa: etiam lacerare sacras imagines, cruces infringere, conculcare diuinissimum Christi Domini Corpus ausi sunt, praeter latrocinia, et caedes, et genera omnia barbarae immanitatis. At haec, impunitatem inter initia nacti, furtim aggregatis ad sua consilia multis insaniae sociis ausi sunt. Quid ergo fiet, si publica auctoritate vires nanciscantur: et, copia templorum facta, gratiam ab se stare Principum credant? <note>34</note> Quid contra haec Catholici? Sine dubio haud ferentes indignitatem, ad haec iure veriti solicitique, ne, si istorum opes corroborentur, eas contra se expromant; et facultates ac templa (quae sunt consueta haereticis facta) per vim eripiant, ad arma ac manus venient. Atque ita, quod pacis credebatur foretessera, id erit classicum belli: meritoque formidari seditiones poterunt ac bella ciuilia. Ac proinde templorum his condonatio, fraus et crimen sit violatae maiestatis, non Dei modo, sed Christianissimi etiam Regis. Quippe ad hanc diem id regnum popularium amore aduersus Regem suum, fide, obsequio potentissimum et inexpugnabile semper fuit. Sed post haec discordiae ciuiles attererent eneruarentque eius opes. Religionis dissidium dissidia parit animorum. Isti ne vt Regem vnquam religionis alienae bona fide ament? illud potius, vt suae factionis habeant Principem adnitentur. Igitur hac ratione fides, qua regna, vt neruis corpora, continentur ac vigent, tolhtur. Quid tum si forte externus hostis ingruat? Nonne multis modis regnum patebit iniuriae? Nec opinandum est, posse parti vtrique fieri satis. Vetat id ea causa, ob quam Christus dixit, Neminem duobus seruire dominis posse. Illud magis timendum est, ne regnum in se diuisum desoletur:
<pb id='s232' n='232'/>
idque eo metuendum est etiam, quod si adhuc, quamdiu in religione auita perstitit, protexit illud semper et fouit Deus; poethac, si deseratur, deseret. quod Orientis imperio miserum magis, quam miserandum in modum videmus, factum: nimiumque multis prouinciis. Vt iam minus mirum sit, quod sacrae Litterae narrant de Israelitica gente, quam Deus ob religionem desertam <note>35</note> Assyriis Chaldaeisque praedam dedit. Veterum Imperatorum ac Principum maxime commendati clarique templa haereticis non dedêre, sed abstulere: ita Constantinus primus, ita Theodosius, ita Marcianus. Ab horum exemplis Christianissimae Reginae degenerandum non est: nec committendum, vt quanta cum laude facta eorum memorantur, tanta cum infamia posterorum historiae ac litterae aeternis temporibus, si quid indignum nunc committatur, canant. Ipsi (Deus immortalis) haeretici in iis, quae per iniuriam inuasere locis, si quis Catholicum vsurpet, cultum, in eum seuere animaduertunt: et nos non antiquis modo Imperatoribus, sed etiam nequissimis hisce turbatoribus nequiores erimus? facileque domicilium dabimus impietati, cum ipsi nullum pietati velint esse, sed obstinate eam ex regionibus, quas inuadunt, expellant? Sinemusque eos ad superstitionem hodie enatam tuendam audaciores esse, quam simus nos, ad obtinendam auitam pietatem acveram constantes? Nequidquam dein Principes excidere malum, incendiumque conentur extinguere, si per indulgentiam templorum corroborari nunc sinant ac spargi. Licentia quae praedicatur, cateruas ad se magnas pelliciet: nec agitare isti ac ventilare cessabunt flammam; donec, si quo modo queant, redigant omnia in cineres, se Angliae Saxoniaeque, et aliis Septemtrionis prouinciis Galliam similem faciant. Denique, si templorum potestas fiat, innumerabiles animas ea res a via salutis abducet; et tamen grauissime comminatur Christus ei, qui vel vni e minimis, qui in se credunt, ruinae causam obiecerit. Iniuria fiet Episcopis, quorum e ditione ereptis quamplurimis tum res et auctoritas concidet, tum potestas ac minae contumacibus ludibrio erunt. Permanabit ad externa regna e pernicioso exemplo velut contagione calamitas: quantoque huius regni amplior auctoritas, vis ac dignitas est, tanto erit pernicies maior latiusque fundetur. Iniuria fiet Oecumenicae Synodo, quae maxime huius rogatu regni conuocata Tridentum est. Id enim re factoque comprobaretur; de quo vt cognoscant ac statuant, ex omni Christiano orbe Antistites, <note>36</note> ac viri sapientissimi conuenere. Ad extremum graue vulnus vniuersae Catholicae infligetetur Ecclesiae, ab qua tam praecipuum ac nobile abscindi membrum inciperet. Grauis imponeretur plaga Apostolicae Sedi, si contra eam conuerteret se Christianissimum hoc regnum, cuius Principes turbulentis temporibus semper ei perfugio, auxilio, propugnaculo fuerunt: cuiusque maiestatem et auctoritatem armis ac virtute Gallica immortali cum sua gloria tutati sunt. Eoque videretur absurdius in regni viscera Sedis Apostolicae hostes inducere, recordantibus iusiurandum, quo ex vna parte suo regnique nomine Carolus Magnus, et Galli; ex altera Adrianus Pontifex hoc nomine primus, et Romani super diui Petri sanctum altare aeternum foedus et amicitiam pacti sunt, adiecta conditione, vt alterius partis hostes, se alterius essent. Quid? quod qui in Christianis Principibus sectis fauere, grauissima etiam inter mortales luere supplicia? Alij ab inimicis trucidati sunt: alios iugularunt sui: alios repentina mors oppressit in flore aetatis: ac plurimum Deus etiam ab stirpe imperia eorum ad alios transtulit: vt satis testimonio sunt Valens Imperator, Anastasius, Constantius, Leo, Theodoricus, aliique permulti. Quamobrem omnibus circumspectis, nec ad Dei gloriam, nec ad dignitatem amplitudinemque Christianissimi Regis, nec ad commune regni bonum, nec ad totius Catholicae Ecclesiae rationes expedit, vt Regina templis concessis tantam rerum commutationem permittat; sed, vt ad tollenda doctrinae dissidia, et morum corruptelam, vel ad Apostolicam Sedem istos reiiciat Ludouici Imperatoris se Galliarum Regis exemplo, qui per legatos a Michaele Constantinopolitano Imperatore de habendis nec ne in templis imaginibus sacris consultus, ad Romanum Pontificem, ad quem norat talia pertinere negotia, rem detulit: vel certe Tridentino Concilio hanc ob causam praecipue repetito, causam permitti integram curet. Haec aliaque multa cum Principes animaduerterent, ita communi consensu negata templa haereticis sunt, vt Castillonius, et quidam alij caetera nouorum cupidi dogmatum, hac in re a Catholicis minime discreparint. Non tamen haeretici quieuere; sed, vt coram Regina apud sanctum Germanum nouus fieret conuentus, institere, quem Lainius <note>37 Haeretico. um pertinaces conatus infringuntur.</note> et Polancus frustra disturbare conati sunt. Multa in disquisitionem vocari volebant. Primum de sacrarum cultu imaginum agi est coeptum. Quatuor haereticorum Ministri aderant, Beza, Marloratus, Perosellius, et alius quidam. Primo conuentus die multa Beza contra disseruit, quem bene e Catholicis Pelletarius Doctor confutauit: aliisque diebus alij Ministri, et Catholicorum Doctores, interque eos Pobucus semel, Lainius bis disputauit: resque ita male cessit haereticis, vt cuperent ad alia capita non procedi. Quare ipso Cineralium die iussis, qui in conuentu aderant, scriptas edere sententias suas; quae, quandoquidem non conueniretur, ad Pontificem Summum, vel ad Concilium mitterentur, solutus omnino conuentus est. Eo die, qui fuit quintus ante Idus Februarias, Lainius diligenti imaginum tractatione confecta, Reginamque et Principum multos de religione sedulo allocutus Lutetiam se recepit. ac deinceps quater in heb domada ad concionem Italice dicens in templo sancti Augustini, Latine etiam in Collegio S. Barbarae aliquoties verba fecit. Quorum laborum felicem exitum Senatus Parisiensis videns. Societatem tandem in Poisiaco ante conuentu receptam ipse pariter ad Collegia habenda admisit. Polancus quoque assidue concionibus Latine habendis ad varia discentium Collegia salutarem nauabat operam, cum a Cardinali Tumonio ad S. Germani grauiter aegrotante
<pb id='s233' n='233'/>
<note>38 Cardinalis Turnonius religiosissime moritur.</note> raptim accitur. Eum bonus senex generalem totius vitae suae confessionem excipere, et supremo tempore sibi adesse voluit. Non desticit reuocare in mentem illi Polancus Christianum officium: atque in primis vt famulis, quorum plerique anuoium flore apud illum consumpto valde ab re imparati relinquebantur, prouideret: reditus autem Ecclesiasticos, sic, vti sacra postularent iura, distribuendos curaret. Quaediligenter Cardinalis executus est. Et quoniam ad Turnonium gymnasium quidam accedebant in amictu ouium lupirapaces, sammam Catholicaedoctrinae inuisa haereticis capita diserte complexam, quam omnes, qui Turnone esse vellent, profiterentur, eidem Pater auctoritate sua confirmandam, vnaque decreta quaedam spectantia ad honestatem morum proposuit: quod item libenter fecit pius Princeps, et lusto Turnonensi Domino, vt onseruanda curaret, <note>39</note> plurimum commendauit. Mirum sane est, quantum alterius amore vitae arderet, cum iam se praesenio, et infirmitate corporis reipublicae superuacancum diceret. Rogauit Polancum, vt Parisiensibus Sociis preces ad Deum indiceret, libi vt vitae diem contraheret. Miserebatur laborum, quos in se curando domesticos videbat subire. Medicamenta, et quae alia vitae adminicula praebebantur, eo tantum sumebat, quod id velle Deum sciret, iubentem, quoad ipse euocet, in custodia corporis permanere: quanquam interim videre se diceret migrationem ad caelestem patriam ea re inuito sibi differri. Ita exuerat immodicum erga cognatos amorem, vt neptem, quae Parisiis ad eum visendum venerat, haud laeto animo viderit, et abire confestim iusserit. Denique multis pro sancta Ecclesia perfunctus laboribus, et tum maxime periclitanti patriae solicitudine et angore animi ingenti pristinum Catholicae fidei tueti decus contendens, annis cumulatus ac bene factis mortuus est IX. Kalend. Maij, annum agens (vt Vincentius Laurcus, qui valetudinem eius regebat) prodidit, tertium et septuagesimum. In templo Collegij sui Turnonensis, quod Societati tradiderat, humari voluit, et grato animo Societas non tanquam fundatori modo Collegij, sed etiam veluti Ordinis totius parenti ob singularem erga se pietarem meritos suffragiorum honores liberaliter soluit.</p>
<p><note>40 Haereticorum duces ex aula eiecti.</note> Sub id tempus respirare Catholica res Parisiis coepit. Cum enim, postquam frustra conati erant specie conuentus, perque nomen concordiae quaerendae sancta omnia protuere, diaboli Ministri in apertum furore erumperent, vtque rerum summam rentate molirentur; eiecti ex aula regia sunt, qui per religionis obtentum priuatarum opum respectu firmamentum mali ac robur erant; Princeps Condaeus, Admiralius, et eius fratres, Odettus Cardinalis Castillonius, Andalottus, Nauarraea Regina, et alij: contraque Guisij, Comestabilis, Rex Nauarrae, qui primo cum Sectariis faueret, serio deinde Catholicae fidei propugnationem suscepit, <note>41</note> in aulam rediere. Parisus Gubernator praepositus Catholicus: omnes Ministri diaboli eiecti, synagoga eorum exusta: exilium sectatoribus, nisi ad sanitatem redirent, propositum. Quas res magno cum gaudio Lainius, omnesque boni videbant: cum intelligerent exoneratam sentinam, et secretos pestilentes, ne, indiscreti si agitarent, nihil salubre ac sincerum reliquum fieret.</p>
<p>Hoc eodem tempore in aliis Galliae partibus homines Societatis, in Delphiuatu Turnonij collegae, in Aruernia Billomeses, in Aquitania Apamienses strenue dimicabant. Turnone Annibal Codrettus intermisso tantisper gymnasio per inediam quadragintadialem egregio cunfructu ad suggestum transiit. Vicinos quidam in pagos dimissi multos mortalium, quibus facile haereti caefraudes praesimplicitate imponebant, edocuere. Verum in Edmundi Augerij labore Deus sibi praeter caeteros placuit. <note>42 Edmundi Augerij praestans zelus et eloquentia.</note> Is concionatus Valentiae est cum approbatione summa, etiam haereticorum. Mira cum dexteritate et comitate agebat, et apte ad ingenia Gallorum, singulari praeditus facultate ad omnium sibi animos conciliandos. Aiebant haeretici, nisi quadrato pileo, et superpelliceo inter concionandum vteretur, parem illi oratorem nusquam fore: assidueque ad Deum fundebant preces (quae scilicet fiebant eis in peccatum) vt ad ipsorum Euangelium eum conuerteret. Profitebantur exiguo spatio circiter centum ex albo, in quo descripta habebant suorum nomina, post quam concionari Edmundus instituerat, delendos sibi fuisse, quod ad Papam (sic enim loquebantur) rediissent. At numerus eorum, qui quanquam non dederant nomen, tamen clam prolapsi iacebant; atque eorum, qui iamiam casuri nutabant, at confirmati et erecti sunt, maior multis partibus fuit. Ab circumiectis oppidis alij sex, alij nouem, <note>43</note> alij quatuordecim lencis Edmundi exciti fama, Valentiam ea tantum causa permulti viri feminaeque migrarunt nobiles, vt puram sinceramque doctrinam ex eo audirent: qui mox cum ad suos remigrassent (adeo incensi redierant ipsi) domesticos quique suos, et populares inflammare coeperunt. Ad Edmundum vero legationes multarum circa vrbium, aliae super alias ad se certatim aduocantium veniebant: et Valentini Collegium Societati moliebantur. Aderat aperte famulo suo diuina vis, vt inter assiduos dicendi labores, cum senas diebus singulis horas audiendis confessionibus, colloquiisque alias priuatis ac disputationibus daret, modicae vir valetudinis pondus tamen diei et aestus non incommode ferret. Notauit etiam capita quaedam, et in meditationum distinxit formam, quibus possent, quae bono semini superseminabat inimicus homo, zizania internosci. Quae capita cum inter eos, qui plus ingenio valebant, distribuisset, sane apprime efficacia ad confirmandos animos reperit.</p>
<p><note>44 Posseuinus praeclare Lugduno auxiliatur.</note> Lugduni eodem tempore haud labore effectuque dissimili versatus est Posseuinus. Is nondum domesticis expediri tricis ita potuerat, vt praeceptoria illa Fossanensi relicta palam se amictu de Societate ferret; tamen magna in existimatione apud Sabaudiae Ducem sedulam eius ditioni purgandae confirmandaeque operam nauans, momentum, vt vere inest, magnum in Catholicis spargendis libellis ponebat. Quorum ingenti numero distributo, cum Lugdunum se, vt nouam copiam sufficiendam typis curaret, quemadmodum supra demonstratum est, contulisset; latum ibi et ad caritatem interim, se ad constantiam suam probandam nactus est campum. Comes a Saltu pro Rege Lugduno praefectus se Catholicum simulans, per speciem conciliandarum partium, et haereticos declamare sinebat publice, et vrbis custodiam ita distribuebat, vt dimidium eius ex Catholicis, dimidium ex
<pb id='s234' n='234'/>
haereticis esset, eo consilio (quod euentus ostendit) vt vrbs tota in haereticorum veniret manus. Ad haec comportarant Geneua sectarij vim infinitam librorum pestiferorum, quos non per Galliam modo sererent, verum etiam Constantino polim, et ad Orientem versus mitterent, vt qui residui iis in terris Christiani sunt, vel seruiunt apud Turcas, vnaque Graeci inficerentur; rati hos haud cunctanter quae contra Pontificem afferebantur amplexuros; eaque re vndique se obsessuros, <note>45</note> et in angustias redacturos pietatem existimantes. Hoc in statu vrbs erat, cum Posseurnus Lugdunum venit: qui primum omnium egit effecitque, vt pestilentium illa farrago voluminum flammis aboleretur. Deinde propter quos venerat, curanti libros, cum forte bibliopolae puer idololatriam, quod Sanctos veneraretur, exprobrasset, ea res cogitationem ac mentem, a qua prorsus ante aberat, alloquendae concionis, illud que ipsum de Caelitum cultu argumentum tractandi subiecit. Vbi auditus est, quia Quadragenarium solenne instabat; propterque perturbationem rerum, qui Italae nationi de more concionaretur, haud quisquam aderat; Italici homines, vt ipsum sibi tantisper Posseuinum concederet, ab Sabaudo Duce impetrauerunt. Magno ille animo cum e suggestu populum alloqui Italice, tum Gallice pueros catechismum (quanquam non dum expedite ea vt ebatur lingua) docere apud Domini canos aggreditur. Vtraque res male habebat haereticos. Catholici explicatio catechismi nun quam ad eam diem Lugduni vsitata, mentes fidelium, quae ante veluti inermes ictibus patebant hostium, salubri tegumento <note>46</note> praemuniebat. At in concionibus summe efficacem ad plane expugnandas Caluini arces, et quam postea secuti multi sunt, rationem iniuit. Priore concionis parte in Euangelij expli catione et castigatione morum consumpta; initio posterioris (quoniam haeretici duo maxime concrepabant, verbum Dei, prout ipsi deprauabant, et auctoritatem Caluini) Institutione ipsa Caluini sumpta in manus: Videamus, aiebat, de Euangelij loco, qui hodierno die tractatur, quid aduersarij doceant. Tum recitata Caluini sententia, quam idem confirmare modo Patrum solebat, modo Conciliorum testimoniis vafre seu vitiose prolatis; continuo a sacerdote, quem ad id sedulo instructum subsidere in suggesto iubebat, volumina vel Conciliorum, vel Patrum accipiens, ea ipsa testimonia, quae attulerat pro se Caluinus, clare distincteque pronunciabat. Hac via cum palam omnes deprehen derent quam vel deprauatas, vel detortas Caluinus afferret sententias, qui auditorum Catholici erant, impudentissimi nebulonis os admirati, execratique fallacias, summe in Catholicis institutis animos obfirmabant: haeretici vero cum quid contra hiscerent, non haberent. disrumpebantur dolore scilicet. <note>47</note> Quos tamen humaniter saepe inuitabat Posseuinus, vt eos ipsi per otium recognoscerent conferrentque locos; vel, si copia librorum non esset, ad se domum adirent, nec sinerent sibi tanta in re, quanta est animae aeterna salus, fucum fieri. se libros oculis subiecturum Basileae impressos: his enim deditâ operâ vtebatur, ne cui posset adulteratae a Catholicis sententiae suspicio suboriri. Haec ita cum dissererentur, nobiles duo Galli sancti Ioannis Hierosolymitani Equites, ne quam haeretici machinarum suarum euersori iniuriam facerent; suapte sponte excubandi sibi pro eo, huius rei prorsus ignaro, protegendique negotio sumpto, intenti pone suggestum quotidie consistebant. Valde etiam pupugit Hugonottos libellus, quem idem scripsit ediditque de Diumissimo Eucharistiae Sacramento, adeo vt multi biennio proximo contra eum obganniendi nullum finem fecerint: atque e contrario Angli Catholici Anglice versum disseminatumque experti saluberrimum sunt.</p>
<p><note>48 Ludouici Codretti fortis indastria.</note> Ebredunensibus eodem tempore Ludouicus Codrettus praesidio fuit. Quo dum Guilielmi Auansonij Archiepiscopi accersitu se confert; quo facilius Caluinianorum manus effugeret, amicorum multi suaserant, vt in Delphinatus quibusdam oppidis ne proderet se Catholicum sacerdotem. Verum is perspecto supremo discrimine, in quo populorum animi versabantur, vitae suae pericula posteriora duxit. Quacunque pedem ferebat, clamans se quasi tuba exaltans vocem suam ad Catholica vbique signa aggregare omnes nitebatur. Quamuis serum diei iam esset, cum ad populorum quempiam perueniebat, tamen concionis edi iubebat signum: et longos faciebat sermones. Obstrepebant dicenti verbi hostes diuini: manibus, oculis vultuque intentabant minas. Fuit etiam cum pueros concitarunt, vt digredientem e templo sibilis infestisque clamoribus insectarentur. At ille libenter hauriebat omnia, dum confirmarentur animi Catholicorum: quibus mirum ex iis sermonibus accidebat solatium: aegerrimeque sinebant <note>49</note> ab sese diuelli. Ebredunum vehementer expectatus ipso die Cinerum venit, populumque ita ad se omnem illexit andiendum, vt Minister haereticus iam diu aditum in vrbem opperiens, nunquam accedere eo sit ausus. Perfunctum deinde munere Antistes non sine lacrymis ab se dimisit: ciuiumque multi prosecuti sunt flentes. Ille vero quo in aduentu, eodem in reditu tenore per prouinciae castella et oppida sanctam praedicans audacter fidem (Deo protegente) ad Montis Regalis Collegium sospes, et praeciare gestorum diues reuertit. Temporis eodem tractu Pelletarius iam penitus custodia liber, Tolosae pristino suo ardore animi solennes conciones habuit.</p>
<p>Hic fuit vlque ad extremum ver Galliae status: reliquo anni tempore et armis se pestilentia vexata est: et mali vtriusque ad homines Societatis pars bona pertinuit. Pridie Kalendas Maias haeretici introductuspaulatim ementito habitu militibus, quos Geneua, aliisque circa locis acciucrant, et in priuatorum domibus occulte dispositis, Lugdunum noctu occupant. Posseuinus strepitu excitus dum <note>50 Lugduno ab haereticis capto Posseuinus periclitatur.</note> Caelestinis, apud quos diuersabatur, animum facit in Dominicanos perterritos incidit, qui occupato ab haereticis suo templo, in contiguos Caelesti norum hortos transgressi erant. Cum vtrisque Religiosis in Caelestinorum templum recipit se, et omnes quanquam satis per se constantes ad propugnandam vel sanguine, si sit opus, sacrorum integritatem ante diuinissimum Christi Corpus hortatur. Sub ea cum speculatum misisset, num qua transitus in vrbis
<pb id='s235' n='235'/>
partem, quam Itali trans Ararim incolebant, pateret, pontem ab armatis haerericis insessum, cymbas fere omnes inter ceptas renunciatur. Ipse tamen aurora iam albescente, totum se Deo committens, viam, quae ad laeuam oblata est, sibi antea ignotam insistit; bonoque nimirum Angelo regente vestigia, ad fluminis ripam ducitur, vbi inter circumfurentium sclopetorum ictus nauta cum cymbula quasi attonitus stabat: ab eoque sine mora, vesut diuinitus ad id praeparato traiicitur. <note>51</note> Vix ad Archiepiscopi aedes venerat, cum regius Praefectus Comes a Saltu, qui aedes eas occupauerat, obuiam fit, simulansque mirari se, quod Posseuinus et solus et id veniret temporis, specie honoris, et tanquam ipse quoque obsideretur, consiliarium super tumultu habiturus ad se ducit: ac principio etiam mensae adhibet, cum interim et eius frater Dominus a S. Andrea aperte haereticus in vrbe penitus sub iugum redigenda vim omnem intem deret: et ipse per simulationem conseruandi a militum iniurus multa strenue raperet: inter quae cum templi S. Ioannis, quod in ea vrbe princeps est, argenteam omnem supellectilem adferri ad se iussisset, ea postea nunquam comparuit. Denique ducentis praeterea militibus domum introductis, et foribus bombarda munitis Posseuinum affatur: Vides nos vndique tanquam custodia et earcere obseptos: optimum mihi quidem factu videtur, vt in vnum e superioribus conclauibus tu te recipias: mihi incolumitas tua curae erit. Ita traditur custodien dus haeretico. Nec ita multo post Caluinianus Minister Ruffinus nomine illud in conclaue irrumpit tectus lorica et sclopeto armatus, manu satellitum facinorosorum hinc atque hinc cingente latera. Post multas contumelias, et supremi supplicij minas ait se ad disputandum venisse. Id esse tempus, quo, quae Posseuinus pro defensione euomuerat Missae, cogeret eum resorbere, vel eluere sanguine. Posseuinus, tametsi vi debat loricam, sclopetum, armatos satellites non esse tela decertantium verbis, constanter tamen respondit, Quod pro Catholicae fidei defensione praedicasset, id cum nitorem purissimum veritatis contineret, se non eluere, sed et consignare et testificari sanguine suo paratum, si Deus tanto beneficio dignaretur: animumque componit ad nece fortiter subeundam. Sed Minister cum quaesiuisset quaedam de sacrosancto sacrificio Missae, et obrutus esset testimoniis sacrorum librorum, SS. Patrum, memoriaque omnium post Christum saeculorum, cum vix Latine ipse nosset, nihil nisi iterum superbe et ferociter extrema omnia minitari ausus recessit. Tantum aderat animi inter praesentem mortem Posseuino, vt de se prope securus omne curam ad sollandos Catholicos et Religiosos viros conuerteret: qui consternati animo ad indignitatem rerum, quas videbant ferebantque vix mente <note>52 Hugonottorum impieius et furor.</note> constabant. Etenim nocte vna cuncta virorum sacrarumque virginum monasteria, omnia templorum sacraria direpta et spoliata sunt: tabularia omnia incensa: multa templa euersa: veneranda S. Irenaei ossa cremata, S. Bonauenturae in profluentem abiecta: praeterea sacris calicibus ad ingurgitandos se mero abusi: nec sancto oleo per summum contemptum ocreas inungere puduit. denique viua etiam sancti Spiritus templa vt violarent, iuuenes petulantes atque flagitiosos ad sacra virginum penetralia solicitatorrs ausi adducere. Adeo robusta impudentia erat, et frontem ita cum fide perdiderant. Quas tamen Dei ancillas diuina omnes gratia, et in proposito constantes, et liberas ab ignominia <note>53</note> conseruauit. Inter haec natio Florentina, quae semper egregie se Catholicam praebuit, Consulesque ciuitatis vias omnes, quibus Posseuinum eriperent, inuestigabant, cum Montis Luelli (quod oppidum tribus ab Lugduno leucis in potestate tum Sabaudi Ducis erat) Praeses (Capitaneum vocabant) apparuit, sua sponte cognito hominis periculo ad eum liberandum profectus. Is, cum Proregi sigrufi casset, quo loco apud Ducem Emmanuelem Posseuinus esset: sique ei iniuria fieret, Ducem permoleste latutum, vt dimitteretur, expressit. Ergo populari vestitu Centurioni haeretico traditur abducendus. Aderant compacto et Florentini, qui exceptum ab Centurione longo flexu per montis accliue, dum infre quentiam captant, circum duxerunt. Domum tandem mercatoris ductus, ibidemque ea die haud frustra exacto (nam Florentini hominis, qui sedulam operam liberationi suae nauarat, totius vitae confessionem excepit) postridie per mediam vrbem, pluuia ad haereticos fallendos iuuante, transito Arari, qui leniter vrbem circumfluens, sub ipsa moenia in Rhodanum influit, ad alium mercatorem in domum <note>54</note> Rhodani impositam ripae traducitur. Hinc conducta a Montis Luelli Praeside cymba piscatoris habitu aduerso Rhodano auehitur insigni Deitutela seruatus. Nam haeretici ob conciones, et catechesim infesti ad omnes portas dicebantur homines, qui eum probe nossent, ne qua effugeret, collocasse. Quod si priore die, vt haeretici praeceperant animis, in priore illo domicilio mansisset, prorsus in eorum incidisset manus. Quippe Dux Vasconettus cum quinquaginta sclopetariis eo nocte iusequenti venit, vt vinctum pro arbitratu perderet, eo infensior, quod idem Vasconettus pro haereticis Angroniae Vallis arma tulerat, dum copiis Sabaudi Ducis Posseuinus pietatis armatura <note>55</note> muniendis et incitandis praeesset. Vbi primum in Sabaudia pedem posuit, et ab equitibus obuiam ad praesidium factis exceptus Posseuinus est; dum piscatorium exuit cultum, pariter ex animo quamdam constantiae quasi loricam, quae adhuc mire fortem inter tot pericula et securum praestiterat, detrahi sibi prope videnti sensit, tum pauore, cum causa desierat, subeunte. Nempe vt animaduerteret non sua nuper vittute tam fuisse constantem, sed ope diuina, <note>56 Res a Pesseuino Cherij gestae.</note> quae summis temporibus maxime adest. Inde sospes in subalpina reuersus Cherium ab Taurinorum Augusta tribus millibus procul, quam (vt diximus) arcem sibi errorum haeretici destinarant, sedem industriae suae delegit, vt faceret propugnaculum veritatis. Decem mensium concionibus et catechesi cum multa alia perfecit, tum florentem Sodalitatem instituit in Sanctissimi Sacramenti nomine legibus iis deuinctam, vt praeter hebdomadariam caelestis epuli instaurationem, publica supplicatione diuina hostia deferretur singulis mensibus ad vnum e quatuor praecipuis templis: et vbi in eo per mensem augustioribus feriis exposita publicae venerationi fuisset, ad alia deinceps in orbem deferretur. Quod cum animorum insigni ardore fieret, non modo id procul arcendae impietati munumentum erat, sed aliqua ex patte, quos in occupatis a
<pb id='s236' n='236'/>
se terris haeretici fraudabant. debitos incoparabili Christi charitati honores resarciebat. Semper enim per haereses Catholica Ecclesia, et sapientia profecit et sanctitate: idque maxime quod Satan oppressam voluit, extulit caput et floruit.</p>
<p><note>57 Augerius ab baereticis capitur.</note> Edmundus Augerius Quadragenario perfunctus curriculo, ad Turnonensis Collegij, cui praerat, inspiciendas res, Valentia redic. Sed breuis concessa mora est; Valentinis enim Catholicis opem summis precibus, quod haeretici insolentiores in dies euaderent, flagitantibus denegan dum quod in se esset, auxilij non putauit. Ergo celeriter reuersus more suo imperterritum se atque, prudenrem Ecclesiae custodem praebebat, cum dolo ab haerecis Valentia quoque occupatur. Praetor, qui Catholicus erar, Ordiuis S. Michaelliis, ex vna aedium suarum fenestra, ceruicibus fractis suspenditur. Non dissimili supplicio damnatur Edmundus. Statuitur in foro patibulum, ad idque rapitur, illico, nisi quae pro Catholica praedicauerat fide, recantaret, inserto in laqueum collo suspenden dus. Hîc vero Euangelicus praeco no modo non reuocat dicta; sed clara et constanti voce gratias Deo agit infinitas, qui eo se loci vocaret, vt sanctissimae religionis eastitatem non tautum voce, sed vita et sanguine contestari posset. Quae cum eo diceret spiriru ac sensu, vt passim Catholicis, atque haereticorum haud paucis exciret lacrymas, vnde speranda minime videbatur, inde salus affulsit. Pro comitate sua, ex cellentique ingento et doctrina (vti supra indicatum est) haereticorum multis carus erat Edmundus: ac velutise ipse libenter, vt eos ad pietatem conuerteret, dabat in amicitiam eorum, ita ilii vicissim ambitiose eius <note>58 Ab summo discrimine liberatur.</note> gratiam, vt ipsum peruerterent, venabantur. Ergo Ministrorum quidam haereticum Ducem adeunt, docentque quanti ingenij, quantae facultatis ille vir sit: quam se non inhumanum praebeat. Quantum accedere rebus Hugonottorum momentu queat, si is accedat. Disserat paulisper necem corporis, duntentent spsi, si possint, animum expugnare. Hoc consilio dilatum suspendium. Edmundus in custodiam ducitur, et Ministrorum caterua hinc minis, inde fallacibus officiis, adhaec captionibus et praestigiis armata conuolat: quorum ille et illecebrosa omnia et formidolosa, denique et captiosa tormenta non modo Catholici docturis virili constantia repulit, sed ipsos praeterea ita vanis exuie armis, implicuitque veris, vt qui capturi venerant, capti haererent: nec iamtanta in luce propositae veritatis nisi improbae virae, ac vitiatae mentis pertinaciam obtincrent. Itaque Duci renunciant perstare cum quidem in sententia, sed tamen non videri occiden dum, quod spes sit fore, vt veluti S: Pauius, ita Edmundus nullo suadente hominum persese resipiscat. Ille interim pia Catholici hominis industria opportunum equum, et euadendi viam nactus, spes et manus impiorum elusit: seque et Christi praecepto, et Apostolico excmplo ad noua certamina reseruauit. Dum ita elabitur Edmundus, Turnonenses quoque <note>59 Turnonense Collegium haeretici exturbant.</note> Socios sub alarum suarum vmbra indulgens cura Dei protexit. Lugduno Valentiaque capta, Rbodanum se quentes Hugonotti furorem suum ad Turnonem quoque admouent. Principi denunciant, aboleat Missam Iesuitas eiiciat: vrbem arcemque pro Hugonotris habeat. si cunctetur, ignem, ferrum, vastitatem omnium rerum expecter. Iustus Turnonius Princeps. et veteris religionis tenax, et Socictaci optime cupiens, confestim, quia Edmundus Rector Valentiae ab haereticis tenebatur, Prorectorem Collegij accersit: quidque ad eam dsnun ciationem respondendum, quid agendum sit rogitat. Annibal <note>60</note> Codrettus, qui locum Rectoris obtinebat, responder, ea dere, quoniam adeo grauis sit, si Principi videatur, cum reliquis collegis libenter consultaturum. Id cum Principi placuisset, Patres respon derunt paratos se pro fide Catholica mori: nec relicturos in supremo belli periculo Catholicos, quos ex colendos tuendosque pacis tempore suscepissent. Laudauit Princeps eorum constantiam sidemque: verum per Dei amorem videre etiam atque etiam iussit, num expediret parcere in praesens vitae, quam reipubl. Deuouissent, et qua tantum tempora indigerent, nec haereticorum furorem perrinaci mora extimulare, vt sanguinarij auanque homines, siue per odium, siue per simulationem odij Iesuitarum omnia caedibus et rapinis foedarent, dum ipsi Patres nec sibi, nec aliis manendo posent opem vllam afferre. Haec famulis Christi recte cum dici viderentur, respondent, morrem sibi pro asserenda religione, tutandoque populo optatissimam: consilium nequaquam esse Turnoni vllam in partem incommodare, sed solum qua re cun que possent prodesse, et calamitatem auertere. Si ipse ad id pertinere arb itretur eorum secessum, itaque iubeat, testatos se ea dumtaxat proficisci gratia, continuo capturos iter. Denique eadem hora quaterni viis diuersis proficiscuntur. <note>61 Natalis in Galliam aduentus.</note> Billomum eo ipso die Hieronymus Natalis Visitator, ex Hispaniacum eadem summa potestate transgressus ad visenda Collegia Galliae, ex periculis plurimis mirabiliter sospes aduenit.</p>
<p>Res in Hispania ad hunc modum transegerat. Initio <note>62 Res in Hispania quomodo ordinarit.</note> anni cum Senatus regius quiesceret, et Rodericus Gomius confirmaret Natale, vti regni Toletani spectarat Collegia, ita Veteris Castellae posse raptim visere: iusso Araozio Burgis praesto esse, vt Collegiorum inspectis rebus, de statuprouinciarum ordinando ibi ageretur; i???sque ordinatis in Galliam inde ipic contenderet, Segouiam venit Nonis Ianuarij. Archipresbyter Solierius nulla <note>63 Segouiensis Collegij status.</note> apposita conditione sex aureorum millibus dono promillis, Segouiam Socios aduocarat: dein cogitarat instruere suis omnibus partibus, et omnino explere Collegium: palamque pro fundatore ab omnibus habebatur, cum tamen nihil effecisser, nec promissam dono pecuniam dedisset. Cum eo Natalis, vt rem conficeret, sermone instituto, vbi vidit iam multas, quae difficulter praestari possent, conditiones exigi, re cum Deo, cumque Patribus inultum expensa, bene sperare domesticos iubet, et coepta continuare Segouiae, vitam ele emosynis, vti adhuc fecerant, toletantes: nihil desuturum si suo ipsi muneri non deessent: commodum quoque fundatorem in tempore a Deo prouisum iri. Ita Socios consolatus, donationem Archipresbytero omnem remisit. Quod in negotiis, quaerecta mente, Deique inuocato ductu geruntur, vsu venit, vt semper quidem optime
<pb id='s237' n='237'/>
cadant, ac saepe etiam felix euentus in aperto sit; id in praesentia videre licuit. Occasionc redituum xenodochij, de quibus Collegio addicendis supra actum demoustraui, quanquam res effectu caruit; tamen vehemens non Segouiae modo, sed in regia quoque multorum animos occuparat oninio, non plane expertem cupiditatis Socienrtem esse. Nunc vero vulgata fama sexcenorum (tot enim Solierius destinabat) aureorum nummûm vectigal annuum repudiatum, ita Segouiae circaque propinquas per vrbes, et in regia ipsa res bonis animis accepta est, vt videretur immissa diuinitus opportunitas grassanti prius rumori abolendo. At Segouienses, qui paulo ante, quod vel suppeditare Archipresbyterum quidquid dies postularet, vel certe ad eum pertinere arbitrarentur, quamuis rogati nihil admodum conferebant: iam fundatoris vmbra sublata, sponte sua necessitatibus occurrebant. Itaque ciuitate et communiter et priuatim iuuante, hoc ipso anno emptum est domicilium, vbi Collegium postea mansit: concinnataque sacra aede, in eam octauo Idus Decembris Sanctissimum Christi Corpus illatum. Natalis Segouia Abulam, inde Salmanticam venit: vbi Hieronymum Montis Regij Comitem nactus, egit cum eo quoque, vt suum Collegium quibusdam conditionibus liberaret, ostendens neque Societati, neque iis, qui cum illa rem contrahunt, expedire conditiones apponi ab Ordinis <note>64 Alienae ab instituto conditiones nec iniungenti, nec suscipienti conueniunt.</note> instituto alienas. Nam Societati optimum haud dubie esse non degenerare ab legibus suis. Qui vero Collegia instituunt, iis sane curandum, vt permanenria, maximeque diuturna eorum acta sint. Atqui, quae discrepant ab Societatis moribus, facile olim Praepositum quempiam, Generalem emend daturum, vel dirempturum rem omnem. Cumque obiiceret Comes, se verecundia parentis sui, qui earum conditionum partem addiderat, prohiberi, ne quid mutaret; respondit Natalis gratum fore honestumque parenti, si ab se gesuta meliora filius et perpetua raceret. Denique cum parum proficeret, re ad Prouincialem reiecta, Methymnam Campi pergit. Vix eo venerat, cum a Roderico Gomio litteras accipit, quibus per Deum obtestabatur, vt festinaret; compendio rem expediret: iam commoueri Senatum cognito ipsum adhuc haerere in Hispania, quem dudum excessisse crediderat. Eodem tempore ex Araozio et Antonio Corduba cognoscit Araozium valetudine teneri, quo minus Burgis, vti conuenerat, praesto esset. Quibus rebus Natalis cognitis raptim Vallisoletano quoque Collegio inspecto, pridie Idus Februarias Complutum redit, ad Montem frigidi fontisprae magnitudine niuium periculo ingenti perfunctus. Hîc Castellaeprouinciae in Toletanam et Castellanam, quam pridem instituerat, diuisionem, et Prouincialem Toletanae Ioannem Valderauanum, Castellanae Ioannem Suarium pridic inter Professos adscriptum, et Commissarinum loco Francisci Borgiae Araozium promulgauit. Sua cuique nonita non in vniuersum modo, sed ad singula etiam negotia dedit: explicauit quoque ad tollenda, quoad fieri posset, semina querelarum, quid potestatis Araozio futurum esset, suo Prouin cialibus iure in totum relicto. Qua in lubrica et ancipiti re ipse quidem Natalis potuit, quod omnibus probaretur, inuenire temperamentum. Lainius enim, qui procurationem eam penitus extinctam cupiebat, tametsi multum detractum erat; tamen plus Commissario potestatis relictum, quam oporteret, postea iudicauit.</p>
<p>His peractis, et auctoritate Araozio apud Socios omni ope conciliata, Caesaraugustam Natalis iter intendit: vnde octauo Idus Aprilis rebus Collegij eius compositis transcendit in Galliam. Apamias cogitanti nunciatur omnes, qui ibi de Societate erant, pariterque alios Religiosos ab haereticis vrbe potitis eiectos: quare Tolosam perrexit. Hîc Apamienses Socios, quos propter Euangelium extorres in monasterio sanctae Mariae Deauratae, vt vocant, inuenit, consolatur, et pro tempore consiliis regit et iustruit. Pelletarius a Cardinali Armeniaco euocatus Ruthenis agebat. Eo Natalis iit, vt de Collegio Ruthenis extruendo, quod Cardinalis moliebatur. cognosceret. Ad oppidum Rebastenum in via ab <note>66 Natalis pericula in Gallia.</note> Tolosa Ruthenas ipse, et Ximenius, et Bertrannus, quem cupientem in Societatem excipi Caesaraugusta duxerat, intereipiuntur ab haereticis. Periculum fuit summum: vexatio maxima: interrogationibus plurimis, minis, contumeliis, carcere <note>67</note> exagitati, sine noxa demum mittuntur. Cum Cardinali ex sententia actum de condendo Collegio. Caeterum, quoniam Lainius nondum ex Gallia abierat, ei peractio reseruata. Ruthenis cum abiissent, tres haeretici viatores comites aggregantur. Haud placebat Patribus comitatus: nec aliunde in tanta rerum perturbatione metu vacabant: tamen, quod Catholicorum insigne esset, nihil dissimularunt vnquam, neque intermilerunt. Gestabant palam rosaria, et iis in tempore ad precandum propalam vtebantur. Clare inuocabant Sanctorum opem: quodque haereticos vrebat maxime, in oculis oranium adorabant cruces. Ad biuium perucetos, vnde seu Turnonem, seu Billomum ae que licebat petere, aliquamdiu incertos consultatio vtram arriperent viam, sustinuit: tandemque haud dubio Angeli boni instinctu, omisso Turnone, Billomaeam viam nisistunt. Latuit tum eos diuina in ea re clementia, quam, mox vbi attigere Billomum, audientes eo ipso tempore Turnonem captum, vt ipsi, eo si pergerent, in laqueos omnino se induereut, gratis <note>68 Billomaei Collegij status.</note> animis cognouerunt. Erat tum Billoini Paschasius vehementer solicitus, tum quia Billomum ipsum circumstre pebant haeretici, tum quia quid Turnonensibus factum esset Sociis, ignorabat. Eo Natalis adnentus perse plurimum optatus, in tanta perturbatione rerum in cundior accidit. Naralis vicissim innocentissimi senis plurimum laetatus conspectu est. Verum non sinebat sincero frui gaudio incertus Turnonensium exitus; cum biduo aliqui palantes veniunt; dein alij atque alij, vt iam nemo desideraretur praeter Edmun dum: sed et is ad cumulan dum gaudium e carcere et paribulo, vti supra est demonstratum, elapsus repente incolumis, et praeclara fidei confessione honestatus apparet. Post mutuam gratulationem, iueundameque diuinae prouidentia pignorum,
<pb id='s238' n='238'/>
quae quisque expertus, per quae et seruatus erat, commemorationem, Natalis rebus Collegij Billomaei, et ibidem Turnonensis, quando rotum aderat, quantum ferebattempus, compositis, vna cum Ximenio, qui Lugdunum tametsi ab haereticis occupatum, ad certam pecuniam recipiendam missus, tutante sancta obedientia, redierat saluus; cumque Bertranno et Paschasio Lutetiam versus, vbi Lainius expectabat, discedit. Adducebat etiam Turnonensium aliquot Sociorum, quod cognouerat ex Paschasio Lainium cupere gymnasium primo quoque tempore Parisiis institui, existimantem nonnihil habiturum momenti illo rerum in turbine ad rei Catholicae firmamentum. Sed tantus circumuolitabat vndique haereticorum terror, vt ne copiolas illas Christi in periculum daret, Billomum remittendas putarit: ipsi quatuor, quibus cessare minus integrum erat, non vsitata ac regia via, sed ad dexteram diuertentes per Burgundiam iter fecerunt. Vrbes, castella, pagi, omnia erant in armis, insessae viae, sublati pontes, custodiae ad portas, pericula toto itinere multiplicia et magna. Billomaei Patres, postquam tenere eos nequierant, cum pleni lacrymarum quasi ad certam calamitatem properantes dimisissent, non supplicibus modo ad Deum votis prosequebantur; sed etiam anxij, quam prospere via <note>69 Stephanus Mirabellus ab haereticis capitur.</note> procederet, submiserunt Stephanum Mirabellum vnum ex Turnonensibus Magistris, qui Lainium saltem certiotem faceret, eos iter ingressos. Is ab haereticis interceptus, graui ferri pondere ad pedes adiecto, in vincula coniicitur. Ad quindecim dies cum ita vinctum habuissent, non soluerunt modo, sed ad mensam quoque familiariter adhibere coeperunt. Cumque ille statis diebus, ab Ecclesia Romana vetitis abstineret cibariis, nihil, nisi leuiter irridebant. Nam sunt in omni genere varierates morum et gradus: et inter bonos minus boni, et intermalos placidius mali: neque latronum par omnium immanitas est. Denique ferme post, mensem qua victi constantia serui Dei, qua modestia et prudenti consuetudine deliniti, tutum in Catholicorum castra deducendum curarunt. Itais, qui periculi alieni nuncius mittebatur, periclitatus est. Natalis cum Paschasio et sociis Lutetiam omnis expertes iniuriae contigere.</p>
<p><note>70 Lainij Tridentum Lutetia iter.</note> Iam dudum Pontifex Maximus Lainio mandarat, vt ad Concilium se Tridentinum conferret: verum is, cum propediem Natalem adfuturum cognouisset, vt coram quae in rem Socictatis essent, conferret, eius opperiebatur aduentum. Ergo vbi primum adfuit, Ruthenensi et Tolosano Collegiis receptis, nouaque domo ad Collegium Parisiis dignum eius celebritate vrbis instituendum designata, quinto Idus Iunias in Belgium discessit, quod id minus ab haereticis infestum erat iter futurum: praeclara suae sanctitatis vestigia, magnum doctrinae, magnum prudentiae nomen, plurima ad rem Christianam tuendam recte instituta, cum ingenti desiderio sui relin quens in Celtis. Patiter Natalis abiit: quo Tornaci relicto, Bruxellas Lainius Societatis res Cardinali Granuelano Viglioque Praesidi commendaturus perrexit. Ii cum diecrent tandem se factorum testimonio coactos fateri Societatem Dei plane opus esse, prolixe operam suam despondere. Praecrat Belgio pro Philippo Rege fratre suo Margarita Austriaca Dux Parmensis. Ea plurimum gauisa Lainij conspectu l est, quod olim Romae frequentare con cionantem, et apud eum dem per homolo gesim noxas poner, vbi Beatum Ignatium inualetudo distineret, <note>71 Cameracense Collegium promittitur.</note> consueuisset. Hîc Cameracensi Episcopo t multum roganti, asseuerantique sine adiutorio Societatis Episcopatum se recte administrare non posse, promittendum Collegium fuit. Inde Lainius totius negotij tractatione ad Natalem (quod ferme in rebus omnibus faciebat) reiecta, <note>72 et Antuerpiense.</note> Antuerpiam contendit, quod Lusitani primum, qui nobili eo in emporio negotiabantur, dein Hispani caeteri magno pere sacerdotum pae e suis nationibus postularant, quos animarum rectores suanim, et e suggestu cohortarores haberent: promisitque eos Lainius in Collegij sementem proximo Domini Aduentu missurum. Louanium inde profectus singulari honore et humanitate ab praecipuis Theologorum excipicur: nec prohiberi potuit, quin digredientem vnius diei iter prosequerentur. Hos aliosque ad vr, gendam Societatis in prouinciarum iura susceptionem vbi Natalis aduenisset, valde animatos reliquit. Porro quae obuiis in vrbibus expertus sit Procerum ac populi studia, ne longum fiat, paetermissis, id modo semel dixerim, quod <note>73 Benignitus obuiarum ciuitatem erga Lainium.</note> Ioannes Polancus scriptum reliquit: Quemadmodum quosdam inhumanitas interdum hospirum fugat, ita inter causas maturandi discessus Lainio nimis effusam hospitum benignitatem fuisse. Quod cum officiis erga cum permulti vbique inuitando, domum vocando, aliterque certarent, mosque geri omnibus nequaquam posset; ne quis quem praelatum sibi doleret, ab omnibus se properato abitu libetabat. Collegia item passim, vbi non adessent, postulabantur: de qua re, vri saepe ante per litteras, coram multa egit Leo diensis Episcopus. Coloniae Agrippinae, quo tertio Kalendas Iulias ventum est, tum Socios Collegij comnsuniter ac viritim sanctis colloquiis, tum Carthusianos Patres id summe rogantes Latina concione mirifice recreauit. Sed arduum cogitatu, ne dum dictu est, quantum mox Treuiris in eum humanitatis Antistes exprompserit. Ita agebat nobilissimus Princeps, ea caritate atque obseruantia, vt veluti oblitus amplitudinem suam. Perinde vt vnus de grege nostro aduersus Praepositum Patremque se ferret: palam etiam confirmans hanc disciplinae formam vsque eo sibi probari, vt, si alligatus vocatione sua non esset, ab hac minime alienum fore se crederet. Haud ab similem prae se benignitatem tulit Antistes Moguntinus. Vtrum que Lainius, quod apud omnes, in quos incidisset, sacros Praesules magnopere curae habebat, vt ad Concilium irent, vehementer hortatus est. Sed illi (id quod ernt) pericula ditionum suarum proprer confines haereticos, causati; aiebant tamen, si Pontifex mandaret, <note>74</note> omnia obsequio postlaturos. Augustam vbi venit, tantum Canisij, qui Oenipontanires Collegij componebat, desiderium inuenit apud Catholicos
<pb id='s239' n='239'/>
vt precibus eorum victus, continuo Augustan reuerti iusserit. Cum Fuggeris de Collegio ibidem aedificando, quod postea singulari benignitate fecerunt, locutus est. Vrsula Marci Fuggeri vxor, ea, quam supra memoraui ad sancta Ecclesiae gremium Canisij concionibus reuocatam, iamque Christians sanctitatis forma habebatur; dolo haud malo vsa est, quo benignitatis suae participe faceret. Cum multa offerret, eaque Pater repudiaret omnia, quod Pontifex Maximus quidquid vsui foret, praeberet, saltem rogauit sacra quaedam linteola (corporalia vocamus) ne aspernaretur. Haec tandem, vt pietati eius aliquid indulgeret, accepturum se cum respondisset, Vrsula protinus mittit inclusa in arculam; qua aperta inuenitur corporalium tegmen phrygio pictum opere aureis argenteisque distinctum laminis, cum Deiparae eleganti effigie in vmbilico vnionibus ac gemmis illuminata. Id vbi vidit Pater, negat se accepturum. At pia femina vna cum sacris sudariolis, et tegmen acceprum esse contendens, vetuit ad se referri. Itaque missum est Romam piae eius liberalitatis monumentum: et Lainium Augusta digressum postero die Ingolstadium excepit. Vbi praeter caetera summouendum ab Academia publica Doctorem, qui haeresim proseminabat, curauit. Ingolstadio Monachium vnius et dimidij diei itinere perlatus ingentem voluptatem ex Theodorici Canisij virtute, ac totius Collegij disciplina, religiosaque compositione (vt ad Rectorum mores facile parentium vita formatur) percepit. Inde Oeniponto transiens, Tridentum tandem iam diu expectatus, et obuiam etiam misso nuncio festinare iussus, Idibus Sextilibus insigni omnium gtatulatione ingreditur: duobusque e Socictate Theologis Ioanni Couillonio, et Alfonso Salmeroni, quorum ille Bauari Ducis, hic Summi Pontificis missu aderat, conducta in domo coniungitur. <note>75 Canisius ad Concilium vocatus.</note> Fuerat ibidem duos circiter menses Canisius quoque, ac sententiam suam inter Theologos aliquoties magna cum appropbatione dixerat, et alia multa curarat. Quippe cum haud facile alius crederetur de Germaniae rebus Concilij Patres, quam Canisius, propter diutinum earum vsum posse melius edocere, quemadmodum Cardinalis Varmiensis Romam ad Augustanum scripsit: atque ex altera parte nullo modo Germania eo spolianda praesidio id temporis videretur; ea medio critas probata erat, vt is tantisper dumtaxat, dum res Gennaniae postularent, Tridenti subsisteret. Itaque cum Maio ferme ac Iunio ibi fuisset, propere ad custodiam suam recsserat, cum Tridenti non modo ad rem communem, <note>76 Cardinali Hosio valetudinem restituit.</note> sed etiam ad priuatam Cardinalis Hosij salutem eius aduentus contulisset. Qui cum aeget ita decumberet, vt iam se ad obitum serio compararet, statim vt Canisius adfuit, morbus abscessit. Id quod et mirabatur, et precibus sanctitatique Canisij Cardinalis acceptum palam praedicans <note>77 Quilocus sedendi Lainio datus in Concilio.</note> referebat. Iam Lainio ad publicum conuentum vocato, quod Praepositus Religiosi Ordinis esset rite ab Sede Apostolica confirmati, et Societas religio Clericorum esset; rituum Magister in Generalium subselliis proximum ei post Canonicorum Regularium Generalem sedendi locum assignat. Cumque reluctaretur, libenterque cessurum iuri suo, ac postremum Generalium, ne quem forte offenderet, sessurum diceret; Legati dixerunt, nequaquam ad ipsum pertinere, quem locum mallet deligere, sed ad se, qui tueri dignitatem Ordinum, vetustosque Ecclesiae mores deberent: planumque esse Presbyterorum Ordinem Monachorum Ordinibus praeferri solitum. Itaque modeste obteraperaret. Id vbi viderunt Fratrum ac Monachorum Praepositi, quod Societas eo tempore Religiosarum familiarum nouissima esset, suarum quisque partium existimarunt familiae sibi commissae tueri locum: diserteque passuros negant, rem maioris, quam in speciem videatur, ponderis ita repente decidi, et in Occumenico Concilio praerogatiuae eius possessionem occupari. Cardinales Legati ob eam difficultatem iubent Lainium vnum aut alterum diem abstinere a conuentu, quoad cum Religiosorum Antistitibus quid ferret decori ratio, conueniret. Apparebat non mediocrem imminere perturbationem si pergerent Legati destinatam Lainio sedem tribuere: et iam interminantium voces audiebantur, se domum protinus ab ituros. Quippe vt Religiosis priuatim de loco potius inferiore Christi monitu, quam de superiore certandum est; ita Magistratus, quibus non modo disciplinae cuiusque coetus, sed et proprij iuris, et ornamentorum omnium demandata custodia est, pro eorum tutela non segniter excubare decet: cum praesertim, vt sunt humani casus incerti incidere possint tempora, in quibus ex re alioqui perleui pendeat summa grauissimarum. <note>78</note> At Lainius ea videns certamina, re domi consultata, de communi Sociorum sententia Legatos per Deum immortalem orat, modo testatum sit Societatem esse Clericorum e genere, imum sibi locum, ne qua rerum communium tractationi afferatur mora, concedant. Nullam fieri Religiosae familiae, nullam sacerdotali dignitati iniuriam, si pro pacis et caritatis bono volens ac prudens iure decedat suo. Laudauerunt omnes hanc animi aequitatem: dixeruntque facere cum pro cognita sua modestia, bonique publici perpetua cura: tum ad litem dirimendam ita rem temperarunt, vt ipse extraordinario loco in subselliis Episcoporum sederet, verum sententiam postremus Generalium diceret. Visus est vniuersus ille vencrabilium Patrum senatus id temperamenti probare: nihilo tamen secius, dissipantibus iis, qui postea Lainij auctoritatem ac sententiarum pondus obstare suis conatibusdo luere, in multas prouincias, et nominatim ad Caesarem et Ducem Bauarum infestus manauit rumor, tanquam se ille Praesulibus inuitis in locum sibi non debitum intrusisset. Quam falsam et vero etiam perniciosam fabulam Concilij Praesides extinguendam rati, diploma, quod infra <note>79 Cardinalium Concilij Praesidum de Lainij modestia testimonill.</note> scriptum est, ediderunt: Nos Hercules Gonzaga titulo S. Mariae Nouae, de Mantua; Hierony mus, titulo S. Susannae, Seripandus, Stanissaus titulo S. Pancratij, Varmiensis; et Ludouicus titulo S. Cyriaci in Thermis, Simonetta vulgariter nuncupari, sanictae Roman Ecclesiae Presbyteri Cardinales, sacri Occumenici et generalis Concilij, Tridentini Praesidentes, et Apostolici de latere,
<pb id='s240' n='240'/>
Legati intelleximus non sine animi nostri molestia variis in locis et prouinciis vano sane et iniusto rumore iactari, quod Reuerendus Pater Magister Iacobus Lainez Praepositus Generalis Societatis Iesu renitentibus et inuitis Praelatis ad sententiam inter eos dicendam se ingesserit: ac aliarum Religionum Monasticarum Generales praecedere sit conatus. Cum autem nostrarum sit partium, qui huic sacrosancto Oecumenico Concilio nomine Sedis Apostolicae praesumus, et moderari ea, quae in illo geruntur; et de personis in eo sententiam dicturis, deque ordine ipsarum legitimo cognoscere; et, cum opus est, attestari, omnibus et singulis Christi fidelibus fidem faciendam censuimus, prout per praesentes facimus, quod praedictus Pater Praepositus Generalis Societatis Icsu nullis Praelatis contradi centibus, sed potius cooptantibus, et Sanctissimo Domino nostro id ipsum iubente, iuxta consuetudinem iam pridem in Ecclelia Dei receptam (qua Generales Religionum cum suffragio definitiuo ad Concilia ad mitti solent) et ipse vt Praepositus Generalis approbatae Religionis a nobis est admissus. Cum autem huius Societatis Religiosum institutum Presbyterorum, et non Monachorum sit, et de iure Presbyteris et Monachis sua in Coneiliis loca assignari soleant a nostro cerimoniarum Magistro; dubitatio ex orta est, quo in loco Pater Praepositus praefatus, esset constituendus, num vt Presbyter ante Monachos, an vt posterius institutae et approbatae Religionis caput post antiquarum Religionum capita sedere, et dicere suam sententiam deberet. Licet autem Praepositus dictae Societatis, Presbyterorum et non Monachorum esse suum institutum affirmaret, et constare vellet: quod ad dicendi ac sedendi locum attinet, modestiae et pacis studio postremum inter Generales se velle declarauit: et re ipsa postremum postulauit. Nos vero cum ex aliis Conciliis exemplum non haberemus, quippe cum post vltimum Lareranense haec Religio Presbyterorum, quae iam latissime per Christianorum et Gentium etiam prouincias (Deo quod coepit opus promouente) cum maximo animarum fructu patet, instituta in Ecclesia Dei, et approbata per Sedem Apostolicam fuerit; nihil de loco legitimo statuentes, extraordinarium locum eidem Praeposito, et a Monasticarum Religionum Generalibus seiunctum, vt sine Presbyterorum praeiudicio suara sententiam post alios Generales diceret, assignari iussimus. Quo in loco ipse Reuerendus Prae, positus ab eo die, quo in generali congregatione primum admussus est, scilicet die vigesimapri mamensis Augusti praeteriti semper omni animi mode stia ac quiete sedit, ac sententiam dixit. In quorum omnium fidem praesentes manu nostra, propria subscripsimus, et antiquioris nostri sigilli impressione communiri fecimus. Datum Tridenti, die prima Nouembris, M.D.LXIII.</p>
<p><note>80 Quam extraordinarius honos Lainio habitus in dicenda sententia.</note> Iam vero vbi Tridentum Lainius attigit, ante omnia placuit de sacrificio Missae, de quo diu multumque disputatum fuerat, disserentem audire. In pomeridiano conuentu diei septimi ante Kalendas Septeinbris iussus est dicere: verum eo die, cum alij quidam verba fecissent, quo commodius ille, perque otium audiretur, in diem posterum dictione dilata, totum matutini conuentus ad dicendum ei vni tempus attribuunt. Nemo erat, quem non audiendi hominis mira cupido teneret: hos, qui vel Romae alibique concionantem, velin eodem Concilio Pauli Iuliique temporibus disputantem audierant, quod norant, quid dicendo posset; illos vt experimento suo sententiam ferrent, verene tandem in angusto illo pectore tamtum litterarum esset reconditum, tantum eloquentiae, quantum adeo magnifice fama celebraret. Memorabantur quae modo egisset in Gallia, quam conitanter ac sapienter haereticorum retudisset audaciam: postremo destinatum illi praeter consuetudinem ad dicendum spatium expectationem omnium erexit. Itaque postero die, quanta raro frequenria Concilium fit, nullus e Cardinalibus Legatis, nullus e Principum oratoribus, nullus omnino ex Episcopis aliisque Praesuribus desideratus est. <note>81</note> Lainius eloco sibi constituto dicere exorditur; sed cum paulo remotior ab Legatis esset, hi, quo clarius exaudirent, ad se accersitum, apud le locant. Verum inde quam ab Legatis commode, tam difficile ab imis Episcoporum audiebatur qui, cum aures ipsi quoque sitientes haberent, nec viam promptiorem vllam, qua desiderium earum explerent, dispicerent, suis relictis sedibus accedere propius coeperunt. Iamque alij super alios, plurimi commouebant se, et magna subselliorum remoriorum pars vacua relinquebatur. Tum demum Legati afferri suggestum iubent; interque se et Episcopos collocari, ex eoque <note>82</note> fari Lainium. Dum haec fiunt: dum ita interrumpitur dictio. Tantoque motu ad audiendum certatur: dum a viatoribus fertur statuiturque suggestum; noti Lainij amicique animo trepidabant, verentes, vt parem expectationi exitum res sortiretur. Ex aliis hae voces passim audiebantur, fieri non potest, vt hic fauori, quem habet, expectationique, quae de eo est, respondeat. At ille conscenso suggesto, diumoque affsante spiritu ita sensim ingressus in causam est: tam clare facileque res ab ditissimas enucleare; nubes ex opinionum varietate auditarum obortas disiicere; resque, quas ingenij humani acies vix consequitur, quasi ante oculos ponere coepit; vt, cum duas ipsas horas, ac dimidiam perpetua oratione dixisset, henesti ssimus ille exflore et apice gentis humanae consessus prope attonitus haeserit: omnes profiterentur et fauorem auditorum, et expectationem longo interuallo superatam. Quem adeo felicem successum Polancus ac caeteri Patres, non Lainij modo facultati, sed communibus Societatis precibus tribuebant. Hominis fortasse magnam partem modestiae submissionique debetur; cum adeo solenne Numinisit, vt se quisque maxime effert, demittere; vt demittit, efferre. Haud dissimili frequenria et approbatione deinceps saepius in conuentu Praesulum sententiam dixit, et concionatus in templo est. Verum in dicenda sententia cum alias semper constantiam, rectamque suam mentem, tum bis <note>83</note> potissimum palam fecit. Caesar et Bauarus Princeps vsum calicis postulabant popularibus suis permitti. Lainius id sentiens rei Christianae omnino
<pb id='s241' n='241'/>
<note>Verba Lainij praeclara. Cum dissidio sententiarum posse obtineri concordiam voluntatum.</note> nino perniciosum, acerrime contra disseruit, hoc prudentissimo vsus exordio: Libenter plane Illustrissimi ac Reuerendissimi Domini, et Patres, sanctissimi, ego postremus dico, tum quia sic mihi plus est spatij ad meditandum, quod supectam arduis rebus afferre debeam; tum quia etiam audiens tot optimos et sapientissimos Patres, qui ante me dicunt, multa ab eis disco, quibus mens mea, et controuersia illustratur. Atque in praesentiquaestione ex ijs, quae quisque sapientissime contulit, duo piaecipue collegi: ex vna parte summamtot doctissimorum Patrum inter se consensionem, ex altera dissensionem pariter summam. Consensio fuit in voluntate; quod propositum in hac deliberatione ac destinatum omnibus idem est; Deo scilicet optimo maximo placere; populis, quorum causa tractatur, consulere: pijs votis Inuictissimi ac religiosissimi Imperatoris, et Illustrissimi Ducis Bauariae suffragari: cum praesertim id vt fiat, optet Summus Pastor, petant Illustrissimi Legati; Principum, quos nominaui, oratores <note>84</note> enixe contendant. In hac ergo voluntate pro caritate, qua diuinae gloriae, salutique proximorum student, consentiunt vti que vniuersi Patres. Nec dubium, quin, si ad eam rem vsum calicis conferre censerent, perlibenter concederent, eo magis, quod non modo nihil neque commodi, neque honoris consequuntur, si negetio, neque labore vllo se liberant: cum eodem negotio, eademque impensa, qua tum sacratus calix prasberetur, nunc communis ad ablutionem porrigatur: sed etiam e contrario periculum adeant, ne tot populorum ac Principum animos irritent, sibique reddant infensos: quorum gratiam, si postulatis eorum indulgere vellent, possent facillime demereri. Non igitur hac in re voluntate quisquam dissentit: neque verisimile est, vt vel ex inuidia fraternae gratiae id, quod salutare iudicat, neget; vel odium tantum totque damna et pericula velit sibi gratis accersere. Nec profecto sine temeritare, Deique et proximorum offensione sentire aliter licet, quam ommum voluntates hac in re summe esse concordes. Verumtamen haud fuit disseusio minor in ratione atque sententia. Alij censuere negotium hoc nequaquam a Concilio tractandum, sed reijciendum ad Pontificem: alij ne id quidem fieri a Concilio debere: alij tractandum quidem in Synodo, (ed non in praesentia: alij contra et tractandum, et statim. Horumque pars calicem omnibus vniuerse concedit, pars nulli, pars tantum quibusdam. Neque hîc conuentum, quinam essent hi, quibus concedi oporteret, Bohemine solum, an etiam Hungari, an etiam Germani. Postremo in conditionibus, sub quibus concedebant, maxime variatum. Quae tanta dissensio nata est tum ex rei natura, quae cum varia sit, diuersas probabiles rationes admittit; tum ex infirmitate nostra, qui cum in hac peregrinatione ad intelligendum adminiculis vtamur corporis, vti variae sunt constitutiones et affectiones corporum; ita variae sunt discrepantesque sententiae. In caelo summa erit voluntatum sententiarumque concordia. In hac peregrinatione mali quidem inter se saepenumero tum voluntate, tum sententia dissident: boni vero voluntate consentiunt, quia quod bonum vere est, volunt, si boni sunt; sententia differunt, quia alia alios boni species trahit; cum ita quidque ex cipiatur, vt est affectus qui excipit. Hinc inter Paulum et Barnabam discrepantia orta: hine inter omnes veteres ac recentes Doctores multiplex opinionum varietas; qui cum omnes veri sectarentur vestigia, quod non est nisi vnum, in diuersa tamen abiere: hinc denique in hac nostra voluntarum concordia discordia sententiarum. Hoc sapienti vsus exordio, vt ab se, et ab idem sentientibus remoueret inuidiam, quamuis tantum Societas Ferdinando Caesari, et Duci Bauaro deberet; tamen post publicas rationes priuatas habens, rem ita, vt nemo fortius ac vehementius, dissuasit. Sub ea cum diu multumque ac summis studijs agitarentur duae controuersiae, esset ne Episcoporum potestas absque medio vllo protinus ab Deo, et num diuino iure praeceptum, vt in suis dioecesibus Episcopi residerent: permultique, et Hispani maxime, priorem affirmarent, idque gratum esse Philippo Regi putaretur: alij vero qui videbantur studere Pontifici, negarent; Lainius inde exorsus, nec a Pontifice se rubeum, nec viridem a Philippo galerum expectare, atque adeo existimarent omnes de animi sui sententia nullo nisi ad conscientiam suam respectu pronunciaturum; tamdiu pro ea parte, quae ad Ecclesiasticam hierarchiam continendam, suoque membra cum capite aretius iungenda spectabat, disseruit; tam felici exitu perorauit, vt tum maxime adesse illi Numen diuinum visum sit. Fuit ex Episcopis vnus, qui quanquam appellatus est nunquam, tamen quod quam parum eius rationes firmamenti haberent, euidenter apparuit, est nonnihil commotus: caeteri ferme omnes vtraque in controuersia summopere laudarunt constantiam sapientiamque Lainij: multique postea conati sunt quae dixerant explicare, et ad sensum commodiorem trahere: multi aiebant, si quae tum audiuerant, audijssent prius, fuisse aliter sensuros: nec pauci ingenue et candide sententiam retractarunt. Legati Oontificij testati sunt non vulgare eo die vnius hominis meritum in Sedem Apostolicam extitisse. Hac tanta existimatione, quod consequens est, vsu venirbant, vt plurimi vel ad se sacrum Doctorem accerserent, vel ad cum se ipsi conferrent, consilium ac lumen ad suas res priuatas et publicas petituri. Officij vero gtatia ab ita multis expetebatur, vt vno eodemque die quatuor <note>86 Doctrinam de Sacramento Ordinis componit.</note> ac plures saepissime inuitarent. Cum desacramento Ordiuis con cipiendi Canones, ac pro more breuis doctiinae explicatio compouenda esset; et in paucis, qui ad hanc rem sunt nominati, delectus ipse quoque esset, collegae totum ei negotium permiserunt. Quod tam prudenter est executus, vt Legati, qui solebant in alijs eiusmodi scriptis demere, mutare, addere multa, ne vnum quidem apicem in scripto Lainij, quem minus probarent, inuenerint. Magna de Salmeronis quoque scientia erat opinio. et Polancus, qui item inter Theologos sententiam peragebat, non solum docta, verum et grauiter culta oratione vtens approbationem ex merito ferebat: cum dicerent vulgo, ea demum dignitate ac maiestate summas ac diuinissimas res tractari aequum esse. Illud plerique interpretati sunt haud sine Dei
<pb id='s242' n='242'/>
Societati suae fauentis quadam indulgentia factum, vt sententiae prima ac nouissima ab ea essent, et ortus ab ea orbis, ab eadem clauderetur: cum Salmeron inter Theologos disserens primus veluti praefaretur, et vltimus Generalium Lainius peroraret: ille semina iaceret, luc fruges demeteret. Censebant etiam multi, cum tanta esset Lainij auctoritas, itemque, cum vsus posceret, tanta simul vis et doctrina, simul libertas ad arguendum; non paucos fieri magis in explicandis sententijs consideratos, cum dicturum post se cum scirent, et diligenter attendere et vero, siquid ad aures accideret, quod refellendum putaret, nequaquam parsurum.</p>
<p><note>87 Augerij praeclarae res in Gallia.</note> Haec Tridenti dum fiunt, interim Edmundus Augerius in Gallia, quinon vitae suae, sed proximorum salutis gratia iterum pugnaturus aufugerat, continuo inter Aruernos diuinam rem tractare aggressus, multa eaque praeclara effecit: quae magna cum animi sui voluptate Lainius ex Annibalis Codretti litteris cognouit. Quarum litterarum sententia, atque adeo verba haec erant: De Patre, inquit, Edmundo Rectore nostro, multa haberem, quae dicerem, si vellem singu la persequi. In vniuersum plerique illudiure dixerunt, diuina erga Aruernates benignitate factum, vt ereptus haereticis, nec vltra inter Delphinates locum habens, in has se regiones trans, tulerit, quarum salutem et tran quillitatem defenderet. Nam praeter spirituales fructus ex confessionibus, concionibus, familiarique consuetudine collectos, quos recensere nemo possit; in ipsis etiam hostibus repellendis, qui Aruerniam circumstabant, et iam prope in eam sese, infuderanr, vix dici queat quantum laborauerit ac profecerit, tum principibus viris Magistratibusque monendis et coliortandis, tum precationibus publice priuatimque acsupplicationibus <note>88</note> instituendis. Vbi primum huc venimus (Billomum intelligit) post transactos hîc aliquot dies, Claromontem Aruerniae merropolim concionandi gratia perijt: magnaque illic frequentia et applausu dies multos conciones habuit. Deinde furentibus circum hostibus, cum in metu ac trepidatione esset omnis haec regio, huc reuersus populum Billomaeum ad quadraginta horarum precationem inuitat: qui etsi eum precandi modum nondum erat expertus, mirum tamen quanto consensu accepit, quanta pietate frequentiaque transegit. His absolutis, publiea supplicatio decreta est: et incredibile dictu est quantis suspirijs ac lacrymis deuota plebs, (quod equidem minime credidissem, nisi vidissem) Sanctissimum Eucharistiae Sacramentum, cum in locum suum reponeretur, comitatasit. In Claromontem Edmundus redijt, et post non multos dies, quibus conciones habuit, eamdem ibi et orandi et supplicandi rationem instituit. Post Riomi (quae vrbs est nobilium virorum frequentia et Senatu insignis) idem effecit. atque vt hae sunt vrbes multo ampliores Billomo, non dubium, quin ad conciones ac preces et supplicationes frequentia populi maior conuenerit, et vberior fructus extiterit. Ille praecipuus fuit, quod plerique ab haeresi ad fidem Catholicam sunt conuersi, et magna habendi Collegia <note>89</note> Societatis incensi cupiditate. Diu Riomi commoratus est, quotidianis concionibus et confessionibus internus: vixque se inde extricare poterat; ita eum tum ciuitas omnis, tum summus Praeses amabant pariter, et magnifaciebant. Interim Isidorum (quae ciuitas iam inde a viginti quinque, et amplius annis receptaculum fuerat haereticorum, et tanquam altera Geneua; nec longius quâm leucis quatuor Billomo distat) a Catholicis obsessum, et in deditionem acceptum est. Eo tum ab vices Regis agente cuocatus Pater Edmandus tantum intra quinque prope hebdomadas concionibus, alijsque, quibus potuit, rationibus effecit, vt mille cireiter et quingenti abiurara haeresi Catholicam fidem proressi sint, cumque nonnulli raorti essent adiudicati, tantum, hortando monendoque apud ipsos valuit, vsque ad extremum spiritum eos comitatus, vt palam dari se sepulturae, proseque orari iam iam morituri obnixe precarentur. Oratio quoque publica, et supplicatio illic instituta; ac tota prope ciuitas sacra communione Sanctissimae Eucharistiae donara est. Dum supplicatio duceretur, in platea ciuitatis libri haereticorum quam plurimi combustisunt. Quae ea deuotione fiebant, vt mirarentur omnes, vnde tanta tam repente mutatio contigisset. At Edmundo occupationibus presso ne resiciendo quidem corpori otium suppetebat. Nec facile dixerim quanto populi dolore, quam prope inuitis Ducibus ac Magistratibus inde discesserit, orantibus vt se reuiseret; maxime vero, vt Aduentus et Quadragesimae tempore illis concionaretur. Quod idem et caeterae, quarum ante mentionem feci, vrbes summopere contenderunt. Inuisit praeterea, praebitaque sibi a Deo dicendi racultate iuuit alias aliquot vrbes, Montem Ferratum, Curtam Petram, et Marengas, vnde et Ministrum quemdam verbi Satanae solo suo aduentu fugauit. Ex his rebus magnum et huic Collegio, et cunctae Societati nomen accreuit, non his modo regionibus, sed in aula etiam Regia. Sunt enim haec ad Mareschalum sancti Andres, qui toti Aruemiae praeest, a Ducibus perscripta diligenter. Hîc vero, nullus est eorum, qui rebus praesunt vel sacris, vel profanis, apud quem non plurimum valeat Pater Edmundus. Illud quoque constitutum est, et recens introductum eodem auctore rum hîc, tum alijs in vrbibus praecipuis, vt post Vesperas diei Dominicae Sanctissimum Christi corpus ad altare maximum maximi templi solenni cerimonia populo ostendatur, ac per templum supplicationis in modum circumlatum in sedem referatur suam. Quod quidem magna celebritate fit, canente interim Clero, proque Rege, pro Gallia, pro Ecclesia tota comprecante; campanis festo tinnitu sonantibus: populo vero quamplurimo, quantaque dici possit maxima pietate adstante. Denique vt semel dicam, vix quidquam vel inter Catholicos, vel apud haerericos tentauit, quod non facillirne perfecerit. Nunc demum cum Catholicorum copias Delphinatium fines esse ingressas, iamque Viennam ac Valentiam receptas a Catholicis
<pb id='s243' n='243'/>
esse (inter quas sita est Turno) frequens, sama attulisset; Edmundus ad sextum Nonas Octobris Turnonem versus abijt, simul vt Valentinos consoletur, simul etiam vt ea prospiciat, quae ad reditum Collegij Turnonem spectant. Haec de Edmundo Annibal Lainio nunciauit.</p>
<p><note>92 Pestilentia Parisiis saeuit.</note> Interim Parisios grauissima post caeteras calamitates pestilentia inuasit, qua amplius octoginta hominum millia traduntur absumpta; et quatuor de Societate, in ijsque Paschasius, ea sublati sunt. Post Idus Augusti vbi ingrauescere malum coepit, Pontius ad villam lancti Clodouaei secessit. Paschasius, quanquam multum rogatus, cum diceret nusquam se tutiorem fore, domi voluit ad eius quasi custodiam subsidere. Manserunt cum eo Socij duo Ioannes Allobrox, et Ioannes Borghesius coquus, vir rectus et simplex: in quo plane non erat dolus. Ioannes Allobrox paulo post ad Pontium, vt apud eum tutior esset, missus, lue inter eundum contactus vix triginta sex horis superstes octauo Kalendas Septembris diuinis praemunitus mysteiijs obijt. eaque nocte, qua decessit, ter cubiculi sui fores pulsari Pontius audiuit: cumque nemo appareret, honore magno perfusus, id, quod erat, expirasse Ioannem coniecit. Iam non vrbem modo, sed late suburbana quoque pestilentia deuastabat. Quam ob rem Pontius Othonem Briamontium, quem paulo ante Parisios Natalis e Belgio miserat, retro in eam prouinciam vna cum Guiliebno Flandio, tancisper dum Galliae salubrior tempestas succederet, consultum putauit remittere Hi, dum Parisios adeunt, vti Paschasius placere sibi ostenderat, mandata eis et viaticum traditurus, Otho ex itinere pestisero saucius carbone peruenit: alteroque die, cum ei paterno studio posthabita sui cura Paschasius inscruisset, quarto Kalendas Septembris est mortuus. Hac re cognita <note>93 Paschasij mors.</note> Pontius, vt omnino Paschasium ad conseruandam pro Dei gloria salutem adduceret, cum eo in colloquium in nemore, quod Boloniae dicitur, venit. Et ille quidem in permanendi senteutia perstitit: verum Pontium ac Socios longius ab Parisijs cedere in loca integra iussit. Nouiodunum itaque vrbem pestilentia atque haeresi intactam petiere: Paschasius, et Ioannes coquus mansere Parisijs, et ille decimo octauo Kalend. <note>94 Paschasij virtutes.</note> Octobris, is octauo post diesublatus est. Erat Paschasius vnus e decem primis, et superstitum antiquissimus Professorum, vir innocens ac placidus: quem B. Ignatius prae morum innocentia (vt supra memoraui) Angelum consueuerat appellare. Ita Societatis amplisicandae, iuuandaeque Galliae cupidus, vt ea fuerit eius causa mortis. Cum enim bonus Pater Collegij initia sustinere cuperet, caeteris ad salubriora loca dimissis, adduci non potuit, vt ipse quoque fuga sibi consuleret. Pater Nicolaus Belfilius narrat se ex eo audiuisse, cum diceret viginti aunis perstitisse in petenda a Deo humilitate, nec tamen videri sibi eam consecutum: quod posterius ex <note>95</note> humilitate ingenti haud dubie sentiebat. Quam enim suimet contemptu gauderet, cum assidue perspectum est, tum aliquando cum rediret Billomo Lutetiam. Iter habebat pedes Beltrando Roserio comite (qui id scriptum reliquit) per agrum, in quo demetendis frugibus ad triginta homines opus faciebant. Hi continuo pannosum conspicati senem ludibrio habere coeperunt, et onerare conuiciis, simulatorem inter caetera deceptoremque magnis vocibus appellantes. Quem ad verborum sonitum, quasi ad iucundam symphoniam baculo suo innixus, vt auidis auribus omnem exciperet, constitit Pater; nec gressum mouit, quoad illi satictate, partimque pudore finem fecere. Tum vero Paschasius erigens se, placidissimoque vultu messores quasi de beneficio grates acturus intuens, Deus, inquit, vobis benigne faciat, filij, ac benedicat: eaque dicens manu simul crucis salutare signum ad benedicendum expressit. Non tulere tam insolitam mansuetudinem quamuis rusticana pectora. Diceres vim continuo bonae famuli Dei precationis sensisse. Extemplo velut attoniti ad eius circumfusi pedes veniam precantes, se iniquos conuiciarores, illum virum reuera sanctum depraedicant. <note>96</note> Apparebat etiam Paschasij humilitas ex itineribus, quae semper agebat pedes: cumque ab Antistite Claromontano adactus quondam esset equum accipere, statim vt egressus vrbe est, ad Franciscanorum coenobium eo relicto, Christi Domini moreperrexit. Quibus in itineribus, cum ad diuersoria peruenerat, in secretum aliquem abdere se locum solebat, ac flexis genibus, aperto capite sacerdotale officium ante omnia exequi tanta contentione et caritate, vt vultus ipse ardere videretur. Nec minor erat eius ardor iuuandi proximos. Nun quam nec audiendis consessionibus, nec habendis pijs seemonibus, nec visendis aegris siue interdiu, siue noctu deratigabatur. Saepe ita accidit, vt ad aegros, cum vix ad mensam consedisset, vocaretur; illicoque exurgens, quo vocabatur, properaret; nec quidquam dein toto die gustaret, tanquam abunde caritatis pabulo recreatus. Nec semel eodem die reuocatus initio coenae alacritate magna prope ieiunus accurrit, non solum cibatu, sed etiam quiete nocturna libenter, vt proximorum saluti consuleret, sese defraudans. In priuatis colloquijs ad Christi amorem in haminum animis ingenerandum mulmm valebat. Ad longas pro suggestu conciones derfici se memoria ingenue fatebatur: caeterum perlibeuter alijs, qui verba facerent, praebebat aures. Nuper vero Billomi Patres animaduerterant, cum de. Societatis initijs progressionibus verba Natalis faceret, Paschasium perartentum absque vllo singultu ac strepitu labentibus perpetuo riuo per genas lacrymis ab exordio sermonis ad finem perfleuisse. In secundis iuxta rebus et aduersis vultu semper eodem cernebatur: quippe cum status mentis, vnde vultus fingitur, semper aequabilis et idem permaneret. Propria tamen eius laus dicebatur simplicitas <note>97 Simplicitas in Paschasio eminebat.</note> mixta prudentiâ. Hanc principio complexus toto vitae cursu tenuit. Hanc praedicabat ipse frequenter, et commen dati ab omnibus cupiebat.
<pb id='s244' n='244'/>
Olim Andream Frusium rogauit, vt in illius laudem poema conscriberet. Quae vna virtus facilem totius viri aestimationem offert. Quippe anima benedicta omnis simplex. Materia enim maxime capax caelestium donorum simplicitas est: perennis fons beatae cordis tranquillitatis, impenetrabile diabolo munimentum: virtutum caeterarum conciliatrix, altrix et decus. Nam quod in ore formoso hilaritas, hoc est in vinutis quasi vultu simplicitas. Cui reseruatur quidem copiosa merces in caelo sed et praesentem secum affert, optabilem maxime procuratoribus animarum, alienae beneuo lentiae rapax illicium. Nihil enim ita blandum et amabile, vt candidum et apertum, et cui tesecurus credas, ingenium; vt nescius cuiquam nocere, ac cuiuis prodesse paratus animus. Itaque simplicium congressu et Deus et homines mirifice delectantur. Denique simplicitas in eum maxime statum reponit humanam sobolem, vnde serpentis fraus parentem primum deiecit. Liber ad extremum quid d: Paschasio Beatus Ignatius sentiret, ex eius codicillo, qui etiamnum extat, subiungere. Quaerebatur inrer Socios idoneus AEthiopiae Patriarcha; et ad id munus tria praecipue requiri Ignatius dicebat, sanctimoniam vitae, litterarum scientiam, et quaedam bona corporis. Inde primis Patribus fere singillatim omnibus, quod alij alia re carerent, exclusis, <note>98 B Ignatij de Paschasio iudicium</note> Paschasius, inquit, ante omnia ita est vir bonus, vt a nobis quasi Angelus in Societate habeatur: deinde praeter scientiam qua pollet, plurimum in visendis reformandisque Episcopatibus, et monasterijs habet vsus: quippe qui praeter alia, etiam Nuncius Pontificius in Hibernia versatus est: adeo vt eiusmodi negotia nemo vnus e Societare aeque tractarit. Ille autem sic tractauit, vt ad quamacumque rem manus admoueret, operam suam mirabiliter (miranda laus in parsimoni Beati Patris) probarit. Nam et valde natura sedulus est: et, quoniam adeo et obsessum Episcopalibus et conscientiae causis videbat, magnam in studijs diligentiam et curam semper adhibuit: quae res maxime in AEthiopia necessaria est. Postremo satis ei honesta est totius consormatio corporis; satis firmae vires, et prospera valetu do, aetasque media annorum circiter quadraginta. Haec Beatus Ignatius sub annum euntis saeculi quadragesimum sextum, mortuo (vt opinor) iam Fabro de Paschasio scripsit: qui tamen in Aethiopiam missus non est, quod dilatares est in id tempus, cum iam et copia maior Societati hominumerat, et Paschasium ab Gallia remoueri <note>99 Fontij sedulitas.</note> non oportebat. Eo Parisijs mortuo Pontium Nouioduni timores multi curaeque arigebant de Paschasio in primis solicitum: quem sine ex ea cura, sine praestabiliore causa, qua nocte, mortuus est, mortuum secundum quietem cognouit. Quod cum certis nuncijs paulo post comperisset, raptim Parisios repetijt, vt rem domesticam in tuto collocaret. Propius domum accedens dum Ssolam et clausam contemplatur. vicinorum vocibus absterretur, ita exitiali infectam lue denunciantium. vt Ioanne, qui vnus reliquus erat de Societate, pridie elato, ne bestiolae quidem vllae viuae superessent. Aliquot igitur intermissis diebus, vbi primum se mortis furor infregit, homo acer atque industrius magno animo in vacua et horrifica tecta ingressus, omnia vbique excitatis ignibus perpurgauit; Paschasij curam admitans, cuius in cubiculo super mensam schedulam reperit; in qua bonus Pater incolumitati aliorum diligentius, quam suae prospiciens cum cura adnotarat quid ase contrectatum ima aegro, quid non esset.</p>
<p><note>100 Tolosani Collegij, et Ruthenensis exordia.</note> Dum ita Parisiensis. domus vastatur, Socijs Roma missis Tolosanum ac Ruthenense Collegiaincipiunt frequentari. Etenim Tolosates cum acriter in haereticos vel exilio, vel supremo supplicio animaduertissent, religionem in bonum locum, et veterem prope statum reposuerant: ij pariter, qui Pelletarium comprehendi anno priore iusserant, deque medio tollere nitebantur, vel maiestatis, vel alijs atrocibus criminibus damnati meritas dederant poenas. Ergo ad coepta perficienda nouum de Societate praesidium, quod illi aduocarant eo, et Ruthenas, quanquam inter strepentia arma penetrauit. Auctorpraecipuus vtriusque Collegij fuit Georgius Cardinalis Armeniacus Tolosae Archiepiscopus, idem que Episcopus Ruthenarum. Tenuia vtrobique mitia fuere. Tolosae traditum coenobium est Augustinianarum cum modico, quem habebat prouentu: vna, quae reliqua erat, monacha in coenobium sancti Pantaleonis traducta. Verum cum perincommode et anguste habitaretur, collatitia ciues pecunia domum latiorem coeperune extruere: paulatimque miro semper et Cleri et populi et Senatus studio facta sunt omnia laxiora. <note>101</note> Neque alia fuere Ruthenis ordinum omnium studia: quae egregie fouit initio, qui mox Cardinali abdicanti successit Antistes Iacobus de Corneilhan. AEdes ad habitandum, quae antiqui vrbis Collegij erant, et aliae proximae attributae. Bipartita ciuitas est. Sed quae pars intra moenia degit, ea proprie ciuitas; quae suburbium incolit, ea Burgus vocatur. Vtraque suos, quibus regatur, Consules habet, vtraque ad Collegium ornandum propria beneficia contulit. Conuentum principio vt Socij sex Collegium inchoarent, et pro suo instituto iuuentutem litteris ac pietate Christiana imbuerent: tum vero, prout res familiaris augesceret, Collegium quoque amplius fieeret. Et plane ita euenit, vt dein ceps semper pulchro certamine Collegium industria, Ruthenenses benignitate inter se superate contenderint. Itaque inter caeteras vtilitares mire conseruata religio est: Clerusque tota Dioecesi succreuit instructus adeo pietate ac litteris, vt iam nullus tota Galin ijs superior ornamentis Clerus habeatur, proximaeque prouinciae <note>102 Petri Canalis vita religiose peracta.</note> perlibenter Ecclesijs suis inde sacerdotes praeheiant. E Billomaeo Collegio migrauit ad Beatorum sedes Petrus Canalis, tanta opinione sui relicta, vt pari sanctitate nemo Billomi decessisse ad eam diem memoraretur. Nondum templo Collegij dedicato, in Canonicorum templo sepultus est. Inter exequias is certantium pie deosculari, coronisque contingere fuit concursus, vt sex e Societate appositi custodes aegre ne corpus opprimeretur, defenderint.
<pb id='s245' n='245'/>
Praeclaras inter eius virtutes mansuetudo et modestia eluceban t, mentes humanas mite, vt assolent, rapientes, praemollitas eas ad virtutum satum excipiendum praebebant. Moriens cum Deo precibus res Gallicas, Concilium Tridentinum, reliquasque eorum temporum necessitates commendasset, circumfusos fratres, vt corde vno Set animo essent, praecipue adhortatus felicissime expirauit. Olim receptus Lutetiae a Paulo Achille in variis Italiae, et Hispaniae, et Galliae Collegijs multiplices inter labores cum recto semperexemplo, et incolarum profectu annos duodeuiginti vixerat, agens iam sextum Billomi, vbi aliquamdiu etiam Collegio Rector praefuerat.</p>
<p><note>103 Natalis monita pestilentia tempore.</note> Quo tempore grassabatur Iues Parisiis, Germaniae quoque multas vexauit vrbes. Inde cura. Natali fuit opportuna monita Socijs, qui magnopere consilij lucem (vt indifficultate parum cognita vsu) poscebant, suggerere: et Pragensi Collegio talia per litteras dedit. Ante omnia singuli conscientiae expiandae, puraeque conseruandae sedulo darent operam. Deinde qui sacerdotio carerent, bis in hebdomada Pane salutis ac vitae sese munirent. Praeterea quotidie omnes vltravsitatum modum precationi horam tribuerent. Postremo non tam studijs litterarum, dum diuina illa saeuiret poena, quam pietatis, Deoque placando insisterent. Nec ad praescribendum Natalis paratior, quam velilli ad obsequendum, vel diuina bonitas ad miserendum fuit. Multis vndique vicinorum cadentibus, nec Sociorum quemquam, nec conuictorum attigit. Quam rem cum haereticus ex vno conuictorum percunctando cognouisset, vt haereticorum mos est, friuola argutiola ad eludendum diuinum beneficium, non esse mirum subiecit, Iesuitas esse incolumes, quod eos Deus deseruisset, diabolus non curaret. Ita homo percallidus vno dictonouit de Deo diaboloque mentiri (quodque magis est mirum) cum iniuria vtriusque. In plurimis, quoslabore industriaque Societatis late per vtramque Germaniam hoc anno ad rectim fidem diuina gratia reuocauit, iuuenis apprime docti conuersio relatu est digna. Ioanne Couillonio, qui Ingolstadij indeusque ab Collegij exordio Theologiam professus erat, ad Concilium Tridentinum ab Duce Bauaro misso, in eius locum Theodorus Peltanus aduocatus Monachio suffectus est. sed is, dum prius rite Doctoris cohonestatur insignibus, in quaestionibus de more disceptandis, eam quoque posuit, Vtrum Sanctissima Eucharistia sub vtraque specie sumenda a populo nec ne esset. Iuuenis, quem dixi, Caluini imbutus erroribus, disputandi potestate facta in medium audacter congressurus procedit, ac primum omnium praefatur se quidem nihil vnquam cum ijs, qui Catholici nomen sibi arrogant, habuisse commercii; verum haud vereri caput suum deponere, si quis demonstrare ex verbo Dei possit, verum Christi corpus in Eucharistia ab impijs sumi, Quae vbi dixit, continuo Alfonsus Pisanus, qui disputationi praeerat, admonito Theodoro, vt tantisper quiesceret, id demonstrare, quod haereticus negabat fieri posse, aggreditur. Conglobantur ad audiendum, qui inteterant vniuersi, atrectisque attend auribus oculos in vnum Alfonsum intendunt: et quidem bonorum plerisque non omnis de euentu solicitudo aberat. At Doctor tam clare eam rem diuinarum Litterarum testimonijs confirmauit, vt auditores sensim indignatione accensi oculis identidem in procacem iuuenem retortis, infestis eum configerent obtutibus, nutibusque stomacharentur. Is vero, et rerum dictarum claritate, actotius coronae quasi conuicio consusus, nil mutire contra ausus plenus pudoris abijt domum. Hinc, quae audierat, reputare secum incipit, breuique caelesti luce interius affulgente veritatem dispicit: redit ad Alfonsum: ad eiusque abiectus pedes crimina Catholico ritu confessus, ac detestatus etrrores, orthodoxorum coetui restituitur, caput, quod voluerat deponere, perdendo lucratus.</p>
<p><note>105 Nicolaus Gaudanus in Scotiam a Pontifice mittitur.</note> Nicolaus Gaudanus in Scotiam a Romano Pontifice Nuncius Apostolicus hoc anno est missus. Cum enim Maria Stuarda Scotorum Regina morte Francisci Secundi Gallorum Regis (cui nupta fuerat) in Scotiam se recepisset; et quanquam perturbata omnia, et vicino Angliae incendio, quod Elisabetha Regina excitabat, ambusta reperisset, tamen constanter tueri auitam sanctamque religionem eniteretur; pijs conatibus periculisque, quibus assidue obsidebatur, cognitis Summus Pastor simul consolandam, simul adhortandam incitandamque per litteras et Nuncium ab se missum putauit, nominatim adhortans cum ipsam, vt ad Concilium de suis mitteret, tum Episcopos, vt ire, si quapateret via, negrauarentur. Delectus est, quo res tota minore motu transigeretur, is, quem dixi, Nicolaus Gaudanus. Qui quamuis prostrata omnino valetudine esset, plenam periculi legationem prae studio boni publici et obedientiae, quae Antistiti Summo debetur, <note>106</note> longe ante suam salutem habuit. Duo rum Scoti nobiles in aeui flore, pietateque ac litteris affatim, instructi degebant Louanij Edmundus Haius, et Guilielmus Crittonius: qui necdum ad conuictum admissi, tamen Socictate recepti erant. Hi maximo vsui in ea legatione fuerunt. Praegresso Crittonio in Scotiam subsecutus est Haio duce cum Ioanne Riuato item de Socictate Gaudanus. Verum ita cecidit, vt cum Antuerpiae conscendissent, et ad Lethae portum in Scotiam sospites appulissent, exscendentibus Crittonius quodam nobilium comitante interueniret. Qui comes, quid Gaudanus, et cuius missu veniret cognito, dum rem parum caute credit amicis, ad haereticorum aures Ministrorum celerrime peruolauit. Extemplo tollunt e suggestibus vocem, Adesse ab Antichristo (hoc nomine Pontifici Romano impij odium, et infamiam quaetunt) missum Legatum, qui Reginam dolis donisque corrumpereit et Euangelium euerteret; teterrimum regni, Reginae, suique Euangelij hostem, cuius in sanguine lauare manus pro sacrificio foret. Itaque veri germanique Euangelici peruestigarent, conticerent. Quod si ipsum Papa diabolum cornibus palam conspicuum mittere voluisset, non ei Scotum defuturum fuisse ducem, quemadmodum ei, quem miserat, non defuisset Magister Edmundus Haius Balliui Erroliae filius. Haec res fecit, vt Edmundo iam ita cognito secedendum
<pb id='s246' n='246'/>
ad suos videretur, et Gaudanum aulici cultu ornatum Crittonius, quo postularet vsus, ducendum <note>107 Scotiae status.</note> susciperet. Dominatum haeretici, maximeque spurius Reginae frater, Prior S. Andreae exercebant in regnum atque Reginam ipsam rebus ante eius e Gallia reditum occupatis, templisque euersis: sacrificium tamen in suis aedibus Regina Catholico ritu obtinebat. Caeterum religionem nec licebat absque Ordinum regni conuentu restitui et apparebat plerosque, si res tentaretur, repugnaturos. Ad haec aditus ita omnes interclusos et obseptos Proceres et consiliarij tenebant, vix vt tandem Apostolico Nuncio semel atque iterum penetrandi ad Reginam potestas fuerit per posticum admisso, cum easuum fratrem, reliquosque custodes de industria summouisset, ad <note>108 Reginae Mariae virtus.</note> concionem rabulae ipsorum dimissos. Memoratu difficile est quantum consolationis ex eo Beatissimi Patris officio praestantissimae feminae acciderit; animique quantum accesserit. Renunciari Pontifici iussit, quod et per litteras ipsa professa est, se omni studio sanctam fidem tueri, proque ea extrema omnia paratam subire. Iam tum scilicet nobile pectus ad contestandam diuturnis aerumnis, vitaque ipsa religionis Catholicae sanctitatem virtus diuina praemuniebat. Vt Episcopos conueniret, ad quos item Romanus Pontifex litteras dederat, nihil intentatum per media vadens pericula Gaudanus reliquit: sed nemo est ausus coram homini se credere praeter Dunkeliae Episcopum: qui cum in aedes suas in lacus insula positas secesisset, eo deduci Gaudanum permisit habituhominis, qui trapezitae Italo, cui pecuniam quamdam Praesul debebat, famularetur. <note>109</note> Vbi vero in secreto conclani Pontificiae litterae prolatae sunt, easque Episcopo Gaudanus reddidit; ambos ea vis lacrymarum oppressit, miserrimo religionis id locorum statu subeunte animos, vt diu neuter erumpere in vocem potuerit. Interim ex didita fama diligenter Gaudanus ad necem conquirebatur: euenitque vt mercatorem Gallum ex Aberdonia vrbe in Dynastae euntem castellum satellites nacti, ratique ipsum esse sub ementito habitu Apostolicum Nuncium, verberibus male mulctarent, omnilicet asseueratione pernegantem se esse, quem illi arbitrarentur: et forsitan confecissent, nisi in vrbem reductus pro mercatore, qui erat, esset cognitus. Tum liber dimissus est, acceptis verberibus ditior, merce profecto haud paulo ijs, quas tractabat, vtiliore, si vti nouisset. Obsederant item portus haeretici, ne Nun cius acceptis a Regina litteris exitum inueniret. Verum Haius et Crittonius cum fideli nauta pacti, vt aliquot a portu millibus opperiretur, eo per scapham Gaudanum et socium emisere. <note>110 Scoti iuuenes egregij ad Societatem adiuncti.</note> Vna Crittonius in Belgium renauigauit. Huius aliquamdiu substitit; moxque cum praeclara adolescentium Catholicorum manu subsecutus est: ex quibus postea datis Societati nominibus in viros egregios euasere, Iacobus Tyrius, Ioannes Haius, Robertus Abercombaeus, et Guilielmus Murdoceus; quibus plurimum Scotia debet; idque pretium ex illa peregrinatione princeps extitit His in Belgio, vt litterarum disciplinis excolerentur, in praesens relictis, Haius et Crittonius Romam ad ponondum sacrae militiae tirocinium,</p>
<p>et sua consummanda studia, simulque coram Pontifici rerum scotiae statum exposituri, Lainium Tridenti allocuti perrexere.</p>
<p><note>111 Triguerense Collegium inchoatur.</note> In Hispania res Societatis hoc anno tranquillae fuerunt. Triguerense Collegium in prouincia Baetica coeptum est. Mediocre oppidum Triguerum est in ditione Ducis Methymnae Sidoniae: verum amplam ac frequentem vicinitatem ex Comitatu Nieblae, et Marchionatu Gibraleonis habet. Nec longe abest ager et saltus, qui Andeualidicitur, montosa ac siluestris regio, incolis aerumnosis plerisque, nec minus incultos humanitate ac doctrina gerentibus animos, quam sterile ipsi malignumque solum colant. Hos, aliosque accolas ita destitutos Franciscus Palma Triguerensis ciuis, idemque Clericus, sed non vltra tonsuram, vir pius ac locuples miseratus, Collegium aedificandum suscepit. et quamuis ob loci exiguitatem Patres, praesertim cum offerrentur celebriora, et coeptas praestaret roborare domos, haererent, Palmae tamen constantia, et benigna sedulitas palmam tulit. haesitationemquae omnem euicit Bustamantius, qui de caetero exigua Collegia Societati vitanda, si disciplinam curae haberet, magnopere censebat; tamen spe ingentis profectus, et necessitate gentis commotus, praecipuus auctor huius suscipiendi fuit. Nec spes siue eum praeclari successus, siue fundatorem fefellit. Anno insequenti missi coloni. Comes Nieblae Eleonora Zuniga et Soto Maior, religio sissima ac praestantissima femina, tum dignus parente filius eius Alfonsus Petrius Gusmanus Methymnae Sidoniae Dux re, patrocinio, omnibus caritatis officijs Collegio semper praesto fuere.</p>
<p><note>112 Toletani Collegij incrementa.</note> Toleti cum paulo amplius anno in aedibus Roderici Lopij Auali diuersati Patres, succe dente in eas Ioanne Austriaco, migrassent in aedes Ferdinandi Franci in regione, quae Curruum dicitur, vbi vsque ad hunc annum magnis in angustijs, magnisquae incommodis habitarunt; hoc demum anno piorum liberalitate domum emerunt eam, vbi nunc S. Bernardini Collegium est: continuoque tria, quae adhuc partim incommoditate loci, partim operariorum paucitate non licuerat, ingenti cum ciuitatis bono aggressi sunt opera. Quippe pomeridianos sanctioribus diebus sermones ad populum instituêre: ad quos virorum ac mulierum longe maior, quam caperet locus, quanquam satis amplus, multitudo confluxit. Deinde cum tintinnabulo coeperunt circumire vias vrbis, et pueros ad disciplinam Christianam erudiendos cogere. Quod nouum plane Toleti et mirum accidit institutum, cum antea nunquam vidissent viros Religiosos eo sese laboris demittere. Postremo cum ingens numerus vagorum hominum, (vt in vrbibus magnis fit) Toleti esset, qui cûm Pastoris nullius certi cura continerentur, nunquam fere sacris exhortationibus, nunquam rebus diuinis intererant, eoque vt vitijs abundabant, ita scientia rerum bonarum omnium vacui erant; Dominicis quibusque diebus, aut aliter feriatis in plateam maximam, vbi frequentissimi illi sunt, aliquot sacerdotes progressi, coactos in vnum mortales, et quae credere deberent, et quae facere edoctos, simul ad officium
<pb id='s247' n='247'/>
Christianum incitabant. fuitque id opus cum inopi terrae salutare, tum ciuitati cunctae pergratum: cuius nimirum intererat maleficiorum seminarium magnam partem excidi.</p>
<p><note>113 Res a Patre Martino Gutterrio gestae Salmanticae.</note> Salmanticae multa in commune bonum cum alij e Collegio, tum praecipue P. Martinus Gutterrius Rector fecit. Feriarum autumnalium tempore bini quotidie sacerdotes, ac laici ante postque meridiem nosocomium quadraginta dierum spario frequentarunt: praeiuitquae caeteris Rector. Nec solum seruilia officia intra parietes obibant omnia sternendo lectos, verrendo solum, vasa immunda purgando; sed etiam e vicino fluuio positis pallijs aquam gestabant, haud parua hominum admiratione, cum in Rectorem praesertim tota vrbe notissimum, et maximae existimationis vrna onustum incidebant. Hoc tempore, quo collegae nosocomio ministrarunt, aegri omnes, quamuis multi pestiferis laborarent morbis, conualuere. Quam rem cum diligentiae et caritati, qua curati a Patribus suut, tum eorum pietati ac precibus nosocomij curatores tribuêre. Verum (quod caputest) plurimorum non corporibus modo, sed animis quoque reddua salus: praecipue famuli adducti, vt studiosius ministerio suo ac mitius fungerentur. Latius manauit vtilitas e Clericorum et Parachorum cultura, cui Gutterrij operâ consultum est. Episcopo ad Concilium profecto, qui eius gerebat vices, Gutterrium <note>114</note> pro viri sanctitate plurimi faciebat. Pater ad Ecclesiae commoditatem, non ad inuidiam sibi conflandam vtendum gratia ratus, monet locis multis opportunam Societatis operam ad Cleri institutionem fuisse: nec ignarum, quin Clero recte formato, ad eamdem formam populus leui negotio figuretur. Cumque Vicarius cupere se vehementer viam iniri diceret, qua commode id Salmanticae quoque fieret, inita via huiusinodi est: vt Vicarij iussu quinque proximarum inter se paroe ciarum Clerici et Curiones omnes in vnam ex ijs paroecijs conuenirent: ad eosque instituendos quotidie stata hora Guttetrius adiret. Hisque edoctis ad alios item quinque paroecirum excolendos transiret, ac deinceps ad alios, quoad nulli reliqui fierent. Principio quidam perinuiti parebant seu taedio laboris, seu parum e dignitate sua rari, sibi, qui Magistri essent caeterorum. Magistrum apponi. Sed nimirum interest plurimum, quo quidque fiat modo. Vt primum Gutterrium audierunt, qui et prudenter hanc inanem suspicionem diluit, et rei momentum grauiter ostendit, cum plurimis omnes graeijs paruerunt. Ad sexagenos conueniebant: apud quos Pater cum ante omnia quanta esset sacerdotij dignitas, quantum animarum eis commissarum, atque adeo sanguinis Christi pretium, explicasset; quid a quoque suo in munere praestandum esset, quid, et qua ratione docendi rudes, qua religione Sacramenta administranda, qua cura sacerdotalium precum pensum exoluendum, non ad docendum magis, quam ad permouendum apposite subijciebat. Quae, aliaque eius generis com satis octo decemue dierum spatio tradiderat, ad quinas alias transiens paroecias nouam de integro instituebat scholam, quoad totam obiuit vrbem miro cum ciuitatis totius emolumento. Hac autem tanta apud Vicarium auctoritate cum esset, idemque ciuitatis Praetori confessarius, facile dissidium inter hos graue exortum, quamuis iam interdictionem Vicarius, et sacrorum iustitium ad vlciscendum Praetorem prompsisset, diremit. Maiore negotio inter duos Proceres, quorum partes cuncta prope ciuitas in factiones scissa sequebatur, vt non modo dimicatio, sed ciuile et internecinum bellum timeretur, diuina aspirante gratia amicitiam redintegrauit.</p>
<p><note>115 Placentiae peruetustae factiones sublate.</note> Geminum huic facinus Placentiae Balthasar Loartes cum diuino auxilio fecit. Tertius ac septuagesimus agebatur annus, cum haud Placentina solum ciuitas in duas distracta partes, sed tota etiam extrema illa ora ijsdem factionibus dissidebat, his Caruaialiorum, illis Zunigarum familiarum illustrium partes fouentibus. Assidua inde iurgia, vulnera, homicidia vltro citroque existebant: adeo vt intra secreta etiam sanctimonialium claustra, hoc est in domicilio caritatis et pacis, factionum abies Deo deuotas virgines miseris exagitaret modis. Saepe viri clarissimi ac Religiosi restinguere eam flammam conati erant, irrito labore: et Societas postquam Placentiam venit, nunquam id moliri cessauerat. Verum hoc tandem anno clementiae aeternae placuit suorum famulorum vota conatusque benigniore vultu respicere. Fredericus Zuniga, qui dein Marchio Mirabelli fuit, et Franciscus Caruaialius Torresonis rubei Dominus, tum factionum principes erant. Hos Balthasar Loartes post multos labores tandem ad pacem colloquiumque adduxit, nec alium sibi illi vicissim fidei amicitiaequae sponsorem, quam Balthasarem eundem dedere. Magna Placentini, et quicunque audiuere nec opinatam rem laetitia exceperunt: ac prae caeteris Placentina nobilitas editis publice equestribus ludis acspectaculis celebrauit. Patres quoque gratulationem publicam sibi cohonestandam rati, die Sanctissimo Christi Corpori sacro primores partium in templum inuitant: quos vt assidentes, amiceque colloquentes vidit Senatus populusque Placentinus; vix gaudij potentes erant, memoria repetentes quamdiu, quantaque cum clade ipsi, eorumque patentes omnia dastraxissent. Post Sacrum magna cerimonia factum, drama elegans datum est, in quo praeter alias personas Pax, et diuinus Amor tandem de discordia et daemone triumphabant, cuncta actione eo directa, vt appareret concordiam vnicum bonum ciuitatibus, duscordiam vero funestissimam esse pestem. Inuentio, apparatus, actio mire omnibus placuit, eaque celebritate inter omnes ordines visa est pax veluti trabali clauo firmari.</p>
<p><note>116 Res Compluti per geniales dies gestae.</note> Complutense Collegium cum multa in publicam vtilitatem, tum illud gessit. Postremo genialium die cum animaduerteret Emmanuel Lopius Rector quam multis eo die diuina Maiestas violari peccatis soleret, viginti quatuor e Collegio in omnem vrbis partem dimisit; qui si non omnino sistere praecipitem torrentis curusum possent, at aliquantum certe retardarent. Euentusquae plane respondit votis. Cum omnes vno tempore quasi tubae caelestes celeberrimam quamque vrbis partem inaudito antea cierent sono, quamplurimi ab exitiali Sirenum cantu, ac foed odiaboli
<pb id='s248' n='248'/>
clangore transiere ad vocem diuinam. Is quidem cui infamis prostitutarum fornix, seu potius diaboli fornax, obuenerat, tres inde vitali diuinae vocis telo percussas, vitamque meditantes nouam in Collegij templum abduxit; quas piorum caritas in tuto locauit. Haec dum publice Socij Complutenses moliuntur, domi tum ipsi, tum Collegia alia seueritatis sanctae in se edebant exempla. Quippe viguit semper vigetque adhuc <note>117 Pietas tum colenda maxime cum publice negligitur.</note> in Societate et inter omnes bonos, vigebitque ad posteros laudabilis illa consuetudo, vt aduersus multitudinem tendant, et contraria saeculo studia consectentur. Itaque cum caeci mortales auidius voluptatibus inhiant, et flagitiorum in coeno turpius volutantur, simulque impudentius iram Numinis irritant, eiusque gloriam, quantum in se est, proculcant; tum illi maxime macerant corpus, sensuum mollitiem castigant, noxas vitant, Deum placare et collaudare student, ac praepotentem eius dexteram iusta iam iam contorquentem fulmina sustinere conantur. Quam curam (tanta est velirati Dei clementia) ita exigit ah seruis suis, vt per Ezechielem <note>cap. 22.</note> conqueratur his vocibus, Et <hi rend='italic'>quaesiui de eis virum, qui interponeret sepem, et staret oppositus contra me pro terra, ne dissiparem eam; et non inueni.</hi></p>
<p>Hoc igitur sancto studio cum vbique viri e Societate, nouis inuentis contra peccans ire vulgus, impensiusque temporibus magis perditis soleant, eoque per illam temporum ingluuiem, cum caenacula magis propemodum carcer vbi torqueanturnoxij, quam conclaue vbi sancta cohors necessitati succurrat, videantur, tum is <note>118 Conimbritensium Seciorum feruor.</note> Conimbricenses ardor habuit, vt cumpars ad coenam consedisset, caeteri verberare se terni aggressi dum alijs alij succedunt, totam flagra coenam tenerent. Haec nimirum sacri Deo sanctitatique homines spectacula edunt. haec conuentuum Religiosorum felicitas est; in quibus non modo alia vndique abundant adiumenta virtutis, sed et exiquum id, quod suffulciendo corporinecessario subsidium sumitur, non ab insidiosa modo voluptate, immodicisque illecebris cum piarum lectione rerum, tum eiusmodi aliquaspecie defenditur, sed et suauissimo pietatis sapore conditur. Ita tum haud dubie Conimbricensibus vsu venit, vt non ad suauem citharae strepitum, sed ad saeuum verberum crepitum coenantes non tam corpus escis, quam animum pietate reficerent: multoque iucundius sanctae eos cogitationes recrearent, quam ventris mancipia delicatae ac conquisitae dapes titillant. Ex hoc Collegio dum octo Socij ad Indos nauigaturi Olisipponem petunt, multique eos ad aliquantum viae prosequuntur; sacerdos Iuris Pontificij <note>119 Mutuae caritatis exempla quam acria sint.</note> Baccalaureus mutuam discedentium ac deducentium caritatem hilaritatemque conspicatus, animum ad eiusdem vitae communitatem adiecit, et admissus est. Adeo blanda conciliatrix, et foecunda parens Religiosarum familiarum mutua inter se Religiosorum est caritas. Porro nobilis ille Indicus manipulus XVIII. Kalendas Aprilis <note>120 Missio Indica.</note> Olisippone conscendit. Naui, quae sanctus Martinus dicebatur, P. Vincentius Tonda, Consaluus Vazius, et Antonius Fernandius, altera, cui sancti Vincentij nomen, Sebastianus Consaluius, Emmanuel Louus, et Vincentius Salernitanus, tertia, quam Reginam vocabant, Ferdinandus Acunia, et Michael Beltrannus vecti sunt. Sex pariter naues profectae, omnes praeter vnam, quam credidere retrorsum vela in Lusitaniam retorsisse, quod male instructa, et parum firma esset, satis prospero vsae cursu.</p>
<p>Sed antequam ad extrema pergamus Asiae, Africam interuisere par est laborum nunquam non feracem. Quatuor per id tempus Societatis expeditiones in Africa erant. In AEgypto vna (placet enim Africam ab sinu magis Arabico cum Ptolemaeo, quam ab flumine Nilo inchoare, vt tota ingens peninsula sit: ab Septemtrione Interno man discreta: inde, dum in meridiem enormi cuneo porrigitur, Oceano vndique a fronte, et ab lateribus alluente vsque ad sinum quem dixi: ab cuius extremo ad internum AEgyprium mare, ne penitus insula esset, centum quindecim millium passuum continens intercepta est.) Ergo et in AEgypto, et inter Abassinos, adhaec in rego Tongensi, postremo in Angolano quidam <note>121 Christophori Rodericij labores apud Caphthas.</note> Sociorum laboriosissime desudabant. In AEgypto apud Gabrielem Cophthorum Patriarcham haud res eo progresse est aurae secundae afflatu, quo coeperat. Postquam dona Pontificia ab Consulis domo in suam transtulit Patriarcha, segnius agere, nec copiam sui P. Christophoro Rodericio facere nisi raro. Id tamen initio anni impetratum est, vt nominaret ex animi sui sententia viros doctos, cum quibus transigi id posset, quod ip semet exorsus, per litteras a Pontifice saepius postularat. Abrahamus ipse, qui Romae fuerat, et alius Cophthus nomine Georgius designati. Hi doctissimi inter suos habebantur. Verumenim vero nullus erat aduersarius importunior, quam ipsa gentis inscitia. Quod primum omnium statuendum erat, vnum esse totius Ecclesiae principem, populorumque magistrum omnium, et supremum Christi ouilis Pastorem, atque hunc non nisi successorem Petri Romanum esse Pontificem; haud magno negotio duobus designatis, et Patriarchae persuasum est. Quod Catholicae fundamentum religionis vt permansurum ad posteros figeretur, instabat Christophorus, vt Patriarcha litteras manu sua, et aliquot suorum Episcoporum obsignatas ad Pontificem daret, narrans Nuncij aduentum, cumque eo transactum, quod inchoauerat: harumque litterarum exemplar inter libros teponi, inquibus Cophthorum sacra continentur, curaret. Nec abnuebat ille palam, sed moras quaerebat <note>122 Copthorum errores.</note> tamen. Christophorus interim Cophthorum placitis moribusque noscendis insistens, manifestis haeresibus inuolutos reperit. Repudiare apud illos, et viuis prioribus, alias superducere vxores in more esse: ante baptismum patuulos circumcidere: Sacramenta septem quidem numerare, verum praeter Baptismum, Eucharistiam, Confessionem, Sacerdotium, caetera longe ab veris diuersa, fidem, ieiunium, orationem. Spiritum sanctum non credere a Filio procedere. Concilia non recipere, nisi tria, Ephesinum, Constantinopolitanum, Nicenum, in quo octoginta quatuor Canones habent. In Christo post coniunctionem humanitatis cum diuinitare
<pb id='s249' n='249'/>
non nifi vnam naturam esse, vnam voluntatem, actionem vnam, Chalcedonensi Concilio penirus damnato. In ritibus quoque multa peccare, existimantes adhuc suffocato et sanguine abstinendum: matrimonia in secundo cognationis gradu passim licere contrahi: in Diaconorum numerum quinquennes pueros adlegentes, et initiantes sacris: inter baptizandum, dum terinfantem demergunt, totam formulam ter pronunciantes. Horum errorum quidam ex inscitia tantum oriebantur, alij ex prauo vsu: et ipsimet facile in repudijs, circumcisione, puerorum consecratione, abstinentia a suffocato et sanguine fatebantur errarese; eaque facere, quod ita inualuisset vsus: adhaec circumcisionem Turcarum metu retinere. Itaque in horum capitum plerisque Abrahamus Georgiusque conuenere, Catholicae ac Romanae ritus Ecclesiae praeferendos. In eo summa certaminis fuit, vna ne in <note>123 Confutatur error vnam tantum in Christo naturam pouentium.</note> Christo natura post coniunctionem esset, an duplex. Vt ab Nestorio recederent, aiebant se, naturam dumtaxat vnam agnoscere. Christophorus docebat Catholicae Ecclesiae Nestorium excerabilem esse: eumque et cunctos haereticos damnatos: verum distinguerent a natura personam. Non, vti Nestorius impie volebat, duas personas, sed vnam tantum ab Ecclesia orthodoxa agnosci, verum in eanaturas, voluntates, actiunes duas: idque plane necessarium esse. Nam causa et effectus, aiebat, duo sunt: nihil enim se ipsum efficit: at diuinitas in Christo effectrix est, humanitas effecta: illa infinita, haec finita: aeterna illa, haecin plenitudine temporum creata. Igitur duo quaedam sunt. Ante coniunctionem id fuisse dabant, sed postquam Deus hominem assumpsisset, mordicus tenebant vnam conflatam esse naturam. Quî possit hoc sustineri? Christophorus inquit. Ista natura, quam dicitis ex humana ac diuina conflari, profecto nec diuina, nec humana erit. Atqui si humana non est, nullo ergo modo Christus erit minor Patre; si non diuina, non erit Patri consubstantialis; aut certe, si haec tertia Christi natura eadem est, quae Patris ac sancti Spiritus natura, quid igitur potius homo factus est Filius, quam aut Pater, aut Spiritus sanctus? Quid assempsit cum hominem assumpsit? Eadem dici de voluntate possunt. Si enim Christus perfectus est homo, profecto voluntate humana non caret: si voluntas ex humana et diuina existeret vna dumtaxat, ea nec eiusdem naturae accaeterae hominum voluntates, nec eiusdem substantiae ac Patris, et Spiritus sancti esset. Quin igitur Athanasium vestrum sequimini, qui, Sicut anima rationalis, inquit, et caro vnus est homo, ita Deus et homo vnus est Christus? An non aliam fatemini carnis et rationalis animae esse naturam? et vtramque in homine diuersam permanere, cum tamen persona et hypostasis vna sit? Eodem pacto Christus vna persona est coniunctas habens naturas duas, humanam et diuinam; et vtriusque naturae proprias facultates et actiones. Quid contra haec afferrent non inueniebant, modo tantum loquendi interdum se differre aiebant a Romanis, et in odium Nestorianorum eo se loquimodo: sumptoque spatio amplius rem cognoscendi spem fecerant magnam, fore vt conuenirent, ac peruetusto errore Cophthorum Ecclesiam liberarent. Interim, vt id ad exitum, quod coeptum erat, perduceret Christophorus, institit, vt litteras obedientiae testes ad Romanum Pontificem Patriarcha daret; cum ait Patriarcha iam se eas scripsisse, postridie traditurum. Postero die bona plenus spe ad Patriarcham reuersus, vna cum eo Abrahamum et Georgium congregatos in concilio iniquitatis aduersus Dominum, et aduersus Christum <note>124 Cophthoram. frustratio.</note> eius offendit: et vltro Abrahamus nomine Patriarchae rogat, quid tandem vox illa obedientiae, quam vult Romano Antistiti Patriarcham spondere, significet. perinde quasi homo ipse nouus nunquam Romam vidisset, non saepius Apostolico Domino ipsemet obedientiam exhibuisset. Hac repentina perculsus interrogatione iam tum aliquid suspicans Pater, respondet id ipsum intelligere se, quod litteris suis Patriarcha saepius esset professus, cum Pontificem Romanum Patrem Patrum, Pastorem Pastorum, Magistrum omnium Ecclesiarum appellauit: cum ei se obsequentem fore spopondit, hominem postulans, cum quode Catholica doctrina communicaret: cum denique exponens in litteris fidei suae formulam, cuncta eius arbitrio sententiaeque subiecerat. sicut enim Petrus a Christo vniuersalis constitutus olim fuit Pastor, cuius curae quicunque Christianos se profiterentur, subiacerent; ita Petri successori Romano Pontifici Ecclesias subditas esse omnes: quod plane ad vnam fidem religionemque conseruandam necessarium sit; et aperte Concilia, quae ipsi recipiunt, et sancti Graeci Patres, et Littetae diuinae doceant. Responderunt cum sermonem accidere sibi nouum; postque Chalcedonense Concilium, et Patriarcharum disiunctionem vnumquemque sua in Ecclesia caput esse magistrumque summum. imo Romanum Pontificem, si forte erraret, a caeteris Patriarchis iudicari oportere. Litteris suis modeste se et officiose locutos, atque obedientiam professos eo ritu, quo humaniter cum amicis agitur, dum ad eorum iussa nos paratos profitemur: suae humilitatis causa titulis illis, et nominum insignibus Romanum Patriarcham affecisse: adiecisse autem suis in litteris fidei summam, quod huiuscemodi communicatione se inuicem salutare Patriarchas decerent: atque hominem petijsse, quod vt ipse ex caritate salutasset Pontificem, ita gramm sibi futurum esset, si a Pontifice misso nuncio vicissim ipse salutaretur. <note>125</note> Exhorruit hîc primo Christophorus hominum simulationem, et miseratus est: tum quasi a capite negotium exorsus, rationibus plurimis et clarissimis testimonijs Conciliorum ac Patrum Graecorum confirmat, palamque facit, non vtique vrbanitatis officia, et delatam verbo tenus obedientiam satis ad salutem esse; sed necesse esse, vt Pontificem Romanum pro Christi in terris Suramo Vicario fateantur, docentemque in rebus dubijs, quae ad interpretationem sacrarum Litterarum, ritusque Sacramentorum pertineant, fideliteraudiant ac sequantur. Eo agebat acrius, quo erat commotior. Sed cum summa illos pertinacia videret quaecunque dicerentur, respuere auribus, remisso paulatim impetu benigne
<pb id='s250' n='250'/>
<note>126 Prudens obseruatio in negotijs gerendis.</note> ac summisse rogat, vt rem considerare amplius velint. Hoc enim prudenter cauebat semper, ne congressus vnquam sic finirentur, vt praecisa ac pro desperata res haberetur, sed potius vt iterum conueniendi sereret initia, et colloquij praeberet ansam: sperans quamdiu siducia aperte non dirimeretur, et disceptandi daretur locus, aliquid posse saltem tentari. Ad extremum haec Ianuarium gesta. Quem animum eo die retulerit domum Pontifi cius Nuncius (cui tot miserabiliter pereuntium animarum salus versabatur assidue ante oculos, et cor depascebat) <note>127</note> Sociorum qui fuerit sensus, non difficile est cogitationi subijcere. Ex quo die Memphim appulerant, <note>Ioan. c. 15.</note> memores Christum Dominum dixisse, <hi rend='italic'>Sine me nihil potestis facere;</hi> eius auxilio implorando, <note>Qua pietatate et cura Rodericius et Socij in suum munus incumberent.</note> precibus, sacrificijs, voluntaria corporum maceratione impensam operam dederant. Singulis diebus praeter consuetas toti Societati orationes communiter eam ob rem Litanias recitarant, anteque eas dimidium horae meditationi tribuerant; tum etiam frequentia vsurparant ieiunia: ad haec semel in die singuli sese verberauerant. Sed ex hoc tempore multo studiosius in haec studia incubuerunt. In consuetudine cauebant, ne qua re quem offenderent: sed omnibus bonum Christi odorem afflarent. In vsu ciborum, rituque ieiuniorum, et quacunque in re fas esset, ad eorum se accommodabant mores: nec ab Patriarcha, nec a quopiam Cophthorum doni quidquam accipiebant: comitate, officijs, significatione beneuolentiae, modestia et humilitate conciliare sibi ad Dei gloriam omnium amores studebant. At Cophthi subterfugere inde <note>128</note> congressum. Abrahamus et Georgius quo minus saepe in vnum conuenire possent, occupationes obtendere: Patriarcha solitudinem meditari, vt ieiuniorum longum solenne in sancti Antonij monasterio via dierum quinque Memphi procul, exigeret. Christophorus pro se fore solitudinem, vbi vacuus Patriarcha alijs curis futurus esset, ratus, modeste significat, ni graue ducat, ipsos, quandoquidem Pontifex miserit, vt apud eum sint, libenter ituros comites. Cumque Patriarcha eundi faceret potestatem, conatus est Abrahamum quoque ac Georgium adducere, quod Monachi eremi omnes indocti ferebantur: sed cum varia causarentur, aegre extortum est, vt summam earum rerum, in quas conuentum iam erat, ab se consignatam traderent. Initio Martij venere in eremum. Inter vias dum populi ad videndum Patriarcham confluunt, animaduertit Christophorus alium pessimum in gente morem, pueros nisi post multos <note>129 Baptismum puerorum Cophthi differunt.</note> annos baptismo non consignari. Id vero vulnerauit animos Patrum vehementer, quod hac arte diabolus totam nationem Cophthorum funditus perditum, et Christo Domino ereptum iret: cum adultos prauitate doctrinae ac morum falleret, paruulos, quorum saltem, li ante mentis vsum decederent, salus in tuto erat, baptismi beneficio, et noua origine spoliaret. Itaque captato molli aditu, Patriarcham Christo phorus edocet, quam exitialis ea negligentia sit. Quandoquidem Presbyteri Episcopique suo non fungantur officio, pertinere ad Patriarcham tanto malo obuiam ire. Visus est delectari recte monentis zelo senex: et, cum iussisset quos inexpiatos inuenerat, confestim sacro fonte lustrari, ad Patres conuersus, Atqui scitote, inquit, vbique prauum vigere hunc morem. AEthiopiam versus viginti dierum itinere dioecesis haec patet; vnde quanta fiat animarum iactura, existimare potestis. Atque equidem nisi vobis timerem a Mahometanis, vos ipsos nomine meo mitterem, vt vbique locorum exitialem ritum abolenetis. <note>130</note> Christophorus ad ea, Procul esto metus, Pater: securi nos sumus: si quid eueniat posituri in lucro. Ecce cum libet, mitte nos. Exacta Quadragesima missurum' pollicetur. Peregrinationem eam volenti animo suscipiebat Christophorus, non modo vt infantium plurimorum animas caelo inferret, sed etiam vt simul adultis Cophthis prodesset, sperans, si cum populo simplici agendi potestas sibi fieret, Deum affore, vt multorum ex animis extirparet errores. Tum coepit cum Patriarcha agere, vt conuenta inter se duosque designatos subscriberet. Quae cum Patriarch legisset, adeo manifesta pronunciauit, vt opus subcriptione non esset: tamen curaturum se, vt <note>131 Cophthi sacerdotis importunitas.</note> describerentur a Gabriele, protinusque confirmaturum. Erat hic Gabriel sacerdos admodum iuuenis, adeo inimicus Francorun (ita Catholicos Latinos appellant) vt aduersus Francos Iudam se praebere eum Patriarcha ipse dictitaret. Pontificium Nuncium ac socios nunquam nisi nubila fronte, truci vultu, toruis oculis aspectabat: homo ad litigandum et iurgandum natus: quod eo confidentius faciebat, quod erat doctrinae omnis et humanitatis expers. Is vbi, quanquam frustra Patre Christophoro repugnante, ea accepit capita perlegitque, vociferatur haeretica esse, aduersaria doctrinae Cophthorum: talia vt exaret, calamum se nunquam stricturum: si ea Ratriarcha probaret, se illi ipsi anathema dicere. Nunquam Abrahamum et Georgium in ea conuenisse: adulterata a Francis esse, qui eo venissent, vt imperitum senem circumuenirent: quod tamen viuo se nequid quam molirentur. Facesserent suas in oras haeretici, canes, asini. Haec, et multo acerbiora clamitabat. adeo horrendum in modum sacra Catholicorum, et pietatem execrans, vt Furiarum aliqua tartarearum insedisse, et agere furentis hominis linguam videretur. Nec cunctatus est Patriarcha indoctus et senex iuuenis indoctioris caecitatem sequi. Quae dogmata luce clariora paulo ante praedicarat, iam suspecta habere, damnare; tum Christophori ac sociorum congressum fugitare. Contia Patres inuicta constantia durare: alto cuncta deuorare animo: suum illud institutum assidue tenere, vt aditum semper ad nouos congressus patentem seruarent. Tandem inuento et arte, vt apparebat, Gabrielis Patriarcha suum quemdam profert peruetustum codicem haeresibus manifestis scatentem. Illud ait Euangelium Cophthorum, illa Concilia esse. Non oportere Christophorum quidquam moliri: ex ea fide Romam se ad Pontificem dedisse litteras, eam ad vltimum <note>132 Simulatio, et fallacia Cophthorum insignis.</note> retenturum. Atqui exemplum litterarum, inquit Pater, penes nos est. Procul abijs litteris deliramenta talia sunt, sed sana ferme omnia; quaeque
<pb id='s251' n='251'/>
tenere Cophthos decorum sit, et praescribere Patriarcham Hîc coepit quiddam elucere, quod simulatam Abrahami legationem fuisse demonstraret. Continuo negat Patriarcha quidquam ab se scriptum, nisi quod doctrinae codicis illius consentaneum esset: et si quid ab ea discreparet, id fuisse ab Abrahamo subiectum. Abrahamum quippe, cum haberet in animo Italiam visere ac Romam, litteras ab se ad Pontificem Romanum commen datitias postulasse: in ijs ad scripta, vt mos est Patriarchatum, fidei Cophthorum formula se officiose, et ex humilitate et caritate ad Pontificis Romani obsequia dixisse paratum fore. Atenim epistola posterior, inquit Christophorus, multo apertior est. Epistola, inquit, posterior ex eiusdem Abrahami voluntate ac sententia scripta est. Cum enim Roma ipse significasset custodia se detineri, magnoque in periculo versari, nisi opem ferrem; fidemque facerem a me missum legatum, Pontificemque lenire blando obsequio studerem; ego, qui Abrahamum philosophum hominem, et doctrinae Cophthorum scientissimum seruarum vellem, pro officio Pastoris alteras dedi illas ad Pontificem litteras. Quod si vel interpres, vel Abrahamus, vel vos perscriptam a me doctrinam deprauastis, quisqius hoc ausus est, anathema est. Hinc iam omnem <note>133</note> secum retexentes seriem Patres intellexerunt machinatorem fraudis Abrahamum fuisse, qui et ptiores litteras, cum Romae non esset, qui Arabice legeret, (noster enim Elianus eo tempore tametsi intelligebat Arabice, litteras tamen ignorabat,) praue interpretatus sit, et posteriores simulatione periculi tum expresserit, cum Cardinalis Alexandrinus ad Venetorum Consulem rei explorandae causa litteras dedit. Idcirco cum primum Memphim attigerunt, voluisse Abrahamum praeoccupare ad Patriarcham accessum, vt, quod libuit, praemoneret: et Venetum illud indicium ex vero emanasse: tamdui vero dissimulasse homines, vt dona in tuto locarent, et Abrahami famae consuleretur. Quae omnia paulo post diserte Veneto quoque Consuli Patriarcha professus est. Hac tam insigni fraude deprehensa Christophori animus, tametsi valde debilitatus, non tamen est fractus. Quando quidem eo loci venisset, tantumque subijsset laborum, tentandum porro constanter statuit: fore fortassis, vt, quando malum erupisset, eiecto ex animis simulationis tabo, locus esset aptior medicinae. Emollito igitur paulatim obseruantia et obsequijs Patriarcha, litteras rogat ad Abrahamum et Georgium, vt ijs de rebus amplius agant, disquirantque interse. Vt cumque adhuc tractatum sit, esse plane dignas res animaduersione: nec sibi nisi Cophthorum aeternam salutem propositam esse. Impetratis litteris, quod in solitudine duriorem silice, cum Gabriel obfirmaret, sese praebebat senex, Memphim repetunt. In digressu pecuniae aliquantum, quod tamen factum in ipsos superaret sumprum, Patriarchae dederunt: id prouidentes vt optabilem potius quam vlla ex parte grauem consuetudinem Pontificiorum Legatorum genti <note>134 Periculum ingens Patres euadunt.</note> facerent. quam Patriarcha pecuniam ita accepit, vt monasterio daret. Redeuntes, cum inlatrones Arabes incidissent, manifesta Dei tutela seruauit. Quippe per medios intacti sic incessere, vt mortalium auarissimae iuxta et crudelissimae turbae prorsus erepti oculi, debilitatae manus diuinitusviderentur. Haud minus excepit Memphi <note>135 Pestilentia ingens Memphi.</note> discrimen. Debacchabatur frequentissima illa in vrbe iam pestilentia ita foede, vt ad bina hominum millia tingulis diebus fama esser Orcum haurire; illos tamen nulla formido tenuit, quin multis deinceps diebus perlongum viae spatiun designatos conuenirent. Sedenim Abrahamus quoque seu fessus durum esbenim simulare diu) seu ab Patriarcha monitus, iam personam prope posuerat. Obtestante Christophoro vt reuo caret in memoriam, quae Romae egisset: et quam spem Cardinalibus Pontificique ostendisset, eam praestaret; respondere coepit, sun rebus et tempora et loca esse: alia alibi licere. simulare ad tempus <note>136 Abrahami fallacia.</note> atque mentiri fas esse. hoc esse, quod alebat S. Paulus, se omnibus factum omnia: quod scilicet scenae foroque seruiret. Quin adeo habere se librum, in quo sciptum sit, Paulum cum Ethnieis Ethnicum factum, et idola coluisse, vt eos tandem ab superstitione abduceret. Quid hoc homine facetes, qui Gentium magistrum, non ab homine, neque per hominem Euangelium edoctum, gloriantem de mendacio faceret, reque ac verbo doctorem mentiendi: Quem non pudebat Paulo Apostolo idolorum euersori idololatriae crimen impingere, vt impune liceret omnem fraudibus suis orbem terrarum inuoluere: Quo teneres nodo Proteum hunc AEgyptio illo monstro, quod est in fabulis, mutabilem ac varium magis? Patres consolabatur, quod quanquam irrito euentu, tamen sciebant Deo se laborasse; cui vota atque conatus pro effectu sunt: non poterant tamen non dolere, et abominari tantam peruersitatem. Postquam multos annos Romae summis hominum illuserit: dona, quae voluerit, ab stulerit: pastus saginatusque sit Praesulum mensis, ab Sede Apostolica homines abduxisse, vt ludibrio in AEgypto haberet, non ipsos magis, quam Romanae Ecclesiae maiestatem Huc seruitutem, obseruantiam, industriam suam recidisse, qua blandiendo, indulgendo, sese submittendo demereri hominem conati sint: hunc labores, aerumnas, impensas habuisse exitum. Atenim quanquam dolorem haecinurebant acrem, longe plus tamen exitium commouebat tot populorum per <note>137 Patrum noni conatus.</note> inscitiam et improbitatem paucorum aeterno exitio pereuntium Igitur in omnes animum versare partes: addere ad supplicia, et placamenta Dei: de integro omnia experiri. Disputando rursus cuicerant, et quaedam de humanitate atque diuinitate Christi Abrahamus et Georgius non inutilia ad progressum darent: et libros eorum dum peruolutant, quaedam inter se repugnantia, proque veritate facientia, ad haec inter Canones, quos in Concilio Niceno Cophthi habent, re, pererant duos, quibus debita Apostolicae Sedi obedientia asserebatur. Recentibus his telis instructi repetendam sibi eremum censuerunt. Nam Patriarcha statuisse dicebatur, quod vitae sibi restabat, illic peragere. Haud bono vultu primum excepti: deinde ad congressum admissos, vix dum compositam adhortationem aggressos interpellat: certum sibi deliberatumque
<pb id='s252' n='252'/>
profitetur de pristinis Cophthorum dogmatis nihil mutare. Quae proferebantur e libris eorum discrepantia, item Niceni Concilij canones susque deque habet. Ita munitum obstinatione et inscitia pectus cum patientia incredibili, et solertia quanta maxima humanum potest ingenium, Veritatis illi Nuncij diu frustra tutudissent; tandem, quando nihil erat profectui, ne simul esset irrisui ortho doxae pietatis sedulitas, Memphim <note>138</note> iterum remigrarunt. Hîc omnium primum rerum miserandum statum accurate Romam nunciant, pariterque edocent, duo sibi iam reliqua videri: alterum, ipsum priuatim Cophthorum instituendum populum suscipiant. Fieri enim posse vt multi veritatem dispicerent. Verum id pericula maxima inceptum habere: quod quantauis cum Patriarchae verecundia fieret, nisi tamen ille consentiret, quod sperandum non videretur, promptissimae erant de lationes ad Turcas, tanquam attentati imperij. Si tamen Romae consilium probaretur, de periculis suis se non esse solicitos. Alterum, vt inde porro, quaudo dimidium itineris confecissent, vel in AEthiopiam, vel ad Indos mitterentur, Nam tametsi ea quoque profectio aerumnarum multum et periculorum haberet, tamen animas tanti esse. Se quidem id aiebat Christophorus summe optare: et hoc potissimum voto ad Societatem a primo animum appulisse. Intetim dum ab Vrbe responsum opperiuntut, in occasionem, si quae alicunde aperiatur, <note>139 Captiuis Christianis Putres Memphi succurrunt.</note> intenti ad excolendos Francos operam vertunt. Mancipiorum plurimis Christianorum fuere solatio, qui duodecim, quinde cim, viginti annos captiui nunquam eo tempore animuin a peccatorum maculis expurgarant. Est mos Turcarum iis in oris, et opinor, in alijs, vt, si cuius aufugiat seruus, in eum, cum quo ille versabatur, quasi in auctorem fugae manus inijciant; eumque fugitiui loco mancipium habeant. Huius moris, atque adeo huius periculi Patres haud ignari, tamen minime refugiebant (tum praesertim, cum viderunt negotium Cophthorum non procedere) quoscunque seruorum possent, conuenire, instituere, confirmare, audire; seruitute sua (si qiud eueniret) bene emi existimantes libertatem <note>140 Fulgentij Freiris de Societate patientia in seruitute.</note> animarum. Hîc bonum Fulgentium Freirem de Societate caeteros inter captiuos repererunt: quem supra, cum exploratum res AEthiopicas missus esset, captum a Turcis memoraui. Iam aetate erat affectus, aegra valetudine, incommodis inopiaque prope consumptus: et tamen, vincula et seruitutem pro Christi nomine ferebat laetus. Cousueta pietatis studia sedulo retinebat: adhortati onibus et exemplis confirmabat conseruos ad patientiam, et deterrebat a vitijs. Multi erant cum eo Christiani captiui: qui quanquam admoniti erant, ne vulgarent Fulgentium de Societate esse, quo promptior esset redemptio; tamen ad aures domini, cui fuerat venditus, nescio vnde aspirauit, nec modo Religiosum, verum, quod non erat, sacerdotem esse. Inde magna lucri spe concepta Saracenus negauit se hominem dimissurum, nisi mille aurei nummi praesenti pecunia numerarentur. Patres, cum vnde tantum auri corraderent, non haberent, ex intimis visceribus fratris, et optimi senis calamitatem miserabantur, cum ille alacriter coepit eos consolari, bonoessent animo, Iniquum esse tantum auri inimicis crucis Christi praeberi; iniquum se vnum et inualidum senem eo pretio redimi, quo complures validos atque vtiles Ecclesiae sanctae bellatores ali praestaret: inuenturum se etiam e vin culis aditum ad libertatem siliorum Dei. Haec erat serui Christi in barbara eaptiuitate constantia. Vbi et Lusitanorum simul memoranda benignitas, et prouidentia misericors Dei. Statuerant Lusitani pretio nulli parcendum. At Turca cupidissimus ex procrastinatione veritus, ne interim Fulgentius aetate et miserijs praemoreretur, nouam conditionem proposuit: vt anreis mille quingentis in solidum ipse, alijque octo Christiani, quos scilicet extrudere volebat, redimerentur. Qua conditione probata, id assecutus Fulgentius est, vr sua vincula ad tot miserorum liberationem valerent. Nec multo post in Italiam ipsi vecta satis et spatij et materiae ad cumulanda apud Deum merita suppeditauit. Quippe lustratis magno pietatis sensu sanctioribus Romae monumentis remissus in Lusitaniam est, reportandus in Indiam. Quo transmissionem dum opperitur, et supra imbecillitatem enitens humilitate cunctis et sedulitate pulchro spectaculo est; Olisipponensis pestilentia incidit saeculi euntis nono et sexagesimo anno. In ea Fulgentius, vt veteranus vitae pro caritate contemptor, bonam lue perculsis domi forisque nauauit operam. Atque ex ea quoque flamma seruatus incolumis, tanquam recens ad Indicos iam reuehebatur labores, cum in itinere sublatus per longinquum adeo terrarum atque aerumnarum orbem ad aeternam caeli quictem peruenit. Erat quoque Memphi Patris Ioannis <note>141</note> Baptistae mater anus Hebraea. Quae cum forte cognouisset filium suum adesse, quem tredecim annorum spatio nunquam viderat; omnem mouit lapidem, vt in congressum veniret, haud desperans ad auitam superstitionem hortatu impulsuque suo retrahi posse. Haud nihil spei P. Christophoro erat ipsam posse anum ab Iudaicis fabulis <note>Eliani cum parente Iudea collocutio.</note> Ioau. Baptistae sapientia et virtute abstrahi. Itaque cum etiam Consulis interposita esset auctoritas, congressum nequaquam negandum ratus, domum Christiani hominis adire anum iubet: eodemque conuenit ipse cum Ioanne Baprista. Haesit aliquamdiu ambigens anus vter esset filius. vbi aguouit, Minime miror, inquit, tuum fratrem (is prior Ioanne Baptista Euangelij lucem aspexerat) qui nec morum esset bonorum, nec vllius consilij, Christianum factum. Sed te semper mirata sum, qui et moribus cras optimis, et ingenio consilioque pollebas, inductum fuisse. Cui Ioan. Baptista, Atqui, si me valere consilio ais, id profecto quod egi, existimare debes nequaquam egisse temere, sed adhibito ingenio consilioque, et quod plane ita faciendum esset: tuumque esset filios sequi, si non eum, quem dicis, nec moribus nec consilio praeditum, eum certe, quem laudas. Respuit auribus obstinata vetula hunc sermonem: et ad eiulationem ac lacrymas vertit se. Ex eo die non cessauit multos allegare, qui animum Ioannis Bapristae tentarent: sed cum lucro ipse semper Christo bene iuuante, discessit. Caeterum Patres, quia Francos nec multos habet Memphis,
<pb id='s253' n='253'/>
nec nisi negotiis valde implicitos. Alexandriam, vbi vberiorem fore cre debant segetem, octauo <note>142</note> postquam venerant mense, commigrarunt. Iam enim et Abrahamus et Patriarcha eo venerant importunitatis, vt iurarent nunquam se amplius de teligionis causa cum iis acturos. Illud exoratum est tantum, vt Patriarcha homine ad Concilium, vti Pontifex postulabat, mitteret. Scripsit enim ad Isaacum Episcopum Cophthorum, qui Nicosiae in Cypro erat, quod ipse inter doctos (quemadmodum ait) esset doctissimus, vt sine recusatione moraque Romam, inde Tridentum pergeret. quanquam ne id quidena successit. Litteras quoque ad Pontificem dedit, per quas gratias agens de missis ad se nunciis, adscribebat nihil de religione confici potuisse, quod parum eos intellexisset. Hoc Abrahamus (vt vero simile est) fallaciis integumentum suis excogitauit. Nam quod quidem ad linguam pertineret. testificati Cophthi sunt, et Romam testimonia missa, Ioannem Baptistam bene scienterque Arabice, atque adeo eleganter loqui. Res autem Rodericius ita exposuerat, vt distinctius nihil aut clarius posset. Nimirum quidquid intelligere piget, obscurum est: et nequidquam in voce loquentis claritas lucet, cum in audientis mente pertinacia tenebras facit. Denique caecis vel in meridie nox est. Vt primum Patres Alexandriam venerunt, Elianus coepit Italice, et, quantum se dabant indicia, cum pondere concionan; sed eius et Christophori nunquam intermirtens adhortario, et efficax concio erat vitae inculpatae exemplum, religiosa comitas, humanarum rerum suique contemptio, aliorum obseruantia, inedia, submissio. His virtutibus mercatores mire sibi deuinciebant: nec solum Catholicos ad vitam sanctiorem, sed haereticos haud paucos ad fidei orthodoxae sanctitatem reuocarunt. <note>143</note> In his fuit quidam adeo Lutheri veneno furiisque imbutus, vt, cum primum nobilis Veneti opeiâ in eius colloquium Christophorus venit, denunciarit, quisquis aduersus Euangelium (sic loquuntur haeretici, qui cum rem Euangelij perdiderint, vocabulum iactant) compellare se auderet, cum se momento eodem iugulaturum. Paucis interiectis diebus plurimis ad Deum precibus pro eo missis, codem Veneto deducente vltro it ad Lutheranum Christophorus: postque benignam vltro citroque salutationem, eo paulatim deducit sermonem, vt dicat poenitere se, quod nuper ei molestus fuerit: causamque, quanquam certe non id agens, irae et doloris obtulerit. Haec dicens veniam petiturus, osculaturusque eius pedes humisese prouoluit. Quae ita ex animo gerebat, eamque ingenuitate vultus orisque habitus, et voxipsa praeferebat, vt tantam modestiam haeretici pertinacia non tulerit. Itaque eum delinitum conspiciens Pater per Christum Iesum obtestatur aurem patientem commodet: se quidem paratum, si quid ille dignum afferat, libenti animo gratoque accipere. Colloquuntur aliquantum, ac bona fide cum cura hîc expliandae veritatis, alter noscendae agunt. Denique spiritu Dei tangente corhominis, breui Lutheranus procaeis sectae erroribus cognitis ad Ecclesiam redit. Et quia celebris inter haerericos eius ante pertinacia habebatur, valiturumque id plurimum ad exemplum caeterorum, et suam ipsius constantiam iudicatum est; effecit Christophorus, vt errores coram populo publica in concione damnaret. Alius erat, qui cum dissimularet se haereticum esse, ac volumen quoddam suum dilaudans, quod ex locis sacrae Scripturae ad errorum patrocinium detortisconsertum erat, vendibili eius titulo ad venenum aliis quoque propinandum abuteretur. id vbi cognouit Pater, omnino perdere volumen perditum statuit. Itaque captato tempore, dum vna simul in multorum corona nobilium, eorumque Catholicorum essent, intulit sermonem de haereticis, modesteque et comiterex dissimulatore quaerit quam ipse sequatur sectam: ille continuo volumen profert: ex eo intelligi posse quid sentiat. Tum Pater, Quid si isto ego in codice aperte haereses manifestas deprehendero? nonne aequum est lacerari? Continuoque vniuersi de circulo excepere, ita profecto aequum esse. Quo consensu haereticus obsessus ne se proderet, quamuis cunctaretur, et variaret in vultu colores, tandem conditionem accepit. Ac Rodericius quasi per iocum manu illico in librum iniecta incipit pagellas euoluere. Haud multas euoluerat. cum meros Lutheri errores clara voce ex eo recitat: Catholicisque dignum interitu librum festiue dictitantibus ille qua comitate coeperat <note>144</note> ibidem lacerat et incendit. Quidam etiam Christiani, qui ad Turcas impie defecerant, sanctis Christi legibus restituti. Neophytorum item Iudaeorum nonnulli, qui in eas oras quo impunius ad insaniam reuosuerentur, aufugerant, in suscepta religione confirmati, aliique recens ad Christi Ecclesiam ab emortua synagoga traducti. Adhaec Graecis, quantum mandata permittebant, vbi opportunitas inuitaret, consultum. Quorum nonnulli ita perspicue Catholicae ac Romanae fidei veritatem, Deo scilicet tenebricosarum mentium dispellente nocte, agnouerunt, vt eos prioris suae cae citatis non poeniteret modo, sed et puderet: miraturque quempiam esse, qui res tam claras posset non cernere. Extabat minime poenitendum sane pretium AEgyptiacae expeditionis ex hac appendicula, quamuis consilium princeps ad vota non responderet, cum diabolus contra id quoque breui coortus est. Mem phitica illa anus <note>145 Iudei P. Ioannem Baptistam vexant.</note> Ioannis Baptistae mater, vbi Patres Memphi digressos Alexandriae substitisse cognouit, iristigare nunquam Iudaeos destitit, quoad consilium imere omnino Ioanni Baptistae vel Chtistum. vel vitam eripiendi. Missis igitur vel litteris, vel administris Alexandriain, doloque structo, et captato tempore, dum vna Ioannes Baprista, et Alfonsus Brauus ad litus maris inambularent, extemplo turba Maurorum, Turcarum Iudaeorumque circumueniunt eos: et Iudaeis indicantibus vtrum vellent, in Ioannem Baptistam manus iniiciunt. Currit ad P. Christophorum rem denunciaturus Alfonsus. Elianum (e cuius epistola vniuersa haec produntur) in primo illo inopinati casus imminentis alicuius mali formido nonnihil territauit: sed vbi se collegit, fretus conscientia miram omnino consolationem hausit: totaque ea via, qua ductus est Alexandriam, quae circiter mille passuum fuit, laetus incessit, reputans quod commissum in Christum
<pb id='s254' n='254'/>
Dominum fuerat, cum corumdem Iudaeomm ductu est captus, speranque concessurum benigne sibi, vt pro eius nomine moreretur. Vbi peruenerunt ad iudicem, iam P. Christophorus ab Alfonso monitus, et plerique Christianorum mercatorum, et Proconsul accurrerant, multique sectarum profanarum confluxerant rei exitum spectacuri. Confestim Hebraei clamant, hunc esse, cuiu tiomen ante ad ipsum detulerant, qui sibi trecentos vigintiquinque aureos nummos debeat, vt tabulis, quas proferebant, appareret; quique ne debitum exoluat, Iudaeus cum sit, simulet sese Christianum. Ius fasque ab illo se poscere. Proconsul iusso tacere Ioanne Baprista, ipse respondet: Quod ipsi Iudaei obiiciunt, falsum est. Hic enim sacerdos e nostris est: nosque omnes ita esse nouimus. Calumnia intoleranda ista est. Tum iudex, vt erat Mahometanus, nec dubie ab accusatoribus emptus, Haec, inquit, accusatio capita habet duo: vnum est; hominem istum pecuniae, quae exigitur, debere summam: alterum, fuisse, vel esse Iudaeum. Si primum est verum, aequitas postulat, vt soluat. Sin alterum, nostra lex tradit, suaquemque, qua natus est in lege, adipisci salutem posse. Verum si ab sua deficere velit, ad nostram transire debere: id si abnuat, alterum e duobus reliquum esse, vt vel ad legem, ex qua defecit, redeat, vel vt cremetur. Itali ad haec mercatores <note>146 Cura Christianorum in defendendo P. ???. Baptista.</note> pernegare esse Iudaeum, atque adeo fuisse. Quod cum vel per inscitiam rei tum dicerent, vel more plerorumque sine scrupulo in talibus locis mentientium, cum tamen nunquam mentiendum sit; vel etiam, quod censerent iudicij totam rationem, vt erat, inique constitutam, tacita interpretatione rem obtegentes: vt cunque sit, certe ea vox Iudaeis adauxit confidentiam, vt vociferarentur, nudandum protinus esse, inuenturos sine praeputio. Nec poterat resisti, nisi iudici insusurratum esset Francos non fore ingratos, si quid hac in re sacerdotis sui dignitati tribueret, nec nudari per contumeliam sineret, summoque in praesens iure non ageret. Quare pronunciat die postero cogniturum: grauiterque Iudaeis instantibus, ne res, quae momento transigi poterat, differretur: denique vt ea saltem nocte in custodia apud iudicem haberetur, eo nempe consilio vt vel interimerent, vel palam demonstarent Iudaeum fuisse; e nobilitatec Veneta diues idem et opum et pietatis Candidus Barbarus quindecim millium aureorum vadimonium promittit Ioannem Baptistam ad iudicis voluntatem sistendi. Ea nocte Catholici mercatores reputantes, prae sua peruersitate Iudaeos, quod contra Ioannem Baptistam erant exorsi, idem contra alios Christianos posse moliri, vexareque multos, vel demedio, vt sibitum foret, tollere, contulere multam varij generis vestem holosericam villosam, et raso vellere, et damascenam pretij ad quingentos aureos, et iudici, quod fauerat, fauturumq. sperarent, dedêre: tum etiam sanxere inter se, vt nemo e mercatoribus Christianis quidquam negotij cum Hebraeis contraheret: quo exempti commercio stare illi non poterant: eamque rem Hebraeis denun ciarunt. Quae in rabiem potius pertinax bipedum genus egit, quam ab conatu auertit. Quibus die postero ad tribunal vociferantibus iudex rem a se in Praetorem Memphiticum, qui pro Rege AEgypto toti praeest, reiecit. Itali repente certum hominem ad Consulem legant, vt auctoritate sua impetum Iudaeorum in fringat. Nihil ominus trenide Hebraei ad suos, vt accusationem vrgeant, mittunt. Interim Rodericius Ioannem Baptistam confirmabat ad mortem pro Christi fide oppetendam, beatum illum saepius appellans, quod oblata esset occasio, qua sperare optabiliorem non posset, sanguinis pro Christo Domino, qui suo nos redemit, profundendi, dolensque occasionem sibi talem haud offerri. Nec Ioannes Baptista non agnoscebat beneficium: qui singulis diebus incruentum immaculati Agni sacrificium Deo offerens, laeto ac forti animo ad eum se diem comparabat, quo et cruentum suimet offerret. Verum Italimercatores sua sponte, in consultisque Patribus, si quomodo terrere Iudaeos possint, hac eos oratione <note>147 Christianorum verba ad Indaer.</note> aggrediuntur: Vsque eo ne rabies vos occaecauit; Iudaei, vt quod in rem vestram sit, docendi a nobis sitis? En hominem hunc, quem insectamini ad, necem, nos induximus, quemadmodum lex Turcarum iubet, vt fiat Turca, quid vobis inde spei? Si Christianus male vos accepit: vestros libros exusit: vestros fratres Christianos effecit; an non praeuidetis importunitate eum hac vestra tranuersum actum, et cognitas vestras habentem fraudes, iam Turcam multo infestiorem fore? Nos adurgebimus vniuersi. Sed esto: nolit transire ad Turcas, malitque, vti pars altera legis Turcicae iubet, mori, impune speratis id futurum vobis. Nos scimus inter vos ingentem numerum, atque adeo, multa millia Marranorum ex Lusitania, caeteraque; Hispania fugitiuorum esse, qui orti ex parentibus Christianis ad iudaismum defecerunt: hi profecto non effugient id, quod nostrum in sacerdotem vos machinamini. Nos accusabimus eos: agenribus nobis vel fient Turcae, vel cremabuntur ad vnum omnes. Eadem omnino lex eos tenet, idem manet exitus. Quid praeterea? Num ignoratis hunc hominem a Romano Pontifice, qui omnium quotquot sunt vbique terrarum Christiani, est caput, has in oras legatum? Si hunc vestris delationibus tollitis, non tam in eum iniuria, quam, in Romanum Pontificem cadit, qui misit: et speratis id eum, qui tantum potest polletque dissimulaturum? Suum legatum Iudaeorum criminationibus circumuentum, oppressum aequo laturum animo? Nae vos, qui sit in suos, qui in vos nostrorum Pontificum animus, ignoratis. Pro certo habetote non Romae modo, inque sua ditione trucidaturum ludaeos, sed cum Principibus Chtistianis acturum, vt idem suis quisque in prouinciis agant. Haecoratio, vt ad aures accidit Iudaeorum, scilicet ad curam sui conuertit. <note>148 Iudai netem Io. Baptista moliuntus.</note> Consilio habito, si qua pateat ad receptum via, circumspectant. Illud conueniebat, nullo modo patiendum, vt Ioannes Baptista, quem ad eum modum tractassent, in terram Italiam ali quando remearet: iram in Iudaeos fratres exprompturum, magna illis illaturum damna. Consilium igitur ineunt, vt quatuor Turcae grandi pecunia corrupti nomen Ioannis Baptistae de ferant, quasi maledicta audierint in Mahometum iactantem. Quae res cum capite plectatur in Turcarum imperio, omnem Iudaeis eximebat curam, sperantibus ita nec in Italiam rediturum, eiusque necis inuidiam
<pb id='s255' n='255'/>
auertendam in Turcas. Haec itaque sententia cum stetisset, eo ipso in coetu trecentos aureos nummos in accusatores distribuendos contulerunt. Quae fraus exitum haud dubie habuisset, nisi eodem die Hebraeus, qui apud iudicem erat interpres, et clanculum se beneuolum Francis praebebat, ad Proconsulem et mercatores Italos detulisset. Hi cum et pericula alia ex aliis oriri viderent: et, siue pereundum Ioanni Baptistae tandem, siue nullum impendiis fore modum, primo quoque tempore in Italiam furtim Patrem dimittere, vnaque <note>149 Io. Baptista fuga seruatur.</note> illum, qui vadimonium fecerat, statuerunt. Ita pridie Kalendas Decembris, ne ab Iudaeis, qui portorij causa, quod ipsi exigebant, in omnibus custodiis frequentes erant, agnosceretur, mercatoris sumpto habitu, cum insuper ad obtegendam faciem, emungendae naris applicito sudariolo necessitatem simularet, in nauim, cui Quirina nomen, imponitur. Videbatur defunctus graui periculo, cum in grauius incidit: haud minus infidum acferox mare, quam Iudaeos expertus. Sic prorsus, vt olim Paulus Apostolus, dum ex eorundem Iudaeorum aegre vi dolisque sematus Romam ad Caesarem mitteretur. Quinto postquam soluerant, die tempestas exoritur. Quae cum molestior principio, quam periculosior esset, ecce tibi in mediis vndis ab igni discrimen. Horrenda inter tonitrua et fulgura immani cum fragore excussum fulmen malum tetigit vnum e mediis: qui igne comprehenso, vt erat arida materia, repente maximae instar facis vndique spargere flammam coepit. Aceto oleoque, quibus id genus ignis opprimi dicunt, frustra iniceto, aliisque tentatis remediis, cum victrix pestis serperet, vnica restabat via salutis, si ardens malus recideretur. Atis cum pro sua mole nauisque vehementi agitatione prout oportebat, commoueri agique non posset, periculum erat, ne, si in alueum nauis prolaberetur, omnia incendium <note>150 Grauis tempestas.</note> inuolueret. Attentare tamen periculosa remedia coegit suprema necessitas: placuitque miseranti Deo, vt in mare ardens truncus procideret: vbi totum inter vndas crepitantibus et stridentibus flammis pertinax ille vapor absumpsit. Inde placidus fuit cursus vsque ad horam dici decimam. Tum praeualidus ventus excepit, in Cyprum impellens. Aberat Cyprus ad centum passuum millia: perseque eo iam cursum intenderant malum refecturi, quo sine nauis maxime laborabat. Contractis velis, tamen grauiter venti impetu iactabantur; metusque; erat, ne ea nocte ad ipsam insulam Cyprum nauis allisa confringeretur, si perseueraret tempestas. Itaque altera hora noctis sistendi cursus consilio inito, anchora vna iacitur: verum funis quanquam crassitudine humanae tibiae quasi tenue acfragile stamen illico rumpitur. Deiicitur altera, tertia, quarta: haud secus retinacula abrumpuntur. Inopes itaque consilij, et vbi locorum essent ignari, pertetras tenebras huc illucque differebantur, immanemque concussationem faciebat principis mali nutatio, cum in quam partem ille venti incussu vergeret, in eam euerteret prope nauim: mediamque ne discinderet, peticulum esset. Ergo cum visum esset deiici oportere, rudentes quibus hinc atque hinc alligatus sustinebatur apex, incidunt: ac repente ipso nauis concussu diffractus malus in puppim ruens totam conquassauit. Inde tolerabilius fluctuare nauis: tamen demissa bolide ad insulam magis ac magis applicari sentiebant se. Quare an choram sacram (quam Nautae spei appellant) duplo aliis maiorem ex anchorali nouo, duplici, crassissimo pendentem iaciunr, vt onerariam ea contineat, quoad lux appareat. Aliquamdiu ea fluctuationem inhibuit: cum interim vsque eo graui verbere anchorale ad latera nauis allideretur, vt exiliret ignis: ac necesse fuerit assidue aquam iniicere, ne torrefactum incideretur. Haeserat in profundo, tenacemque dentem impresserat anchora, et retinacula egregie durabant: tamen ea vi incumbebat procella, vt propulsa oneraria raptaret anchoram secum. Id arare nautae dicunt, quod in profundo raptata anchora sulcum agat. Decima erat circiter hora noctis: plerique tabula, trunco aut cado aliquo arrepto supremum expectabant casum. Tum Ioannes Baptista prope omnium confessiones compendio, vt cogebat necessitas, audiuit: nec opus adhortatione erat, cum cuique mors ante oculos praesens obuersaretur: iamque libentius, postquam erant absoluti, moriebantur. Diuisit quoque singulis piacularia grana, quibus in supremo vitae articulo debitarum noxis poenarum venia plene impetrabatur. Quae grana, quod nudi essent homines ad enatandum expediti, alij compressa tenebant pugno, alij quo manus quoque minus im peditas haberent, in os sibi vel in aures inserebant. Interim magis ac magis tumebat mare, et tempestas inhorrescebat. Tetra caligo, quae mutuum omnem eripiebat aspectum, conduplicabat horrorem; et iacta bolide vadum breuius, et viciniorem deprehendebant terram, cum demum aura tenuis apparet lucis: videntque se nonnisi quinque circiter passuum millibus ab Cypro abesse. Iam <note>151 Naufragium.</note> nihil restabat, vnde cursus inhiberetur. Itaque paulo post cum duo tantum passuum millia distarent, repente iusta aquae altitudine destituta, vado inhaesit nauis pene euersa, elato vno, altero ita depresso latere, vt suprema eius ora aquam stringeret. Ea sic haerente identidem aduoluebantur vndarum montes, quibus superfusis omnes eluebantur. Nauta peritus et valens, tertium ante hoc naufragium perpessus, consolabatur omnes et confirmabat. Atque vt exemplo quoque animos faceret, primum se in mare deiecit enataturus ad litus: sed medio in cursu ante oculos spectantium, suumque exitum ex eius fortuna augurantium, demersus et extinctus est. Sub ea duas in partes iam scissanaui, interruptoque a puppi ad proram transitu, vndarum impetu in salum sarcinis capsisque protrusis, quae passim fluitantia nullo iacturae sensu, mali vltimi expectatione attonitis cernebantur, alij multi nautarum enatare conati sunt: et quibusdam obrutis, alij terram tenuere. Ioannes Baptista ad latus nauis, quod prehenderat, quoad concideret tempestas, haerere decreuerat. <note>152 Io. Baptista magno la bore seruatur.</note> Sed homine perito fortunatos praedicante primos, quod mox dissipata naui ligna, claui, capsae, ferramenta cuncta et armamenta vndis iactata incursura essent in homines natantes, eosque interemptura; mutato consilio positis vestibus praeter in dusium, quod succinxit, rosario et sacra reliquia ad brachium circumuolutis se in tabulam proiicit. Vix eam amplexum superin cidens
<pb id='s256' n='256'/>
vnda procula naui iaculatur. Ex naufragis, perque vndas semiuiuis errantibus ad eam tabulam alius post alium, septem adhaesere, vt ea prae pondere ex aqua non extaret. Huc atque illuc saeuum ventis fluctibusque ludibrium iactabantur, modo toti obruti vndis, modo in immensum sublime rapti, indeque protinus hausti in praeceps. Si conarentur Caelitum opem implorare, vel pium quidpiam proferre, salis gurgites opprimebant ora. Cum ex aduerso horribilis fluctus impingitur; tabulaque subuersa miseros naufragos spe, quae restabat vnica, erepta, dissipat. Verum adfuit propitium Numen, vt reprehensa tabula in eam paulatim cuncti renarent. Iam prope litus appulsi ex vicino optatissimae terrae conspectu respirabant. Verum enimuero dum saluos tandem sperant sese, omnium maxime atrox ac miserandum discrimen implicuit. Vndarum impetu eiiciebanturin terram, earumdemque magna vi resilientium rursus in altum retrahebantur: et quidam eius ipsius, qua seruati in eum vsque locum tabula fuerant, resultu infracti periere, eidem et vitam et necem debentes. Patrem Ioannem Baptistam toties iam vndae expulerant, toties ex allisu earum reciprocans aestus resorbuerat, vt prae summa defatigatione desponderet animum: prorsusque desperans clementiae Dei sese permitteret, cum iterum eiectum accurrens homo nunquam ab eo ante nec postea conspectus arripit tenetque. Eo subsidio euadit in aridam: deosculatur: ac sublatis in caelum oculis auctori ac domino vitae gratias agit. Mox cum solo inlitore, exanimis et cruentatus plagis in misera illa prehendendae terrae luctatione acceptis iaceret, ad pastorum mapale haud inde procul deducitur. Conuenit eodem naufragorum aliquantum, luculentoque igni succenso nonnihil recreantur. Miserrimum erat spectaculum turbam nudorum hominum intueri, quorum magnas fortunas hauserat mare, et tamen solantium, <note>153 Iudaus adolescens mirabiliter seruatur.</note> quod vita superstes esset. IIlud plane miraculum accidit. Hebraeus adolescens annorum octodecim nandi imperitus, cum caeteros passim videret in mare desilientes, atque eo pacto multos euadere, ipse quoque desilit nullo siue tabulae, siue alio adminiculo suffultus: quare in profundum abiit: sed forte pendulo in aquam e naui rudere correpto pereum emersit in nauim flens incertusque consilij. Quem homo Christianus cum videret (ipsummet Ioannem Baptistam fuisse constans opimo est: alioqui, dum ille rem narrat, vel nominasset hominem, vel pluribus descripsisset) porrecta cruce, Accipe, inquit, hanc crucem, nec sinas tibi euelli e manibus: Deoque sponde, si ex hoc periculo sospes euaseris, baptismum te suscepturum: pro certo ego tibi confirmo te compotem voti fore. Adolescens vltimi terrore discriminis, seu potius benignitate Numinis per illas miserias miserentis commotus suscepit crucem: promisit se fore Christianum: deiecit in mare: in litore celerrime fuit. Ac Ioanni Baptistae quaerenti quemadmodum enatasset, respondit se quidem haud scire: sed visum sibi donecin terram perueniret, quasi a quopiam sustentatum. Qui solenni ritu paulo post Nicosiae in Cypro baptismate impertitus a Ioanne Baptista, multosque postea annos ab eo rebus omnibus subleuatus, vitam Christiano homine dignam egit. Caeterum cum perpetui imbres turbinesque ventorum non sinerent miseros naufragos ad vicina oppida perfugere, quidam a Papho, quod inaudierant nobiles Venetos in fracta naui fuisse, cum aliqua vestimentorum copia et ciborum venere. Ioanni Baptistae indusium traditur, eo et ad litus reperta lodicula se inuoluens, quanquam capite erat nudo, recreatus nonnihil est. Tertio die Hieronymus Malipierius, qui Papho dux praeerat, mitiore iam caelo afflictam turbam inuisit: et nomina interrogans, et conditionem <note>154 Ioannes Baptista piorum benignitate recreatur.</note> cuiusque, vbi audiuit ex Ioanne Baptista sacerdotem esse de Societate Iesu, Itane, inquit, ex ea benedicta Societate es? Nosti Benedictum Palmium tam insignem virum? cum affirmasset: Eius, inquit, causa volo domum meam venias. Euntem conspicatus miles; lodiculaque super indusio linteo obuolutum capite, et pedibus nudum miseratus, praesertim quod audisset sacerdotem esse, viridis coloris femoralibus donat: quae cum continentia tibialia ex more ea tempestate vsitato, iam fere abolito, haberent, magno beneficio vsuique fuere: tametsi tibialibus ob breuitatem resectis genua nuda extarent. Paphum vbi peruenit, humaniter ab Hieronymo tractatur. Tunicam e suis pelliceam, crepidas, et rotundum in Venetorum morem galerum largitur. Sed nihil sedulo sacerdoti prius ac potius fuit, quam templum adire, et praeparato per sacram homologesim animo, sacrosanctae Triadi diuinum agnum ob sospitatem in Eucharistiam facere: qua pietate hospes est delectatus. Mox et sacerdotalium precum Breuiario forte reperto inter libros, quos iussus est recognoscere, et ab damnatis secerhere, ingentique suo gaudio donatus; Natalitia Domini solennia nunquam ab iuuandis, qua posset ope, mortalibus cessans, exegit. Sub ea, quod traiiciendi in Italiam facultas <note>155 Nicosiam peruenit, inde in Italiam.</note> nulla Paphi erat, Nicosiam progressum Andreas Stanga Archiepiscopi Vicarius perbenigne excepit. Recentem hîc Emmanuelis Gomij a Monte Maiore famam reperit. Post aliquot dies, quibus singulis ad sanctae Sophiae Sacrum fecerat, aedituus stipem pro numero sacrificiorum offert: quae cum respueretur, quod Societati pro ea re nihil emolumenti capere fas sit, Accipe, inquit, non id a me mercedis, sed eleemosynae datur nomine, vt sit vnde aliquid tibi vestimenti pares. Cui Pater gratiis actis, Si quid opus fuerit, emendicabo, inquit, et spes est Christum Iesum benigne, quidquid opus fuerit, praebiturum. Admiratus est viri abstinentiam aedituus, et Ioannes Baptista quanto suae disciplinae tenacior, minusque de se solicitus esse studuit, tanto, vti sperarat, promptiorem Christi benignitatem expertus est. Nam et sua sponte Vicarius decoro vestitu induit, et literas subinde a Pontifice accepit, vt liberaliter omnia suppeditaret, si quis e Patribus <note>156</note> a se in AEgyptum legatis eo forte appulisset. Qua in re prouidam Dei caritatem multum miratus est Ioanues Baptista, vnde in mentem venisset Beatissimo Patri in Cyprum scribere, cum nec ad eam insulam cursus sibi fuisset, nec dum naufragium cognoscere a quopiam potuisset. Verum Pontifex simulatione Abrahami, et pertinacia
<pb id='s257' n='257'/>
Patriarchae cognita satis Apostolico factum ratus officio ad Christophorum scripserat, vt vna cum sociis in Italiam rediret: simulque in Cyprum eas, quas dixi, litteras paternae suae prouidentiae pignus dederat. Christophorus quidem accepto iusso Pontificis secundo cursu Venetias, inde Romam ante Ioannem Baptistam attigit. Is vero e centum aureis nummis, quos Vicarius illico protulit, quinque et viginti dumtaxat sumptis, circa Pascha anni insequentis Venetias tenuit. Atque is AEgyptiacae expeditionis exitus fuit.</p>
<p><note>157 Ouiedi et Sociorum inter Abassinos pericula et arummae.</note> Calamitatum interim haud paulo plus in AEthiopia, siue inter Abassinos, siue in regno Tongensi inter Cafres exhaustum. Inter Abassinos cum Andream Episcopum vna cum sociis Adamas Rex quocunque vel fugeret, vel insequeretur coniuratos, secum veluti captiuos traheret, ad caetera incommoda et pericula, eamdem illi subibant belli aleam, quam Rex. Isaacum Barnagazium cum Zomote Turcarum Praefecto iniisse contra Adamantem foedus supra memoraui. Zomor aliquot bombardas aduexit: atque huius anni duodecimo Kalendas Maias cum hinc Regis, inde coniuratorum ad confligendum admouerentur acies, Adamas bombardarum dumtaxat nomine ac specie territus arripuit fugam: in eaque titulum regni aegre sustinens, assiduum inter pauorem loca assidue mutans vagabatur. Patres ante saepe a furibus spoliati, nunc demum quamuis non inuiti in Barnagazij venissent manus, ita tamen exuti sunt a praedatoribus, vt reliquum omnino factum sit nihil. Itaque vix aliquid tostae orizae ad victum (quodque grauius cruciabat) ne vinum quidem ad diuinum sacrificium, quo solarentur aerumnas, suppetebat. Sed illud mirum fuit. Regio exercitu profligato cum Episcopus positis aperto in loco humi genibus supplex cum Deo ageret, circumuolitantes (qua et victores, et Barbari ferocia solent) Turcae sanctum virum vel occaecati, vel aliter praestricti diuinitus, tanquam non viderent, sine noxa praeteriere. Addit Emmanuel Georgius Lusitanus, qui sancto Praesuli comes aderat, eum secundum preces conscensa mula intendisse iter ad Lusitanos: sed eunti obuiam factum ex coniuratis cum Turca trucem Abassinum, et iussisse minaciter e mula descendere: eum autem alacriter paruisse: et tradita Abassino mula iter suum animo perpacato pedibus persecutum. Caeterum minime laetam fuisse raptori praedam. Haud post multo apparuisse cum mula, eamque dum redderet, ad sacri Praesulis genua flebili voce prostratum, veniam rogasse. Namque vt domum redierit, vxorem ac duos liberos, qui recte valebant, continuo periisse: quod in sceleris sui vindictam minime dubitaret factum: proinde etiam atque etiam orare et obsecrare, vt iratum sibi Deum placare precibus suis ipse sanctus Antistes vellet, ne et ipse moreretur. Quod cum libenter facturum Andreas recepisset, ex eo tempore Abassinum nunquam colere eum, stipe etiam identidem missitanda, destitisse.</p>
<p><note>158 Andrea Fernandij inter Cafres extremapatientia.</note> Inter Cafres vnus iam reliquus erat Andreas Fernandius apud Regem Tongensem, vti supra demonstratum est a Martyre Consaluo relictus vna cum Andrea Acosta. Sed hoc (cum AEthiopici grauitatem caelinon ferret, in Indiam remisso, Fernandius, vt omnia experiretur, in statione permansit: quamuis vita inter assidua discrimina nihil a continenti longaque morte distaret. Quippe adeo simul inhumana et barbara erat gens, vt cuiusuis increpationis impatiens, si quid durius loquerere, veneno, ferro, igne vlcisceretur: adeo simul pingui peruersoque ingenio, vt veneficas diuinationes superstitionesque dedoceri non possent. Itaque cum saepe Andreas Regis populique peccata et superstitiones increparet, non semel infestis petitus est armis. Nec tamen ille vnquam metu absterritus est, quo minus errores eorum palam grauiterque coargueret. Hoc ab Rege expressit, vt fate eturre vera sibi imbrium potestatem non esse. Etenim haec summa habetur Regis <note>159 Stulta arrogantia Regis Tongensts.</note> vis ac potestas, posse (quam vni sibi caeli terraeque Deus gloriam reseruauit) pluuiam praebere agris, vel negare pro arbitratu. Quae stulta opinio ita rudis populi infixa est animo, vt ad terrorem nullas habeat Rex grauiores minas, quam si subtracturum se tempestiuos imbres denunciet. Huius igitur vanae potestatis ab Rege confessionem coram publicis testibus Andreas expressit. Ex qua re magnum apud Songos (ita suos nominant sapientes) nomen inuenit: et magorum habebatur maximus, et putabatur posse futura praedicere. Magnam etiam ei principio venerationem conciliabat canities, cum apud eos nec ante centesimum annum cani fere in quopiam cernantur; nec ad id vitae spatium nisi admodum pauci pertingant. Itaque cum et validis pollentem viribus, et pulchra conspersum canitie Patrem cernerent, annosum vltra modum existimantes, non naturali vi, sed magicis artibus vitam sibi vimque propagare eum credebant. Caeterum Rex, qui auide primo Christiana arripuerat sacra, vt ad obseruanda praecepta ventum est, in odiosam corruptae naturae, vitiisque inolitis difficultatem incurrens, animo sensim alieniore, tandem vetuit sanctam doctrinam amplius promulgari. Inde perpauca aliis, nihil omnino Rege subministrante ad victum inter multas aerumnas corporis, nulla grauius bonum Andream vexabat, quam fames. Ea re, et angore insuper animi, quod tam parum de salute aeterna solicita gens esset, totque contra diuinam maiestatem patraret scelera; breui deformata est canities, et roburita omne elanguit, vt pedibus peraegre insisteret. Solus ergo in medio nationis prauae plus anno cum egisset, nec vllum extaret aut speraretur pretium operae, sed certa multis modis immineret mors, neque ea tam religionis odio, quam stolida barbarie Cafrum; consultum existimauit (vti habebat in mandatis) referre se in Indiam, edocturus de rerum statu <note>160 Manomotapia expeditio rursus tentatur.</note> coram Patres. Restabat adhuc de Manomotapiis spes eo probabilior, quo Consaluus adfore sperabatur e caelo, et id solum, quod cruore rigarat suo, et triumphum vnde messuerat, caelesti rore foecundaturus. Hac spe initio anni Antonius Quadrius duos sacerdotes Petrum Touarem et Ludouicum Goem ex India Mozambicum, transmissuros inde ad Manomotapios destinauit. Caeterum, siue quod morte Consalui animo Regis palam facto, metus esset, ne haec profectio commerciis negotiatorum officeret, siuequod nullum inde
<pb id='s258' n='258'/>
priuatum lucrum sperarent ipsi, siue quam aliam ob causam, ad quos maxime spectabat traiectionem expedire, ii omnino intercluserunt. Ita ad regnum quoque Inhambanis, seu Tongis, et ad Manomotapam suscepta tertio ante anno ingenti cum spe expeditio prope cassa rediit.</p>
<p>Dum autem Petrus Touar et Ludouicus Goes conducto Mozambici diuersoriolo transmissionem ad regnum Manomotapae sedulo curant, e Lusitania appulit classis, in eaque quos supra dixi, octo de Societate incolumes peruehuntur. Quibus magno vtrimque gaudio ad diuersoriolum idem adductis, quanquam inter angustias speciem iam mediocris Collegij referebant; cum ex Inhambanis regno Andreas quoque Feruandius adfuit macie miserandum in modum consumptus, collapsis genis, oculis introactis, tabido similior cadaueri, quam spiranti homini. Ita affectum Socij vbi videre, valde commiserati, quo posset nauigationem Indicam peragere, recreandum aliquantum curarunt. Mox vna vndecim numero, sacerdotes sex, quinque laici, cursum in Indiam susceperunt, Andrea Fernandio in Reginam, Petro et Ludouico in S. Martini nauim acceptis. Octauo Idus Augusti cursu repetito ad consuetas curas in vectorum, turbaeque nauticae adiumentum, addidere etiam alienorum a Christo, qui multi aduehebantur, institutionem. Et P. Vincentius Tonda die S. Laurentij circiter octoginta, Ferdinandus Acunia die Assumptae Virginis circiter centum partim Cafres Mozambici emptos, partim Mahometanos Ecclesiae sanctaeper baptismum genuere. Non multi progressi erant dies, cum vulgari coepti sunt morbi exercendae Patribus caritatis quaestuosa palaestra. Pessime agebatur cum ea naui, quam Tigrim vocabant. Quod, cum sacerdos, quem Olisippone mercenarium <note>161 Sociorum nauigantium in Indiam feruor.</note> aduexerant, Mozambici substitisset, qui morientium expiaret, Deoque commendaret animos, haud quisquam erat. Hac re aliis in nauibus, quod scaphae vltro citroque commeabant, cognita, certatim eam sibi prouinciam deposcere coeperunt Patres. Sebastianus in primis Consaluius, ac Vincentius Salernitanus cum suo nauarcho, vt potestatem faceret eo transeundi, plurimum contenderunt. Et quidem vir erat nauarchus optimus: verum quanquam et suum habebat sacerdotem, et alius de Societate remanebat, tamen in ea necessitate nolebat tali subsidio priuari suos. Palam vero valde id praetendebat, quod praeter mancipia vectoribus amplius octingentis conferta Tigri, rebus indigente omnibus, et amplius trecentis iacentibus ad certam pestem pergerent; tamen cum serio totam rem in eius conscientiam Sebastianus reiecisset, abeundi potestatem fecit. Ire parantibus Iudaeus haud malus homo ad Vincentium conuersus, Quid eo itis, inquit, vbi ne ad cubandum quidem locus patebit? At Vincentius, Qui norunt, inquit, Christum Iesum in angustissima cruce ipsorum causa cubile sibi optasse, de suo cubili, vbi de eius agitur gloria, non laborant. Quae vox Iudaeum rubore impleuit. Et sane mirus tota in nauigatione fuit huius fratris ardor, in eo praecipue, vt ne qua esset famae dubiae palam in naui femina, et libros impudicos e manibus habentium amoueret. Quotquot potuit inuolare, proiecit in mare. De mulierculis duabus cum rescisset, nunquam abstitit clamoribus, quoadusque arcta custodia inclusit. Vt vero sineretur in Tigrim transcendere, flexis coram genibus, iunctisque manibus ex nauarcho rogabat. Sed is dum commeatum lento concedit, Ludouicus et Antonius Fernandius ex naui S. Martino transgressi praeoccupauere laborum messem. Haec intersancta officia pridie Nonas Septembres Goam appulere. Ibi iam praeparato in nosocomio sex Goani Socij aduehi solitos aegros praestolabantur. Sed tantus aegrorum fuit numerus, vt Sociorum quoque geminandus <note>162 Magnae calamitati Goa succursum.</note> numerus fuerit. Ad haec et alia in nosocomio Collegij consueta dudum officia, noua calamitas caritatis praeter solitum depromendae nouum Goae campum aperuit. Per incuriam pueri Goana turris, in qua regium tormentarij pulueris horreum erat, igne concepto repente cum horribili fragore disrupta est tanto cum impetu, vt lapides dissultantes ad forum vsque frumentarium, vbi ingens semper frequentia est, eiecti stragem miserandam ediderint. Continuo e Collegio Socij, tanquam in quibusdam caritatis excubiis intenti agerent, accurrerunt. Triste omnino spectaculum. Pars sepulti ruina, quidam saxis tignisque penitus oppressi: aliis crura, brachia, humeri, caput, aliaue pars corporis misere infracta et attrita. Haec vbi species miserationem exacuit, miseratio industriam, protinus eruere rudera, amoliri saxa et tigna; cursare ad morientes, hortari ad dolorem peccatorum et confessionem Christianos, ad baptismum Ethnicos, quorum forte pars longe maxima erat. saucios in nosocomium Collegij deportare. Multis tempestiuo auxilio vita reseruata: multi inter vltimum spiritum persanctum baptismum vitaegeniti immortali. Quique in nosocomio curati prope omnes sedulitate officiorum deliniti religionem Christianam, in qua pietas vigeret tanta, libenter amplexisunt. Praeter hos aliosque, qui suis in paroeciis conscripti, supra sexcentos hoc anno in Collegij templo donati baptismate, prouentus per se non modicus, verum pro annorum proximorum vbertate sane angustus. Inter hos virgo nobilis fuit iam Mealis filio destinata sponsa, duoque <note>163 Lustralis aquae vis.</note> Brachmanes insignes. Quaeque est aeterni Patris immensa pietas, nunquam destitit his quasi tenellis filiis mirabilium beneficiorum lacte blandiri. In Ciorano insula neophytus paterfamilias moestissimus agitabat, quod liberos ei omnes interimebant pustulae: verum cum eius domum, ipso rogante, sacerdos de Societate aqua lustrali expiasset, non modo non extincti sunt, qui tum grauissime laborabant pueri, verum etiam sanitati subito restituti.</p>
<p><note>164 Nunnij Patriarchae sancta mors, et vitae breuiarium.</note> In Collegio Goano Patriarcha Nunnius diem supremum obiuit. Affulserat nonnulla spes a Prorege AEthiopicae profectionis. Qua mox collapsa, Praesul optimus nomine quidem, vt recrearet aliquantisper animum molestiis curisque confectum, re autem vera, vt per otium intenta corporis vexatione, precibusque productis rem totam cum Deo transigeret, in Cioranum secessit. Inde Goam reportatus aeger post diuinissimum Viaticum, et supremam ab Episcopo Carnerio
<pb id='s259' n='259'/>
Vnctionem susceptam cunctis praesentibus, in precesque effusis domesticis inter dulcissima cum Deo Christoque Domino colloquia hora noctis octaua decimo Kalendas Ianuarias ad beatam aeternitatem protius migrauit. Ita quidem credidere omnes, recensque cadaueri superfusus vigor et splendor affirmauit. Magnificis postero die exequiis Archiepiscopus, Prorex, Religiosi Ordines, Clerus et cuncta nobilitas cohonestarunt. Quod vitae genus sexennio, dum in Goano Collegio traiectionem in AEthiopiam expectat, tenuerit (quanquam alibi indicatum est) tamen hoc loco decere puto Ludouici Frois epistolae <note>165</note> caput adscribere: In altera, inquit, epistola nullam feci mentionem de Patriarcha AEthiopiae, qui adhuc apud nos, postquam e Lusitania venit, versatur. Nimirum recte nostram necessitatem norat Deus; quantumque omnibus auxilij et solatij tantus vir allaturus sua praesentia esset. Eius enim vitae et consuetudinis ratio exemplum est sanctitatis et perfectionis Apostolicae. Ita vitae temporisque momenta dispensat, vt digna admiratione res sit. Magnam diei noctisque partem in consueta sibi rerum diuinarum contemplatione consumit. Annum iam quartum Sociorum audit confessiones: cumque frequens accurrit ad hoc sanctum mysterium multitudo in templo, vt in Quadragesima, iobelaeis, festisque praecipuis, ipse inter primos ad subsellium accedit, receditque inter postremos. Frequens habet domi solennes sexta feria exhortationes: singulis diebus certum habet spatium, quo cum aegrotis in valetudinario sit ad eos solandos. Nihil omnino eximium et singulare patitur in suo victu, vestitu, cubiculo; imo rebus in omnibus se infimum praebet. Ad signa, quae staris horis tintinnabulo eduntur, tam est diligens, quam qui studiose id agunt, vt in hoc genere obedientiae excellant. In concessis a mensa remissionibus pios semper inducit sermones, qui magno incitamento omnibus et adiumento sunt. Moderatorum Collegij, Patrum, itemque Fratrum caeterorum nemo magis obseruans. Saepe Ministri Subministrique in rebus adeo minimis iussum requirit, vt quiuis e numero eas absque scrupulo iniussu faceret. Placeat Domino nostro pro sua bonitate explere vota, quae tam habet in flammata eius honoris et gloriae; plurimumque pro sanctissimo eius amore et nomine inter destinatas suae custodiae oues patiendi. Hactenus Ludouicus. Quid vero animi erga Societatem gereret, clausula epistolae, quam ipsemet ad Lainium scripsit, ostendit. Reliquum est, inquit, vt vestra Paternitas nos iubeat commendari Deo, vt ad rem, quae in tantum diuinae eius maiestatis obsequium cedit, interturbandam ne velit Satanae potestatem esse, placatus infinito pretio sacrificiorum vestrae Paternitatis, ac caeterorum Patrum carissimorum Societatis: cui equidem tam intimus sum (quamuis hac in dignitate vsque eo praeter merita, et propensionem meam constitutus) vt, si Deus mearum noxarum merito non permitteret me ad aerumnas pro eius amore in AEthiopia tolerandas ire, pergratum haberem, si vestra Paternitas impetratet a Pontifice potestatem huius deponendaepersonae: meque, quoad vita suppeditaret, in hoc, seu quouis alio Societatis Collegio coquum perpetuo iuberet agere. Speramus quidem quoad Deus coepit, effecturum: tamen, si secus eueniret, rogo Paternitatem vestram, vt hac mecum insigni caritate vtatur, hoc me onere tam graui leuet: eique, quod dicebam, addicat muneri: quod erit multo mihi tutius, multoque iis, quae pro sceleribus meis promeritus sum, congruentius. Neque vero se aliter ac scripserat affectum ipsa re significabat, cum in culinae vilibus ministeriis, vel in euerrendo suo cubiculo, vel in resarcienda veste, talibusque laboribus tantus Patriarcha humilitatis et paupertatis Religiosae studio frequenter manum et industriam exerceret. Plane vt ostenderet titulos et insignia honoris haudquaquam se nisi ad augendam virtutis exercitationem suscepisse, <note>Eccli. 3.</note> Sapientis praecepto parens, <hi rend='italic'>Quanto magnus es, humilia te in omnibus.</hi> Et quemadmodum primus e Societate nobiles infulas adactus erat gerere, ita relinqueret formam, si qua vnquam postea talis necessitas incideret, quales oporteret esse, qui ex hac disciplina ad lucem honorum producerentur. Patriarchae Nunnij morte in eius locum e duobus a Pontifice designatis Episcopis successit Andreas Ouiedus, qui ipsa in AEthiopia ea tempestate (sicuti nuper memoratum est) inter extrema aerumnarum atque discriminum aetatem trahebat.</p>
<p><note>166 Socotoraes missio.</note> Initio anni tentata est in Socotoram insulam expeditio. Primis illa B. Xauerij in eo terrarum tractu dignata laboribus, semper et ipsi deinceps Xauerio, et Patribus caeteris curae fuerat. Sacerdotes duo missi Ioannes Lopius, et Gaspar Coellius. Vota ac coepta optima successus fefellit. Ioannes paucis, postquam venisset, diebus sublatus e numero mortalium est: Gaspar variis cum aerumnis conflictatus, cum solum haud dum ad sementem aptum reperisset, anno insequenti reuocatus est Goam.</p>
<p>Bazaini res florebant. Franciscus eo Capralis, qui praeesset missus, sede Tanaensi etiam ei Collegio subiecta. Trecenti hoc anno ibi ad fidem adiuncti; ad quam certatim iam populus accurrebat, apparatu maxime ac splendore baptismorum illectus.</p>
<p><note>167 Molucensos res.</note> Molucarum Ecclesiae Henrici Sa regij Praefecti, et quinque nostrorum sacerdotum aduentu respirare hoc anno coeperunt. Magnis semper tumultibus obnoxiae illae fuerunt insulae, non tam gentis ingenio, quam vitiis aduenarum, Mahometanorum quidem in primis, caeterum magna ex parte etiam Christianorum: qui ex distantia et longinquitate ab India, totoque cultiore orbe licentiam adepti, posthabito suarum alienarumue animarum dispendio, in temporaria lucra, eamque ob rem in diuexandos indigenas omnibus intendebant curis. Regiorum Praefectorum multi, nec quantum erat opus continere alios, neque ipsi se poterant. Ad haec Euangelicorum praeconum inopia summa erat. Mortuo priore anno P. Francisco Viera, vnus dumtaxat erat reliquus toto in eo tractu de nostris sacerdos Nicolaus Nunnius, cum duobus comitibus Balthasare Arausio, et Ferdinando Osorio, qui Ternate plurimum occupati, sparsis per Amboinum, Baccianum, insulas Mauri, aliasque terras
<pb id='s260' n='260'/>
Christianis, nullam nisi lacrymis, sublatisque ad Deum clamoribus ferre opem poterant. At Mahometani ex bello, quod cum Ternatino Rege anno millesimo quingentesimo quinquagesimoseptimo ab Odoardo susceptum prodidimus, et nunquam bonafide quieuit, occasione arrepta ad neophytos ab Dei regno ad foedam Mahometi seruitutem abducendos ope omni connitebantur. Butri vetus et feruens Ecclesia ad vnum dumtaxat caput reciderat. In Mauri insulis aliquot iam annis nullus fuerat cultor. In Amboino missus ab Ternatino Rege dux nomine Liliatus totos pagos metu adigebat abiurare Christum. Conficiebantur haec audientes, partim etiam spectantes Nunnius, et Socij, atque ab Deo primum summis votis, dein etiam ab India <note>168 Patres in Molucas submissi.</note> subsidium opperiebantur, et flagitabant; cum felici nauigatione sub huius initium anni Marcus Prancudus, Petrus Mascarenia, Ferdinandus Aluarius, Franciscus Viera (qui mox alio cognomine, ad Vierae opinor mortui discrimen, Rodericius vocitari coepit) Iacobus Magallianes, et Emmanuel Lopius (is nondum sacris initiatus erat) vna cum Henrico Sa regio Praefecto in Amboinum venerunt. Ibi non Liliatus modo cuncta quartum iam annum, sed (quod multo detestandum est magis) Christiani ipsi, iis professi se militare, a quibus stipendio vberiore conducerentur, habebant infesta: interque eos quidam Antonius Hercules impius diui Augustini desertor Ordinis cum germano fratre Mahometanorum fouebat partes, neophytos per summam crudelitatem vel Mahometanis diuendens, vel copiolis et ipsa vita expolians. Qui ambo ab Lusitanis deinde interfecti, post mortem adeo deformi, tetro, demum horrifico conspecti sunt ore, vt omnes quaedam pestiferi animi vestigia in foeditate cadauerum notarent. Sed quoniam magni momenti est vel vnus constans et cordatus <note>169 Emmanuelis Attiuensis feruor.</note> vir, Attiuae (quod est satis frequens Amboini oppidum) Emmanuel erat primarius, olim a B. Xauerio Christianis imbutus disciplinis et moribus: ipsum Patrem peragros vicosque eius insulae solitus comitari puer, et operam egregiam praebere in promulgaudo catechismo. Is et sua in patria, et aliquot praeterea in pagis Christi reliquias vnus sustinuit. Cumque non a Mauris solum, sed ab suo etiam consanguineo, cui nomen erat Antonius, duobusque peregrinis militibus ab eo conductis, admotis ad iugulum sclopetis peteretur ad necem; crucem vicinam apprehendens, in eiusque se complexu moriturum dicens, quod ita edocuisset Xauerius, animis sicariorum <note>170</note> prope miraculo infractis, euasit. At vbi adesse Lusitanorum naues ab India et Patres accepit, laetitia plenus accurrit. Henricus ex eo aliisque Christianis Amboinensium rerum statu cognito, ad easque componendas cura adiecta, Ratiputem comprehendit. Is frequenti pago (cui nomen Recaniues) praeerat: postque fractas cruces, et Christianos omni diritate vexatos, eo venerat contumaciae, vt Regem se nominaret. Eo comprehenso Praetor rumorem dissipauit, se eius facinora et rapinas supremo supplicio vlturum. Quae res tantum homini metum iniecit, vt petierit, ante quam moreretur, expiari baptismo, forte vt ea re ad condonandam sibi vitam Hentici animum flecteret: multisque diebus, quoad metus in veram animi praeparationem cederet, dilata re, tandem voti compos est factus, et pro simplice quam metuebat, morte, duplici donatus est vita. Continuo Recaniuenses quoque mille et quingenta circiter capita ad Ecclesiam adiuncti, pagique eorum ditioni circa subiecti. quo non solum Christianae auctae vires, verum etiam imminutae Mahometanae: cum hi ipsi, qui antea valde erant neophytis infesti, post susceptum baptismum nec iuuare, neque excipere Ternatinum <note>171</note> Praefectum voluerint. Recaniue Prancudus Mahometanorum fanum, et pagodum Ethnicorum euertit: postque maximam populi partem die Annunciationi Deiparae sacro Christianis initiis aspersam, ingentem crucem erexit magna cum veneratione et laetitia populi: cuius inter adorandum voces exaudiebantur, vitam sibi potius, quam fidem posthac vnquam extortum iri. Ratiputi, cui nomen Antonius Abreus, ab Lusitano rei maritimae per eas oras Praefecto, impositum, vitaita concessa est, vt ipse Antoniusque Emmanuelis consanguineus, et alius quidam primarius Bauta nomine Goam vincti amandarentur. Rebus in Amboino ad hunc modum compositis Henricus Ternatem contendit, vnaque cum eo, praeter Franciscum Rodericium, et Iacobum Magallianem, qui excolendis relicti Amboiniis, caeteri Patres. Ad tres menses in praesidiariorum Lusitanorum cultura, et cognoscendis regionibus vna omnes Ternate manserunt. Tertio dein die Pentecostes instauratis de Societatis more votis, seque inuicem ad strenue agendum exhortati ad opus egressi sunt sane feliciter. Nam anni spatio ad decem hominum millia sacro baptismate expiarunt. Prancudus <note>172 Amplificatio Christiani populi in Molucis.</note> Rector cum Emmanuele Gomio et Nicolao Nunnio regionum perito ad insusas Mauri, Ferdinandus Aluarius cum Ferdinando Osorio item perito locorum et geutis ad Baccianum profecti. Extulere manus ad caelum Mauricarum insularum incolae, vbi quarto tandem post anno viderunt Patres. Quod apud eos quoque omnia tumultibus bellicis in quieta erant, miserat simul cohortem militum Henricus, qui et sedarent tumultus, et Mahometanorum iniurias a neophytis defenderent. Sed ita apud eas gentes auctoritas militaris conciderat, vt protinus cuncti dixerint frustra tentari rem armis. Omnia, quae censerent Patres, se vltro facturos. Idipsum Mahometani petebant. Ita sine ferro transacta res est. Tanto etiam apud Barbaros bonitatis opinio <note>173</note> plus quam timor armorum valet. At in oppido, cui nomen Galele, cum Christianos Mahometani potentiores vexarent, ideoque abducere eos Praefectus, et transferre in pacatiorem regionem cogitaret; Tioliza inter Mahometanos princeps cum magno suorum comitatu Praefectum adiens, Quid opus est, inquit, Christianos secernere, vbi cupimus omnes Christiani esse? Et ad suos conuersus, Necessaria est, inquit, ad salutem aeternam Christianorum lex. Agite, quibus consilium est eam sequi, discedite in hanc partem. Cumque omnes concessissent, addit. Videte quid, suscipiatis: nequaquam metu subeundus est baptismus,
<pb id='s261' n='261'/>
neque vlla causa nisi persuasione certa, quod nulla praeterea pateat ad salutem via. Liberi estis, libera vobis est optio. Id modo scitote, si qui postea vel facultates amittendi, vel suppliciorum ac mortis formidine fidem prodat, eum capite perfidiam luiturum. Ad haec cum omnes consensu proclamassent, vltro se, et vsque ad supremum spiritum fore Christianos, Tioliza, caeterique primores ingenti cum Praefecti Patrumque laetitia sacro fonte lustrati sunt. In caeteris pagis, qui sunt ad trigintasex, praeter adultos, citra tertium annum infantes prope mille in Christi gregem adscripti. Tantaque voluntate ad beatum Domini ouile confugiebant populi, vt infantes in vlnis gestantes parentes ab longo spatio ad maritimam oram, quam Patres percurrebant, ex interiore plaga prodirent, ibidemque, quoad voti compotes fierent, vnaque cum paruulis liberis Christiano charactere consignarentur, caetera inter incommoda sub dio pernoctarent. Prancudus vniuerso eo tractu raptim peragrato, ad aliarum Ecclesiarum componendas res Ternatem rediit: iisque breui compositis, ad Mauricas iterum nauigauit, per otium multa, quae ante cognouerat cura egere, pertractaturus. Sed vix opus aggressus, puerorum amplius ducentis baptizatis, praelaborummole in morbum prolapsus, haud leuius a remedio, quam a morbo periclitatus est, comitibus per inopiam chirurgorum, venam aperire inscite conatis. Sed repoitato Ternatem Deo placuit in tanta animarum necessitate strenuo operario prorogare vitam, ac redintegrare ad laborandum vires. In Bacciano interim Ferdinandus Aluarius non alia magis re, quam vitae sanctimonia, cognitaque constantia fructus vberes progignebat: adeo vt quidam Cacizij, quos Regis mater adhuc Mahometana habebat in familia, omnem sibi existimationem ereptam comparatione eius conquerentes, oculos hominum perosi, relicta Regina sponte aufugerint. Trecentos ad Christianorum adiecit numerum: in quibus et duos Ioannis Regis liberos: erutisque Regis demortui ossibus, eo, vbi fuerant condita, loco aedem Deiparae conceptae dedicauit; tanta cum Ioannis approbatione, vt dictitaret, nunc tandem videri sibi <note>174 Baptismi et lustralis aquae potentia.</note> incipere Christianum esse. Duabus vero feminis iam aetate morbisque proxime a morte distantibus salutaris baptismi vnda et animi salutem reparauit et corporis. Multis quoque (quae gentis est pietas) lustralis aqua cum fide epota varios fugabat morbos. Duo in his parentum Christianorum fuere liberi: qui quo die baptizati sunt, vehementibus aestuare coeperunt febribus: cumque continuo ad Ferdinandum parentes de diaboli fraudibus et liuore expostulantes accurrissent, quaerit ille num reipsa crederent diaboli odio et malignitate inductas febres: et haud dubie affirmantibus, Aquam, inquit, sacratam potum date. quod cum fecissent, eodem momento febris vtrumque deseruit.</p>
<p><note>175 Res in Amboino gestae.</note> Inter haec Franciscus Rodericius et Iacobus Magallianes in Amboino relicti post egregie apud Lusitanos, quamdiu ibi naues fuere, operam collocatam, Attiuam Emmanuelis patriam transtulere sese. Ibi (quod nusquam alibi Christiana pietas aeque vigebat) ad sacrificium concinnarunt templum: eodemque breui amplius ducenti profugi e suis terris, quo liberius Christo inseruirent, baptismumque reciperent, commigrarunt. In breui excursione, qua caeteros inde pagos inter se partiti reuiserunt, addidere filiis Dei trecentos. Mox Iacobus Magallianes, quem exitinere Malacensis Episcopus sacerdotem initiarat, Principum Apostolorum Petri et Pauli die natali, vndique ad nunquam in iis locis spectatas ante primitias praecipuis Christianorum euocatis, primam suam quanta licuit celebritate maxima incruentam victimam immolauit. Hospites Emmanuel lauto satis excepit conuiuio, et ardenti sermone ad fidei constantiam idem ipse confirmauit, adhortatus, vt quandoquidem coacti potius metu, quam voluntate semel in fide refrixissent, iam tandem inducerent viriliter animum, posthac vitam potius, quam conditorem suum, qui alius quam Deus Christianorum nequaquam est, relinquere: ne in maius animi et corporis detrimentum, si auderent rursus abiicere, nouum hoc beneficium cederet. Iam Magallianes diuinissimo sacrificio ad Dei procurandam gloriam erectior et audentior factus cum videret nullum Mauris insectandi Christianos modum esse, ducis etiam assumpto animo, communiri oppidorum moenia, praesertim Recaniuis, quod est Amboini maximum, et caetera ad defensionem necessaria comparari iussit: egitque vt de communi sententia, qui non essent Christiani, fierique abnuerent, excedere cogerentur. Ita praeter caeteros Ratiputis filius, qui <note>176</note> (cum pater baptizatus est) aberat, ad Christiana sacra adiunctus est. Haec Recaniue dum Magallianes procurat, Emmanuel Attiuae, et Franciscus Rodericius ad coniungendos inter se Christianorum animos salutare consilium commenti sunt. Nam ex recens conuersis multi erant ante Mahometani, qui vel damna Christianis iniuriasque intulerant, vel ab iis acceperant. Igitur ad obliterandam harum rerum memoriam; simulque vires et animos aduersus communem Christianorum hostem sociandos, decreuere conuentum edicere. Missus estgermanus Emmanuelis frater, qui ex omnibus circa pagis primores ad nundinas, quae prope Attiuam fiebant, certa die accerferet. Dicta die cum frequentes conuenissent, Rodericius pueros omnes Christiana solitos rudimenta canere, vnaque crucem, et quaedam pro gentis more instrumenta musica in nauigium, quod Paraum vocant, imposuit. Pari studio Recaniuenses Magallianes aduexit. Haec nauigia, qui ad nundinas conciliumque conuenerant (quippe omnes praeter Emmanuelem rei ignari) vbi accedentia conspexere, hostilia suspicati haud leui pauore complentur. Auxit terrorem vltro Emmanuel, quo mox gratulatio euaderet ex insperato iucundior, missis ad insidendum <note>177</note> litus velut propugnaturis militibus. Dum igitur cuncti metu et expectatione suspensi haerent, salutaris repente crux in conspectum datur, Christiana signa in nauigiis explicantur. Pueri ex composito vocem tollunt, et vndique Christum Iesum celebrantium vocibus terrae et maria personant: festo milites sclopetorum plausu respondent.
<pb id='s262' n='262'/>
In communem gratulationem vertitur pauor. Matronae ac virgines Attiuenses aram exornauerant: ad eam pueri vtriusque pagi coniuncti virides manu praetendentes ramos, concinentesque ordine progressi crucem detulerunt: eaque in ara locata multitudo pariter vniuersa ad preces in genua procidit. Tum feminae Attiuenses hoc sibi proprie depoposcerunt, vt liceret exemplum precandi caeteris proponere. Itaque iuuene Amboinio, qui Goae in Seminario educatus fuerat, Andrea nomine, Caelitum inuocationem solenni nomenclatione praeeunte, ipsae vnae more solito scienter responderunt. Quod pro locorum ratione, et veteribus Christianis iucundum, et mirum neophytis, et haud dubie acceptum Superis spectaculum fuit. Inde apud aliorum pagorum feminas auctoritas Attiuensibus parta: vt iam ad eas se veluti ad magistras disciplinae gratia conferrent. Posthaec viri pagorum Christianorum praecipui coetu inito, vltro citroque fidem sibi dederunt et Christianam religionem ad mortem vsque tenendi, et bella coniunctis animis gerendi; et vno quasi ex cunctis conflato corpore ad auxilium eo, quo Mahometani incumberent, <note>178</note> accurrendi. His rebus magna alacritate gestis duo affuere ex Homa oppido Lusitani, nunciantes magnopere ab Homanis expe i Patres. Quare continuo Magallianes dat sese in viam. Vixque Homam peruenerat, cum e vicino pago, vbi aliqua erant Christianae religionis vestigia, legati superuenere rogantes, vt ad ipsos baptizandos quamprimum accurreret: certum ipsos ac deliberatum habere Christo se mancipare: Mahometanos hac re cognita exitium minitari. Quare Pater acceleraret, ac primo quoque tempore sancti baptismi participes faceret, vt Christiani e vita decederent, quod potius ducerent Christianos mori, quam viuere Mahometanos. Duobus hîc mensibus Magallianes in catechismo tradendo positis, amplius octingentos Christianos fecit, nihil ausis contra moliri Mahometanis. Cumque iam Natalitiae Domini instarent feriae, Attiuam vterque Patrum, vt eas pariter celebrarent, sacris animarum onusti manipulis concessere.</p>
<p><note>179 Res Iaponita.</note> Haud minus in Iaponia laetus Christianae rei successus interim fuit. Ludouicus Froes et Ioannes Baptista Montius sacerdotes vna cum necdum initiato socio in subsidium ab Goa missi, haud peruenere hoc anno. Caeterum Sacaij Meacique Villela, Cosmus Turrianus in Ximo cum reliquis Sociis strenue ac feliciter laborarunt. Cum Sacaium Villela secessisset, Meacum obsessum, captum, rapinis et incendio vastatum est. Persecutique hostes victoriam Regis Cubosamae patruum, qui in nauem confugerat, obsederunt, intentiores adid quod erat in oculis, quam ad circumspectanda omnia cautiores. Quippe Quonquenindonus Cubosama, qui fuga se eripuerat, exercitu viginti millium armatorum quam occultissime reparato, inque obsidentes ex improuiso inuectus, tantam eorum edidit stragem, vt multos in annos debellatum existimaretur. Annum prope ipsum tenuit bellum, interque eos motus templum Christianorum Dei beneficio stetit incolume: tametsi id Bonzij aliquando occuparunt. Inter obsidionem Laurentius Villelae socius bis penetrauit in vrbem ad solandos Christianos, agendasque principibus ciuitatis gratias, qui Bonzios Christiani templi <note>180 Iaponum Christianorum benignitas.</note> iniqua possessione depulissent. Toto vero belli tempore nequaquam sua quaedam pie instituta neophyti intermisere. Praeteralia Christianorum munera ternos in singulos menses legerunt viros, qui pecuniis, quas ob eam rem ipsi in medium conferebant, indigentium calamitates leuarent. Quo in genere mulieris honestae in primis ac locupleris largitas celebratur: quae cum liberos non haberet, approbante viro suorum partem bonorum in mendicos lepra vlceribusque tota vrbe ac finibus Meacensibus laborantes distribuit, quanquam Bonziorum nonnullis obtrectantibus (vt quos, velut nocturnas belluas lucis offendebat fulgor) magna tamen caeterorum admiratione omnium, qui nihil eiusmodi in Iaponia ante vidissent. Sedatis bellis sub autumnum Gaspar Meacum reuisit: et, fremerent licet Bonzij, de integro instituendos Christianos, promulgandumque Ethnicis Euangelium <note>181 Primum sacrificium Meaci factum.</note> suscepit. Die Natali sanctissimae Dei genitricis (neque enim ante eam diem transmissus e Bungo solennis apparatus fuerat) primum Meaci Sacrum est factum et Iaponiae caput caelesti victima consecratum: eamque ob rem Meacensis aedes eidem caeli Reginae dicata. In Ximo plus est profectum, Cangoximae praesertim, Facatae, Firandi: super haec noua Ecclesia in portu Vocoxiura instituta. Cangoximam Almeida cum Melchiore Iaponio, quem assiduum ducebat comitem, Decembri mense superioris anni per eam occasionem adiuit. Emmanuel Mendoza vir Lusitanus ac nobilis, cuius in Saxumano portu hibernabat nauis, in Bungum, vt apud Cosmum onus animi per homologesim poneret, cum quibusdam Lusitanis accesserat. Hi litteras a Cangoximano Rege ad Cosmum attulere, quibus percupidum se Christianarum rerum ostendens, Socios aliquot postulabat: eaque super re ad Proregem quoque Indiae, et Societatis Prouincialem (quomodo videretur Cosmo) scripturum pollicebatur. Ad haec Regis postulata suas proprias addidere Lusitani preces, etiam atque etiam rogantes e Sociis quempiam sibi concedi, a quo interdum in rerum diuinarum animaeque suae memoriam reuocarentur. Has igitur ob causas Cangoximanum in regnum missus Almeida est: sub idemque tempus Damianus Facatam. Postulauerant Facatenses Ioannem Fernandium, sed eo aegrotante, diuina factum videtur prouidentia, vt hicadolescens Iaponius, seue Firandensi in docendis pueris substituto, mitteretur. Profectus e Bungo Almeida per maxima frigora, noctu in diuersoriis Euangelium vbique exponens, ad Angonem, vbi Antonius Vazius Lusitanus cum sua naui hiemabat, peruenit sane opportune. Nam cum ad concubinam, ex qua duos susceperat liberos iusto collocandam matrimonio perpulisset, paucis ille post diebus maiori cum spe aeternae salutis est mortuus. Inde Cangoximam pergens ex itinere ad arcem Exandoni hominis Ethnici diuertit. Visa est Almeidae arx inter omnes, terrarum orbis arces munitissima.
<pb id='s263' n='263'/>
<note>182 Arx memorabilis et Christianorum in ea pietas.</note> Quanquam qui interiora Iaponiae postea lustrarunt Patres, in ea ipsa munitiores sibi visas confirmant. Duodecim ferme propugnacula inter se magno interuallo discreta visuntur, toto opere vi ferramentorum de lapide exciso, intercurrentibus vndique foueis in altitudinem tantam, vt, si forte e pontibus, qui subductiles eas iungunt, despicias, immensum quoddam plenum horrore barathrum mentem emoueat. Haec inter propugnacula media stat arx. In ea Exandonus Dynasta agebat, Saxumano Regi parens: cuius vxorem olim B. Xauerius, et quosdam liberos famulosque Christianis initiauerat sacris. Trede cim annis hominem de Societate non viderant. Venerandus senex in Exandoni familia quasi magister, quem suarum virtutum merito amabant plurimum et obseruabant omnes, iam inde a Xauerio huic muneri, et baptizandis Christianorum liberis praefectus, conseruabat in fide neophytos. Aderat inusitatis suae potentiae bonitatisque argumentis e caelo Deus, sicuti vno omnes ore narrabant. Prompsit e reliquiaria theca, quam suspensam gerebat e collo, senex libellum, in quo Xauerij manu descriptae erant Litaniae atque aliae precationes: quas cum Almeida spectaret, addidit senex, multis grauiter aegrotantibus, ipsique Exandono cum admotum id reliquiarium fuisset, restitutam protinus sanitatem. Dein etiam flagellum protulit, quo ipsummet vsum affirmabat Xauerium: eoque ita vtebantur Christiani, vt singuli quaque hebdomada, ne attritu nimio consumeretur, ternos eo sibi ictus, haud amplius infligerent: et id quoque multis praesens in aduersa valetudine erat medicamentum. Postero die nouem, quos iam senex abunde erudiuerat, baptismo donatis Almeida pollicitus maius per otium eos et reuisurum, Cangoximam discessit. Perbenigne acceptus est vterque a Rege ipse ac Melchior. Sed quia ad portum Tomarim, vbi erant Lusitani, duorum inde dierum via distantem properabat, tamdiu modo substitit, dum litteras, quas Rex ad Proregen Indiae, et Societatis Prouincialem mittebat, acciperet. Earum, quas ad Prouincialem dedit, ad Iaponici styligustum, quoad consequi <note>183 Cangoximani Reguli epistola petentis aliquem de Societate.</note> Latine potero, caput adscribam: Duo, inquit, Cosmi, qui in Bungo versatur, Socij venerunt meum in regnum. Atque vt eorum animus excelsus est, ipsique potentes sermone ac doctrina, ego eos quasi caeli tonitrua reor. Illud autem in iis prorsus admitor, quod huc tam e longinquo veniant; quia prout accepi de nauigationibus Lusitanorum ad has oras, ipsamet Luna sunt; ita circumeunt mundum. Antequam hic, essent Christiani, erat haec regio cassa bonitate, omniaque torrida aestu: nunc autem videntur ipsi flabellum, quod refrigeret hominum corda. Hoc regnum, tametsi pusillum est, debent tamen Patres Nambangini (peregrinos ab meridie, vnde fere nostris appulsus est in Iaponiam, sic appellant) alacriter venire ad illud: quod si forte aliis in oris inueniunt mare decrescens, hoc in regno semper est plenum. Christiani, quoad Patrum aliquo potiantur, consolantur se cruce, quam erexere, tanquam si illi adessent. Ego existimo, quod regnum hoc meum careat Patribus, perinde esse, atque caelum obductum nubibus, vel sol defectionem patiens, et lumine spoliatus. His Almeida acceptis litteris, et quae ad Proregem mittebantur, Tomarim venit: cumque inuenisset Lusitanorum maximam partem ex frigore incommodoque victu morbis implicitam, eos statim pro sua peritia, concessoque sibi diuinitus munere curare aggressus breui Deo opitulante sanauit. Dein, vti acceperat in mandatis a Cosmo, dedit operam, vt mulieres, quas in Iaponiam e Sinis abductas vili admodum Lusitani emere solent, in secreto nauis conclaui deducerentur, vtque qui temere prae consuetudine mala iurarent, certam subirent mulctam. Quas res cum obedienter accepissent Lusitani, item nouem baptizatis Ethnicis rediit Cangoximam. Cangoximanus populus valde idolorum cultui, et venerationi Bonziorum addictus erat. Atque ipse Beatusolim Xauerius in ea diu moratus vrbe nequaquam sane multis Christiana persuaserat sacra. Ea causa ratus Almeida illustrem quempiam Bonziorum ex ordine, cuius auctoritate dein multitudo pelliceretur, adiungendum, si fieri posset; Bonzium cum olim, antequam eam sectam <note>184 Cangoxima res gesta.</note> iniret, nobilem; tum eo tempore consiliarium Regis, ac tribus Bonziorum coenobiis summa cum potestate praepositum adiit, collyrio ad curandos oculos, quibus forte laborabat, allato. Laetus aduentu Almeidae Bonzius, iam dudum sibi valde optatum fuisse dixit, quae Xauerius disputare solitus esset, cognoscere, sed interpretem defuisse. Inde multa de summo rerum opifice, de immortalitate animorum, de tempestatum varietate, terrae tremoribus, pluuiis aliisque id genus rebus interrogans (quae Almeida, quod frequenter haec Iapones, curiosa et ingeniosa gens, rogitent, habebat in promptu) magna cum sua voluptate totam eam noctem apud se detinuit. Conciliata ab hoc aditu familiaritate, doctrinam Patrum, iam se Christianum animo ferens, palam Bonzius et apud alios et apud Regem dilaudabat, haud sine approbatione Regis. Inde populus maiore fiducia, et opinione praeiudicata ad audiendos Dei praecones itare. Nec pauci Deo intus docente, audita complexi, et aqua salutis abluti, in iisque duo Regis ipsius cognati vna cum vxoribus, et parte familiae, capita numero quinque et triginta: quorum demum, aliorumque ope Christianorum domicilium quoque in sacelli modum conformatum est, quo ad suos coetus, Deumque simul precandum conuenirent. Inde Almeida Exandoni arcis neophytos, qui diu auiditate summa reditum, vti promiserat, praestolati, tandem desiderio victi omnibus precibus reuocarant, reuisit: superque aliapro votis acspe gesta, quinque de praecipuis ad coetum fidelium aggregauit. De his fuit vnus adeo excellenti pietate atque ingenio, vt ex omnibus, quaeaudierat, inde vsque ab rerum <note>185 Insigne ingenium Christiani Iaponij.</note> procreatione ad sanctum Christi Domini excessum volumen egregium effecerit: ex cuius deinde lectione miram capiens voluptatem in siluas et locasola concedebat: vbiper otium aliquod eius caput regustare legendo ac meditando posset. Et quoniam visa est ea elucubratio si communicaretur, posse multis prodesse, eius
<pb id='s264' n='264'/>
exemplum asportauit Almeida; ipsique auctori ac filio Exandoni optimae indolis adolescenti a Xauerio olim bap izato munus iniunxit, vt singulis diebus Dominicis aliquid ex eo libro Christianorum in conuentu recitarent. Ex eodem scripture quaesiuit Almeida in publico Christianorum coetu, si Rex ita compellaret: Quandoquidem meo in regnoes, meisque sumptibus victitas, Christianus ne esto; quid consilij caperet. <note>186 Prae larum atus dict.</note> Ille vero haud cunctanter, Responderem, inquit, Rex, vis ne vt tibi fideliter paream? vis, vtte ex animo amem colamque? is, vt tua ne rapiam? simque moderatus, patiens, pius aduersus omnes? iube me esse Christianum. Quod responsum valde et Almeidam, et coetum exhilarauit omnem. Nec multo post aliis septuaginta recens baptizatis, et oratorio hîc quoque concinnato, vnum deeratad plenum eius Ecclesiae gaudium, vt Exandonus paterfamilias renunciaret superstitionibus. Qui pertentatus ab Almeida respondit, iam pridem severum animo Deum colere, ad eumque confugere in negotiis suis; neque permissurum alioqui fuisse, vt sui omnes ad religionem nuper aduoctam in laponiam transirent, nisi veram eam comperisset: ac sperare olim Deum res ita compositurum, vt (quod nunc quidem offendendi Regis metu non faceret) impunese Christianum palam profiteretur. Quae vulgata vox, tanquam omnino iam Princeps quoque dedisset manus, non laetitiam modo cumulauit neophytorum, sed nonnullos etiam Ethnicorum impulit, vtipsi pariter auderent Christo Domino sese committere. Haec dum Almeida in Cangoximano vrget agro, Damianus Iapon multis quidem praestans virtutibus, sed humilitate insignis adolescens ingenti cum fauore omnium <note>187 Pacatae baptizati.</note> apud suos Iapones Facatae regnum Dei promulgans, ad centum honestos homines, in iisque valde praecipuum quemdam ab idolis abduxit. Sub idemque tempus nouus Euangelio aditus aperitur. In Ximo Arimanum et Omuranum regna <note>188 Omuranae Ecclesia exordia.</note> seu prouinciae finitima sunt. Arimae Xengandonus Rex prae caeteris duos habuit filios, Iacatam natu maximum (nomen commune Regum Iacata est) eique proximum Sumitandam. Iacatae Xengandonus valetudine ac senio ad res gerendas minus idoneus insignia regia, et partem regni cessit. Sumitandam vero Regina Omurana (non imminuam vocabulorum honorem, quem primi iis Dynastis, quanquam paulo liberalius tradidere, cum praesertim nec talia apud antiquitatem nostram siue in sacris, siue in profanis monumentis exempla desint) adoptauit. Quippe mortuo decem circiter ante annis Rege, cum is ex legitimis nuptiis heredem nullum reliquisset; spurium, qui supererat, filium, quique ex attributa ei ditione Gotondonus est dictus, neque Regina, neque Proceres regnare passi sunt. Quoniam vero Xengandonus et regno erat et sanguine proximus, filium eius Sumitandam, vti dixi, Regina de voluntate Procerum adoptauit. <note>189 Sumit anda Regulus, qui postea Bartholemanus.</note> Qui deinde Regulorum Iaponum primus Bartholomaei sumpto nomine Christum secutus dominationi terrenae caeleste miscuit et inseruit regnum; modicosque et caducos titulos honoribus auxit immensis, immortalibus aeternauit. Is, siue Lusitani commercij cupido allexit, siue protinus ad agnitionem veritatis Deus permouit (nam prodita certa causa non est) dedit ad Cosmum litteras, in quibus significabat non sibi modo placere, vt in sua ditione promulgaretur Euangelium, et templa aedisicarentur; verum etiamse Vocoxiurae portum in Ecclesiae vsum vna cum circumiectis pagis ad duas circa leucas, quo in spatio nulli Ethnicorum Cosmi iniussu fas esset domicilium habere, traditurum. Adiiciens, si ad portum Vocoxiurae appellere Lusitani vellent, mercimonia portorij omnis immunia concessurum non ipsis modo, sed etiam illis, quibuscum negotiarentur, in decem annos. Porro videbatur eum locum sibi Christus Dominus delegisse. <note>190 Crux visa in aere.</note> Nam in vertice paruae insulae, quae in portu est, tribus deinceps diebus sub vesperam sublime in aere signum crucis appatuerat, Petro Barretto nauarcho, aliisque Lusitanis spectantibus. cuius rei monumentum eodem loco Barrettus ingentem defixerat crucem eminus valde conspicuam. Hac oblata egregia spe continuo Almeidam Cosmus accersit, vt ad Omuranum Principem cognoscendo transigendoque pro ea, qua valebat, dexteritate negotio, destinaret. Iam Firandensis quoque Regulus, nempe veritus, ne alio auerterentur commercia, aequioremse Christianorum praebebat causae; et significarat extruendae Ecclesiae potestatem facturum. Idcirco Almeida ineunte Iunio cum Ioanne Fernandio iam valetudinis firmioris, quem Facatae Damiani loco relinqueret, ipsum Damianum traducturus Firandum, e Bungo discessit. Vbi Vocoxiuram attigit, salutato Regulo, qui sane haud minus coram liberaliter, quam per litteras egit, procuratorem, ad quem totam Sumitanda causam reiecerat, haud stantem omnino promissis reperit. Quare incertus quid consilij caperet, dum litteras ad Cosmum, rem totam arbitrio eius integram reseruans, parat, insperati Firando nuncij <note>191 P. Cosmus Vocoxiuram adit.</note> perferuntur ipsum adesse Cosmum. Primo incredibilis visa res; ea Cosmi aetas, ea valetudo erat, ea itinerum difficultas. Sed vbi iam ad portum applicuit, immenso omnes gaudio quasi parentem excepere. Causae illi eius itineris suscipiendi fuere multae, et graues, atque hae inprimis. Iapones Dynastae Lusitanorum auertere commercia <note>192 Ex Lusitanis mercatoribusvalde pendet Ecclesia laponica prefectus.</note> ad se quisque certatim nitebantur. Ad eam rem Cosmi et Sociorum valere permultum voluntatem rebantur. Quae opinio disseminandae religioni perutilis erat. Quippe easpe accersebantur Patres, ac potestas illis concionandi fiebat; erantque in existimatione ad vulgus. Eam ipsam ob causam, veritus, vti modo dicebam, Firandensis Regulus ne alios ad portus Lusitanorum naues auerterentur, vt Cosmum sibi reconciliaret, aequiorem se Christianae rei praebebat; cum repente Lusitana oneraria in Firandi portum inuehitur, adeo praeter spem Reguli, vt, facta paucorum ad totius nationis iniuriam obtrectatorum more vertens, aperte iactarit, Lusitanorum eam esse cupiditatem, vt quantumuis vexaret eos, tamen nunquam intermissuri essent in eo portu negotiari. Re vera haud alius opportunior negotiatoribus ea regione ad Iaponiam appellentibus portus est. His in Bungum
<pb id='s265' n='265'/>
perlatis, Regi Bungensi, qui semper causam Christianorum veluti suam tractabat, Christianisque omnibus visum est eam nauim omnino ex eo portu abduci oportere ad Lusitanorum tuendam, caeterorumque Christianorum communem existimationem: virque nobilis Lusitanus, qui tum in Bungo agebat, nauarchi auunculus, operam suam vltro detulit ad id ab nauarcho impetrandum. Quo autem res maiore cum Ecclesiae dignitate fieret, existimatum est Cosmum ipsum proficisci oportere, qui quasi id pro <note>195</note> potestate imperaret. Ad haec Vocoxiuram vsque, qui vltra Firandum octo circiter leucas portus est, ad res spectandas contendere, et Christianorum Firandensium homologeses excipere per eam occasionem licebat. Discedentem Christiani Bungenses cum moerore et lacrymis prosecuti sunt. Tres in Bungo Funaij mansere Socij, qui templo, nosocomio, scholae et neophytis praeessent, Guilielmus, Odoardus Silua, et Arias Sancius. Is anno priore cum in Iaponiam venisset, ibidem vt in Sociorum adlegeretur numerum, impetrarat: ac prae caeteris curis etiam adolescentes Iapones ad vsum sacrorum canere fidibus <note>194 Cosmus ingenti periaulo defungitur.</note> edocebat. Tertio die ad caeteras aerumnas, in latronum manus incidit Cosmus: quorum vnus intentum iam arcum in eius obuerterat pectus, haud dubie confixurus, nisi ex ipsiusmet barbari comitibus quidam mature, antequam sagitta emitteretur, adductas arcus habenas praecidisset. Quid rogo praeclarius ea vita, quaepropter Euangelium tot inter pericula ducebatur? Quid Apostolicae <note>Cor. 15.</note> ei voci propius? <hi rend='italic'>Periclitamur omni hora. Quotidie morior per vestram gloriam, fratres, quam habeo in Christo Iesu Domino nostro?</hi> Nec relictis in Bungo Sociis pars virilis huius gloriae defuit. Nam per Cosmi absentiam sumpta Ethnici audacia impetum fecere in templum. Sed huic quoque malo Deus occurrit per vbique promptam Regis tutelam: qui cognita re de familiaribus misit suis, qui templum assidue custodirent. At vbi Firandum Cosmus peruenit, vti Christianos nobilesque animos eorum, simulque Iaponicae tum Ecclesiae totius parentem decebat, Lusitani ingenti eum gratulatione et magnificentia excepere: cuncta explicuere vexilla, festoque tormentorum strepitu plausum dedêre. Nec difficile adducti sunt, vt onerariam ex eo portu abducerent, vt constaret obtrectatori Regulo quam Christiam negotiatores sua negotia velint religioni seruire: et hoc maxime Lusitanorum decus esse. His Firandi gestis ad Vocoxiuram <note>195</note> Cosmus in tempore adfuit. Re cum Dynasta Omurano transacta appetebat dies, quo die singulis annis Rex Bungensis Patrum mensam ornare praesentia solebat sua. Quam consuetudinem quoniam ad auctoritatem Christianae fidei pertinebat non intermitti, missus in Bungum festinanter Almeida: eaque re bene procurata Vocoxiuram rediit decimo Kalendas Octobris. Ibi tantis iam occupationibus distringebatur Cosmus, vt aegre furtiua spatia ad recreandas cibo <note>196 Iaponum pietas in cenfitendis peccatis.</note> vires relinquerentur. Tanti porro ad confessionem vndique ac Firando praesertim fiebant concursus, vt fuerit praescribendus numerus, quo triceni aliis alij deinceps succedentes aduenirent, ne multitudine et obruerent Patrem, et familiis suis per absentiam longiorem incommodarent. Sed qui videret quampie, quantis cum lacrymis, quanto cum ardore animi, qui ex ardenti emicabat vultu, ad sancta accederent mysteria, non posset, durus licet non commoueri; et nostratium tam veteri in cultu, totque inter adiumenta non damnare languorem. Ioannes Fernandius aduocatus Facata est, qui maiestatem vimque tantarum rerum, praesertim Eucharistiae et Poenitentiae, exponens ad eas neophytos praepararet. Almeidam rerum domesticarum procuratio et compositio detinebat. Hos fructus hoc anno Iaponia, laetioris in posterum annonae semina procreauit.</p>
<p><note>197 Brasilienfis Ecclesiae propagatio.</note> Caeterum Brasiliensis quoque vinea, vti priore coeperat, hoc anno ferax fuit. Ludouicus Grana Prouincialis post ferias sanctissimi Iesu nominis, cui dicatum est templum Collegij in vrbe S. Saluatoris, continuo ad suas peregrinationes ac baptismos egressus primum in S. Iacobi pago centum viginti; tum in S. Ioannis quingentos vndequinquaginta, inde ad S. Antonij ex altera parte eius linguae maris continentem praecidens transgressus quadringentos et aliquot praeterea; ex eoque loco persecutus iter ducentos quadraginta duos in Boni Iesu, celebritate apparatuque vt solebat, magnifico vitalibus aquis. Ecclesiae genuit. Antonius interim Rodericius ad pagum S. Petro dicatum praeparandis catechumenis iussus praeire, non eorum modo egregiam comparauit manum, sed etiam S. Andreae incolas <note>198 Brasiliorum leuitas.</note> reuocauit a fuga. Quippe Brasilorum venefici aegre ferentes quae capiebant e nugis suis lucra, Christianae promulgatione veritatis euerti, nondum assuetos societati vitae colonos induxerant, priorem vt ritum siluestrem ac vagum, patriasque superstitiones mallent. P. Antonius cum primum desertum pagum cognouit, ita erat aeger, vt vix erudiendis catechumenis considere posset in sella, tamen insequendos profugos ratus, summa cum vexatione, quod et per deserta loca fiebat iter, et celeritate opus erat, cum strenue homines fugerent, taridem est consecutus. Iam coeperat ipsosmet et incommodis viarum, et sarcinularum onere, et alimentorum inopia fatigatos suae taedere leuitatis. Quare non grauate siuere sibi persuaderi, vt redirent. Ita pagus ille restauratus <note>199 Primus baptismus in pago sancti Petri.</note> ad tria hominum millia numerabat. Paucis post diebus ad pagum S. Petri Antonio ipsi commissum Prouincialis aduenit primum ibisolenni pompa baptismum peracturus: et catechumenorum numerus apparatu dignus quam honestissimo erat. Mille centum quinquagintaduae animae ad Ecclesiam appositae ea lustratione sunt. Qua peracta cum iam verna instarent ieiunia, nec esset in vrbe Euangelij enarrator, eo functurus munere ipsemet Prouincialis reuertit. Secundum ferias Paschales rei bene gerendae, et conciliandi inter se Fluminis S. Francisci accolas oblata spe eo iter intendit: sed multos dies progressum et insidentium vias latronum manifesta pericula, et omnium rerum, quas necessitas vitae requirit, inopia coepto absistere coegerunt. Ad reuisendas <note>200</note> itaque Ecclesias gressum vertit. In insula Taparica octo supra centum baptizatis, ad pagos in Illaeorum
<pb id='s266' n='266'/>
ditione S. Michaelis et Assumptionis profectus, ibi nongentos minus tres, hîc nonaginta supra mille earum Ecclesiarum prima libamina Deo dicauit. Nec facile dictu est quid laborum, quidue discriminum in his peregrinationibus optimus Pater subiret, cum saepe ingentibus pluuiis oppressus nihil non modo ad caeli arcendas iniurias, sed ne ad leuandam quidem famem, nec tugurium ad suffugium, quoue noctu succederet, inueniret. Iam propius vrbem reuersus circumiectas Eccle sias noua sobole auxit. In Ecclesia sancti Spiritus semel centum septuaginta, iterumque centum trigintaocto, in S. lacobi centum quin quagintatres, in S. Antonij duos et ducentos, in S. Pauli, vbi propter vicinam vrbem vrbanae elegantiae aliqua cernebatur iam species, ipseque interesse baptismo Episcopus voluit, duodecim supra trecentos rite ad scripsit.</p>
<p><note>201 Pernambucinsis inchoata sedes.</note> Hoc anno in Pernam buci Praefectura domicilium Societas in choauit. Duo Patres Ioannes Mellus et Antonius Sa ire iussi, praeclare apud Europaeos primum, deinde apud indigenas operam posuere. At in Praefectura S. Vincentijnec ita res pacatae, nec dum ita capax Christianae disciplinae gens erat. Iam diu, quod priore anno attigi, interiora in colentes Barbari, et neophytos orae maritimae, et Christianos veteres crebras per ex cursiones vexabant, iique erant infestissimi, qui vel suscepto baptismo, velinter cate chumenos eru diti Piratininga profugi vias locaque <note>202 Pericula Piratininga.</note> nocendi notiora habebant. Hoc vero anno, et suopte instabili immanique ingenio, assueti olim humanis saginari corporibus, et acceptae superiore anno cladis incitati dolore, clanculum graue compararunt bellum: quo, nisi paucis ante diebus ex ipsis hostibus transfuga adfuisset index, haud dubie opprimi delerique Piratininga potuit. Quinto Idus Iulias foede picti, plumisque voluerum insignes Barbari impetum fecere magno cum clamore in oppidum: duosque continenter dies magno conatu oppugnarunt. Sed Deo bene iuuante, quoniam oppidani ad repugnandum res et animos praepararant, non sine suorum caede repulsi sunt. Egregiam operam praestitit, planeque princeps et auctor victeriae fuit indigena Christianus Martinus Alfonsus, inter Bralilos celebris nominis, opumque (vt in gente) magnarum, at pietatis supra gentis modum. <note>203 Brasili hominis virtus.</note> Huius et suasu et exemplo ausi sunt Christiani, et cate chumeni Brasili, quod ante eam, diem nunquam fere euenerat, consociati Europaeis ferre contra suos arma. Itaque non solum noti prius amicique inter se, sed etiam filiorum quidam contra parentes, fratresque aduersus fratres (vt agno sceres salubre dissi dium quod Princeps pacis profitebatur se terris inferre) alij contra alios variis coniunctos necessitudinibus dimicarunt, miserando sane spectaculo, nisi quam hos sanctae fidei propugnatio laude, tam <note>204</note> illos barbara crudelitas odio faceret, quam miseratione digniores. Decem iam erant e Societate Piratiningae, quos omnes diuina protexit manus. Valuit tamen ad causam religionis haec barbarica impressio: quod multos, qui sparsi degebant per agros, cum timor Piratiningam compulisset, vbi salutem corporis longius ab hostium incursu tutarentur, idem opportuniores Christianae <note>205</note> institutioni, et ad veram salutem animi obtinen dam munitiores reddidit. Sed Martinus Alfonsus optime de re Christiana, deque Societate nostra meritus, qui primus Piratiningam Patres aduocarat, et aedificationem domus non caetera solum liberalitate, sed etiam suis promorat manibus, et nuper Christianos oppidumque defen derat, ingenti omnium dolore ereptus e vita est octauo Kalen das Ianuarij. Ita vixerat, eumque sortitus est finem, vt omnes praeclare cum eo actum; ipso que die, quo Christus Dominus terris tot ante saeculis hominum causa natus erat, genitum caelo putarent, germen tanto nobilius, quanto minus benigno editum solo.</p>
</div1>
<div1 id='SaHR.07' n='7' type='book'>
<pb id='s267' n='267'/>
<head>HISTORIAE SOCIETATIS IESV LIBER SEPTIMVS.</head>
<p>AMMVS iam sequitur saeculi eius supra sexagesimum tertius, quo anno in Brasilia quidem Christiana res haud sane magnum, sed in Iaponia plane ingens in crementum accepit, mira cum prosperarum et aduersarum rerum vicissitudine: nec minus in Europae prouinciis Italia praesertim, Gallia et Germania Societas aucta est. Lainius et Salmeron in Tridentino Concilio dum rem Catholicam, Deique gloriam sedulo curant, pariter nomen Societatis (quod aliis quoque temporibus eo dem loco euen erat) longe lateque <note>1 Mantuani Collegis origo.</note> propagarunt. Inter caeteros Mantuae Cardinalis Hercules Gonzaga Pontificiorum Legatorum primus ita consuetu dine Lainij eiusque Sociorum est captus, vt omnino decerneret Mantuae, cuius vrbis Episcopus erat, Collegium instituere. Quin etiam suae dioe ceseos statum recte ordinare cupiens, tanto ab Lainio contendit opere, vt Mantuam excurreret; et cum caetera suo arbitratu componeret, tum Collegio optaret locum; vt denegare verecundia fuerit. Tridento itaque profectus, tertio Idus Februarias Lainius Mantuam peruenit aeger, sed breui diuino beneficio valetu dini restitutus, cum Cardinalis Vicario, eiusdemque Suffraganeo, et procuratore, ad quos Cardinalis dederat litteras, vt omnia cum eo communicarent, quod e re diuina, et Mantuani populi salute visum est, magna cum approbatione comnium transegit. Dein ad populum et ad quaedam coenobia virginum, duo prae caeteris, in quibus duae Cardinalis sorores agebant, piis sermonibus habitis, locoque ad Collegium notato, Tridentum die nono rediit. Postero die Gardinalis inuitat, retumque gestarum narratione laetus ad cumulandam laetitiam Collegium primo quoque tempore inchoari exoptabat. Verum alia Dei sunt, alia consilia hominum. <note>2 Hercules Gonzaga Cardinalis moritur.</note> Eiusdem diei vespera Cardinalis febri acuta corripitur: ex qua tandem VI. Nonas Maias decessit. Sacrosanctum Viaticum, ac supremam Vnctionem ad hiberi sibi ab Lainio voluit. Atque, ne per suum decessum destinato Collegio Mantua careret, Lainio et Sociis omnino insciis, testamento ante condito addidit, vt duo aureorum nummûm millia ad emen dam ornan damque domum (quae erat domus Arsagorum iuxta scholam nigram) altera item duo millia ad certum reditum parandum traderentur: quodque ad vectigal an nuum trecentorum num mûm deesset, heredes tamdiu supplerent, quamdiu ea summa certi reditus aliunde <note>3 Eius pietas in patuperes.</note> non conficeretur. Caeterum pia haec voluntas nonnisi post multos annos exitum habuit. Ipsum quidem certe a pauperum coetibus in aeterna receptum tabernacula aequum sit credere. Cum enim perbenignus fuisset semper, animaduertit Lainius, quibus diebus Mantuae fuit, in stituisse Cardinalem hoc anno, quod annona grauior erat, vt praeter pecuniae et aliarum rerum largitionem, assidue vsque ad messem, mille hominibus, quorum necessitatem probassent Parochi, quantum satis ad victum esset, farinae diuideretur. In Gonzagae demortui locum Ioannes Moronus Cardinalis Praeses in Concilio successit, vetus nostri Ordinis fautor. Apud huncaliosque Legatos Pontificios grauis semper fuit Lainij et Salmeronis auctoritas. Et ipsi cum omni ope alia, quae censebant ad recte sentien dum pertinere, tum constanterin primis, nulloque inuidiae metu, quae ad Summi Pontificis maiestatem potestatemque spectabant, assidue propugnarunt; adeo vt, quamuis semper Lainij dicta cum plausu exciperentur, tamen in quibusdam eius generis quaestionibus, quae diu agitatae, nec tamen diiu dicatae ac de finitae vnquam sunt, non nemo interdum, vt anno etiam superiore <note>4 Societare quantus bonor a Concilio habitus.</note> indicaui, commotus sit. Quanta vero apud augustissimum illum Senatum in existimatione recens haec Iesu familia esset, duabus rebus, inclinato iam anno, et Concilio finem spectante, perspectum est. Altera est, quod, cum sancta Synodus instituenda iuuenum Seminaria censuisset ad idoneos ministros Ecclesiae formandos, nemo prope fuit, quin huiusmodi prouinciam Societati in sua quisque dioecesi animo destinaret: et permulti Collegia eam ob rem postularunt. Quin ipsamet Societatis Collegia veneran di illi Patres nonnisi praestantia quaedam iuuan dae Ecclesiae Seminaria esse pronunciantes, eo nomine ab conferendis in Seminaria instituen da pecuniis declararunt immunem: quanquam id necesse non putauerunt ipsis Concilij actis nominatim in terseri. Altera, quod, cum de Regularibus Religiosisque hominibus tractaretur, quidam Balthasar Mellus, aliique nonnulli vel desertores Societatis, vel eiecti contra eam apud Carolum Cardinalem Lotharingum, et apud Granatensem et Bracharensem Archiepiscopos, et alios magni nominis Antistires multa moliri conati sunt. Sed longe alius ac putarunt euentus fuit. Nemo ex iis, quos dixi, nemo omnino ex tanto Praesulu numero inuentus vnus est, qui aliquid contra Societatem diceret: imo cum honorifica testisicatione, qua institutum eius pium et ab Sede Apostolica approbatum asseritur, summo omnium consensu ab quibusdam legibus, quae caeteris Religiosis iniungebantur, excepta est his <note>Sess. 25. c. 16.</note> verbis: Per haec tamen sancta Synodus non intendit aliquid innouare aut prohibere, quin Religio Clericorum Societatis Iesu iuxta pium eorum in stirutum a sancta Sede Apostolica approbatum, Domino et eius Ecclesiae in seruire possit. Quod beneficium Lainij maxime aucto ritati atque virtuti se cundum Deum debetur. Et Cardinalis Lotharingus, quanquam ante submoleste tulerat
<pb id='s268' n='268'/>
ab Lainio inter sententiam peragendam publice dictum propter imminutam Basileensi Concilio Romani Pontificis auctoritatem in Gallia, Dei permissu fieri, vt nec eius regni Principibus sua apud populares satis constaret potestas (quod certe mirum magis posteriora faciunt tempora in ea praesertim natione, cuius ante alias omnes fides et obseruantia erga suos Principes celebratur) tamen ita rem de inde in bonam, sicut dicta erat, partem accepit, vt in digressu Lainio confirmarit, ei se ipsi in amanda tuendaque Societate nihil cessurum, suisque humeris eam in Gallia, et vbicunque gentium posset, sustentaturum. At vero clande stini contra illam machinatores nihil aliud, quam infamiam consecuti sunt merito suo. Namque latere cum taciti possent, se ipsi pro eiectis, vel desertoribus euulgarunt. Pridie Nonas Decembris absolutum feliciter Concilium est, et Lainius cum Sociis IV. Kalendas eiusdem mensis Tridento Romam versus Collegia per Italiam obiter visurus discessit.</p>
<p><note>5 Romani Collegii status.</note> In Romano Collegio Socij hoc anno egerunt ducenti octo decim: in domo Professorum ad octoginta: inter Germanos conuictorelque nobiles eorum doctrinae moribusque praefecti circiter viginti. Quae et id genus alia de Societatis in principe religionis Vrbe, suoque velut fonte hactenus notata in crementis posteri, opinor, grato erga propagatorem Iesum animo legent: nobis ex hoc anno, quia status ferme idem constitit, talia persequendi cura decedet. Collegij Germanici, quod anno superiore ad aedes, quae S. Marcelli ab vicino templo dicuntur, transsatum fuerat, et nobilibus abundabat conuictoribus, magna erat opinio ac fama. Pontifex alendis Germanis in siugulos menses aureos quin quagenos largitus est. Komanum Collegium, gymnasiumque auctum est duabus disciplinis, quaestionum Conscientiae, et Philosophiae de moribus ex Aristotele. Haec initio coepta est anni ab Achille Gagliardo iis explicari, qui tertium annum Philosophiam in rerum contemplatione positam audiebant. illa extremo anno in solenni studiorum repetitione promiscue eis, qui sacerdotium vel gererent, vel expeterent. Parochorum accurrit aliorumque ingens adeo numerus, <note>6</note> vt ducenti numerarentur ordinarij auditores. Addita ad tres principes linguas Latinam, Graecam, Hebraeam etiam Arabicae doctrina, quam Ioannes Baptista Romanus ex legatione Memphitica post naufragium sospes reuersus, eamque ob rem Venetiis aduocatus Romam, tradere vna cum Hebraea, quae iam dudum tradebatur, coepit: quarum scholarum cum illa de moribus, et haec de Arabica lingua postea multis annis intermissae essent, vtraque iam cum haec ederentur, restituta erat; praesertim quod Paulus V. Pontifex Maximus ad Catholicae decus et munimentum Ecclesiae intentus Arabicam etiam linguam in Latinas <note>7 Congregationum B. Virginis initia.</note> Academias in duxerat. Anno autem, quem nunc exequimur, in choata est etiam pia quaedam Sodalitas auctore Ioanne Leonio Belga infimae rudimentorum Grammaticae classis magistro inter inferiorum classium adoleseentes. Inferio rum classium omnes dice bantur, qui vel Grammati cam, vel humaniores litteras discerent, exceptis Rhetoribus, qui inter superiores tum censebantur. Qui igitur inter in feriorum classium auditores praecipuo studio sociare cum litteris pietatem cu perent, coepere diebus singulis post missos caeteros in vnam e scholis, in qua altare pulchre ornauerant, congregari. Ibi aliquamdiu orabant vniuersi: dein vnus e pio libello quidpiam lectitabat audientibus caeteri. Diebus vero Dominicis ac festis aliis etiam vespertinas de more Ecclesiae modico cum cantu peragebant preces. Ex his rudibus initiis Sodalitates, quae dein B. Virgini praecipuo studio dedicatae, tam insignr cum iuuen tutis atque alic rum bono certis formatae institutis lae per omnes terrarum oras fusae sunt, emanarunt. Quanquam non Romae primum hi simplices discentium coetus exorti. Nam ante huncannum Genuae et Perusiae mentionem eorum reperi: deque insigni Perusinorum pietate anno priore quaedam prodidimus. Ad superiorum vero classium auditores iuuandos, certi confesarij designati sunt: euratumque vt ipsi quoque certis interuallis, quem admodum in feriorum <note>8 Romani Collegii existimatio.</note> auditores, conscientiae onus leuarent. Cum autem magis in dies Romain Collegij existimatio cresceret; ex eo iuuenes ad disputandum multa in loca vocabautur, etiam in Academiam publieam: vbi cum valde disputantium scientia laudaretur, multo commen da batur magis submissio et modestia: in qua sane (vt cunque certamen doctrinae cadat) Religiosos viros valde ab surdum sit apparere vn quam inferiores. Die Pentecostes in sacello Pontificio, quod aliis etiam temporibus satis frequenter faciebat, Fuluius Cardulus dixit: et octauo post die Petrus Perpinianus orationem habuit de Deo trino et vno, quae edita extat. Vterque quam meriti erant, approbationem adepti. Inter viros memorabiles, qui Collegium ac gymansium inuisere, non praeterierim Paulum Manutium. Qui cum vocatu Pontificis in Vrbem vennisset, in Societatis gymnasio contem platus omnia diligenter, summe cum docentium eruditionem ac facultatem, tum docendi or dinem et industriam laudauit. Eiusque filius Aldus bene doctus iuuenis Salustium ab se emen datum et illu stratum editurus, in Collegij nomine, praefixa in eius laudem epistola euulgauit. <note>9 Collegarum ardens pietas.</note> Caeterum haud inter Collegas maior ad pietatis, quam litterarum laudem vigebat contentio. Quorum etiam incensos diuinae gloriae, atque adeo martyrij studio animos illa occasio patefecit. Agebatur de domicilio Societatis Constantinopoli statuendo, si qua pateret aditus, ad monitisque Sociis, vt nomen ederent, si qui eam ex peditionem optarent, nullus prope omnium fuit, qui non et nomen et libellum supplicem ad Borgiam Praepositi Vicarium deferret, summisque multorum dierum precibus, vltroque susceptis poenis a Deo profectionem eam exposceret. In custodiis publicis <note>10 Custodiis publicis sapienter consultum.</note> Praesidum voluntate certas promulgarunt, serioque ob seruan das curarunt leges. Primum ne scortis vllo modo ad eas pateret accessus: tum nequis vinctorum impia turpiaue proferret dicta: deinde nequis pagellis talisue luderet: praeterea ad senestrarum cancellos nemo assideret irrisurus praetereuntes aut dictis petu lantibus petiturus: postremo, pacate inter se agerent; nemo alium percuteret. Quae sane iussa op portunissima fuerunt. Nam vt in perdita turba, et flagitiis fere ac facinoribus assueta, quae legibus his vetita delicta sunt, ferme dominabantur. De cano autem inter eos, quem illi
<pb id='s269' n='269'/>
Magistrum domus appellant, imperatum, vt earum custodiam legum curaiet. Quodille officiis et humanitate concion atoris delinitus eo studio sius peragebat. Inductus praeterea mos, vt quotidie omnes conuenirent, Deumque ac Sanctos Litaniarum carmine pacem atque opem exposcerent. Denique curatum vt Dominicis festisque aliis diebus sacerdos ad eos sacrificatum adiret. Quo factum est non modo vt interesse diuinis possent, sed vt Sacramenta etiam multi frequentarent in carcere, quae haud quaquam alibi frequentassent. Itaque saepe viceni eoque amplius sanctissimum Domini Corpus egregie praeparati suscipiebant: quibus in stitutis ac legibus hodieque Romanae custodiae haud minus ad corrigendos, quam ad puniendos sontes valent. Vnde existit non modo salubrior, sed et grauiorilla proprie <note>S. Ambros.</note> peccati vindicta, de qua S. Ambrosius loquitur, cum ait: Seueriore sententia culpa damnatur, si vnusquisque crimen suum oderit, et in so incipiat condemnare delictum. Etenim cum reus occiditur, persona magis, quam culpa punitur: vbi vero culpa deponitur, ab solutio personae est poena peccati. Antiquiores vinctorum eos, qui recens aduenirent, familiariter, que madmodum viuen dum sibi esset, instituebant: cumque primum pedem infere bant in carcerem, ad sacram deduce bant imaginem ante omnia veneraturos Deum, vt ad salutem animae suae vellet eam ipsis poenam euenire. Haud minor in publicis aegrorum diuerdoriis praesertim in curabilium, vbi fre quentius agebant Socij, pietas spectabatur. In reliqua ciuitate iuuan da Domus professae Patres <note>11 Borgia auctoritas et pii labores.</note> praecipue insu dabant. Borgiae sanctitatis augebatur quotidie nomen: et alias, et bis in heb domada per Quadragesimam in S. Iacobi Hispanorum Hispanice concionatus, prae caetero flore nobilitatis, septenos octonosue Cardinales assidue auditores habebat. Cumque multi accurrerent, qui Hispanice haud intelligebant, interrogati cur adirent, quandoquidemperpauca in tellecturi essent; fere hoc respon debant (quod et alibi etiam alij dictitarunt) ire se vt praedicare possent, auditum ab se hominem olim Ducem, nunc sanctum. S. Cardinalis Borromaeus creatus sacerdos, vbi cerimonia ingenti prima Deo libamina obtulit, vt publicae pietati in seruiret, in secundo Sacro, vt pietati suae liberius in dulgeret, apud Professos pernoctauit, postridieque in sacello, quo sanctae memoriae Ignatius vtebatur, Sacrum fecit. Quod sacellum cum hodieque extet, tanto augustius profecto est, et ad inflam mandam pietatem validius, quanto non illa B. Ignatij modo, sed et Cardinalis sanctissimi <note>12</note> arden tissima studia menti admouet. Denique ita apud omnes florebat Romae Societas, eaque per eam diuina efficiebat bonitas, vt vir nobilis ab Vrbe in patriam reuersus, quaerenti quid vidisset Romae pulcherrimum; Societatem Iesu responderit. Quae ego libenter noto, vt posteri homines Societatis non arbitrentur magnum quid dam ab se factum, vbi quid fecerint, cum priores illi tam multis, quibus nunc abun damus, praesidiis destituti, tam multa praestiterint: vtque diligenter pro se quisque caueat, ne forte per suam ignauiam diuinae gratiae moram opponat: postremo, vt quam illustria huic Ordini Deus initia de derit, ad eiusdem gloriam Deiapud posteriores aetates memoria extet. Itaque et illud adiiciam, quod Pontificis Vicario, aliisque mirum fuit. Ille enim cum eorum, qui variis in Vrbe locis concionabantur, iniri iussisset numerum, quindecim omnino de Societate inuenit.</p>
<p><note>13 Christophorus Rodericius Vulturariam haresi purgat.</note> Ex multis, quae circa Romam, atque in alia Italiae loca ab Romano Collegio susceptae egregio cum successu ex peditiones sunt, vnam seligam, in quam reuersus ex AEgypto Christophorus Rodericius missus est. Vulturaria vrbs parua est in veteri Samnio in iugis Appennini, qui montes tremuli dicuntur. In eam fuga bellorum, quibus Prouincia in Gallia et Subalpinus tractus ardebat, quadraginta ante annis Prouinciales, et Subalpini homines immigrarant: qui vel omnes, vel partem maximam haeresi iam tum contaminati creduntur fuisse. Ex eoque tempore propagata lues etiam bonam indigenarum partem corripuerat. Errores fere Valdensium erant Lutheranis ad mixti: neque eos pueris ante annum quartunde cimum credebant, ne forte ab simplici aetate in dicium emanaret. Errorum magistri perpetuo transalpini alij succedebant: qui medicorum imagine sedulam ne candis animis operam daban. Vnde apparet, quanto populis detrimento sit incuria absentiaque Pastorum, cum tamdiu tam dira pestis in Italiae haereret visceribus, nec quisquam anim aduerteret. Decimo tamen ab hinc anno coeperunt vestigia eorum notari, atque sinceri deinceps concionatores ab vrbe Neapoli mitti: quorum doctrina qui inducti ex indigenis fuerant, fraude cognita permulti resipuere. Alienigenae vero simulatione impietati addita, cum occultis coetibus inter se coniurarent, externaque specie ad Catholicos ritus accommodarent, et sacrosancta my steria contemptim vsurparent, plurimis et horrendis diuinam maiestatem sacrilegiis <note>14</note> violabant: ac radices interim pestilens lolium altius latiusque mittebat. Anno tandem proximo Romani sanctae fidei Quaesitores ad remedia progressi duriora, e de prehensis nonnullos ad triremes dam nauerant: alios Romam vinctos abduxerant; quo caeteri supplicio territi damnatas opiniones nihilo tenebant remissius, sed tantum tegebant callidius. Hoc ergo staturerum Cardinalis Alexandrinus de collegarum Quaesitorum consilio Christophorum Rodericium pro iam comperta viri cum doctrina, tum prudentia cum sociis duobus sacerdote et laico destinauit, vt omni ope miserarum animarum aperire luem, et percurare solide ac fid eliter niteretur. Vbi peruenit, denunciauitque adeste se, vt veriratem eos edoceret, et Quaesitorum aucto ritate ab anathemate solueret: ac proin de ne Missae ante ab solutionem interessent, haeretici ob stinarant in pernegando animos. Diuina sacrificia primi omnium, et maxime frequentare. Pater, quanquam operosum videbat opus, neutiquam tamen desperare: cogitare quam caras Christus haberet animas: eius pietate confidere: ad dere ad consuetas precationes: multip licare Caelitum inuocationem, afflictationem corpusculi sui: curare etiam sacerdotum oppidanorum sacrificia, pecuniola in hanc rem collata, quae ex viatico suo reliqua erat: idque eo libentius, quod caeteroqui nemine stipem conferente, raro illi sacrifi cabant. Nihil ex quopiam priuatim accipere: ex pub lieo victitare perparce: vbique cauere, ne quid in se sociisue appareret, vnde quisquam secus affici posset: pueros et litterarum et pietatis quotidie elementa docere: quos
<pb id='s270' n='270'/>
iubebat, quae in schola e catechesi didicerant, domi tradere suis. Inter quae cum litterae ab Quae sitoribus acres, et grauissima quaeque pertina cibus comminantes perlatae essent, tum acrius ille in stare; ex vna parte grauitatem sceleris exaggerare priuatim ac publice; ex altera summa comitate agere: captare hominum voluntates, animum facere, veniam vltro petentibus polliceri. Denique cum seueritas inde Praesidum summorum premeret, hinc administri lenitas demul ceret; illa compelleret, haec alliceret; ea salubris tanquam vini oleique mistura vlcera nonnullorum rupit, quorum deinde opera ad caeteros curandos effi cax fuit. Horum enim, qui iam se aperuerant, primos quosque, auctoritatisque inter suos grauissimae cum sibi Rodericius de industria ben ignitate ac beneficiis adiunxisset, iubebat eos, qui in dissimu latione perstabant, hortari, vt exemplum ipsorum intuiti, parisque veniae sumpta spe, ingenue se candideque proderent: eoque maxime pacto quadringenti demum errores confessi poenae se obedienter subiecere Nec superesse quisquam praeterea credebatur. His omnibus rite expiatis ad gratias diuinae pietati agen das solennem Pater supplicationem instituit: in qua cuncti cum consueto notatorum, et poenitentiae habitu Caelites de more inuo cantes processere. At deinceps in concionibus magnitudinem beneficij, commissi grauitatem, haereticorum mendacia et fraudes ponebat eis ante oculos: hortabaturque vt Romano Pontifici Romanaeque Ecclesiae, cum qua haeresis nulla potest consistere, se ob sequentes omnino praeberent. Quae illi maximis cum doloris argumentis ex cipiebant: et ad Alexandrinum legatos misere, qui et pro leuitate, quam iniun xerat, poenae gratias agerent, et rogarent, vt P. Christophorum diu apud ipsos esse <note>15 Industria et obedientia Rodericij</note> vellet. Quae fuit causa, cur, tametsi primo mense id, cuius gratia venerat, exegisset, tribus de in ceps mensibus sub sistere eum Cardinalis iuberet mali fibris stirpitus euellendis, veritatique firmandae. Nec quidquam repugnauit sacerdos obe diens, imo ad Lainium scribens, nunquam se petiturum confirmat, vt inde abire liceat, etiam si tota vita manendum sit, cum certo sciat, id sibi esse optimum, quod sanctae obedientiae sit maxime consentaneum; nec vspiam deesse posse, quod agat, cum satis magnum negotium sit obedire. Quae dixit propterea quod initio, post quaestiones ab solutas haereticorum, oppidanis inter heb domadam prope omnibus ad rusticos labores digressis, reliqui nulli fiebant, cum quibus vel priuatim, vel publice negotia animarum ageret. Simul vero manendum sibi intellexit, sagaciter in quo bene in du striam occuparet, inuenit. Pueros qui in schola eru diebantur, distribuerat bifariam, et alterum coetum comititradebat, vt per vnam oppidi ductaret partem: alterum per alteram partem ductabat ipse. Procedebant ordine bini pueri rudimenta Christianae sapientiae decantantes: tum, vbi ad locum ventum erat, vbi nonnulla virorum aut mulierum esset celebritas, consistebant: iube bantque eos duces aliqua ex magis cognitu necessariis voce clara saepius pronun ciare, quo auditorum animis insiderent. Id ante meridiem, cum pueri e ludo mittebantur, quotidie per horae aut paulo amplius spatium fiebat: quo studio factum est, vt nihil toto oppido notius, et omnium in ore frequentius, quam legis diuinae carmen esset. Vesperiaute iidem praelata cruce Caelitibus supplicantes ex Litaniarum formula ducebantur: cui et Litania Deiparae sabbatis addebatur: postque circumitum oppidum reuersi in templum solenni precatione eam dem caeli Reginam matremque miseri cordiae modulatis vocibus salutabant. Dominicis vero festisque aliis diebus, praeter concionem matutinam, et pomeridianam catechisini explicationem, vniuersum populum Pater in supplicationem ducebat, ea praesertim causa, vt (quod haeretici ante detesta bantur) beatos caeli in colas venerari precarique supplices consuescerent. Inter haec tollendis dissidiis, componendis litibus, foenebribus lucris, item flagitiis amoliendis; postremo sacerdotibus ac pastoribus verbo exemploque instituendis accurate institit. Morem induxit, vt vulgo omnes, ante quam ad agrestia exirent opera, diuino sacrificio, quod id circo sub auroram ip semet faciebat, diebus singulis interessent. Qui pulcherrimus iuxta ac saluberrimus mos vt in posterum permaneret, e pecunia mulctatitia, quam locupletioribus haereticorum Quaesitores imposuerant, perpetuum comparauit vectigal in sacerdotis stipendium, vt esset quotidie, qui primo diluculo sacrifi caret; ac preces ad impetran dam ciuitati in religionis castitate perseu erantiam fierent. Itemque vt primo quoque cuiusque mensis Dominico die cunctus in supplicationem populus duceretur, et res diuina perageretur cum propria S. Petri inuo catione: denique vt coactae in vnum multitudini, quae Quaesitores, siue in poenam, siue ad profectum ab solutis iniun xerant, clara voce recitarentur ex tabella, quae etiam ad memoriam asseduam affixa in templo prostabat. Ex eadem pecunia per probatum ciuem (nam Pater non attingebat) et noso comium lectis, caeteraque supellectile inctructum est, et tenuissimi cuiusqua inopia subleuata, summopere laetis omnibus errores suos tam <note>16</note> solerter et integre in publicam verti salutem. Tales inter vrbanas curas inter dum etiam in proximos pagos magno animarum bono excurrit. Insignis fuit matris et quatuor filiarum placatio, quarum inexpugnabilis habebatur duritia, vt quae nunquam potuerat emolliri, quamuis interfector filij ac fratris earum longum iam tempus in triremi poenas daret. Nec paruo stetit victoria Rodericio. Ante vnam sororum tres ipsas perseuerauit horas demissus in genua, per Christi Iesu amorem orans et obsecrans, vt placari vellet. Quae sacer dotis constantia peruicaciam muliebrem ita vicit, vt non tabulis modo publicis rite pacem sanxerint; sed et Poenitentiae et Eucharistiae ab eodem Sacramenta susceperint, quo sua ipsis peccata Deus, ac priuatim odij pertina ciam condonaret Quod haud dubie recte petentibus praestitit ille, qui in clementia erga homines nostra praeiu dicium constituit ac modum pietatis erga nos suae. Per hanc sedulitatem Vulturariae, circaque restituta excultaque religione, conciliatis inter se, et cum Deo et Ecclesia ciuibus; cum damnatis magna ex parte poenarum gratiam impetrasset, multa etiam commoda ab Vincentio Carraffa oppidi Domino, et a Praefecto Apuliae, quem Proregem vocant, ciuitati curasset; et ob eas res vt pater, vt Apostolus mire ab omnibus et amaretur et coleretur, vna re percellebat omnium animos, cum profectionis mentionem faceret. Id aures nullius ferre poterant, nisi forte forensis
<pb id='s271' n='271'/>
scribae, qui conquestus erat, iam litibus sublatis, se stare non posse. Nec cessabant pignora suae caritatis munuscula obtrudere: maximeque institere, vt ad reficien das saltem vestes, quae detritae et lacerae erant, stipem acciperet. Sed omnia Pater grate remisit: proque mercedis auctario quaestum illum et ornatum paupertatis duxit. Demum pollicitus ad solatium concionatorem in proxima veris ieiunia de Societate venturum, vno etiam sacerdotum, optimo viro relicto, qui puerilem catechesim cum lustratione illa oppidi quotidiana perse queretur; summo omnium concursu et dolore, atque adeo ploratu, mulierum maxime ac puerorum, cum Alexandrini Cardinalis, ac ne eius quidem satis volentis permissu Lainius reuocaret, praecipiti iam in occasum anno Romam discessit.</p>
<p><note>17 Prouinciarum Italia status.</note> Inter haec Collegiorum per Italiam hic status erat. Quatuor erant, si adnumeres Siciliam, in Italia extra Romam prouinciae. Hetruriam, cum discessit Roma Lainius in Galliam, Ribadeneira administrabat, Neapolim Salmeron, Siciliam Domeneccus, Longobardiam Palmius: isque vnus hoc etiam anno, ac deinceps suam prouinciam rexit. Ribadeneira in Siciliam Domenecci loco, qui in Hispaniam Valentini Collegij causa excurrit, cum Commissarij potestate misso, Salmerone Romam primum, ac dein Tridentum profecto, Hetruria ac Neapolis a P. Borgia commissario Italiae, et Madridio, qui vnus ex Assistentibus Romae supererat, regebantur. Oliuerius Manaraeus, qui Collegio Lauretano in devsque ab eius ortu praesuerat; et Maceratensis, quod Angelus Douiti s regebat, Superin ???en dens erat, in Galliam, vt post referam, commissarius ire iussus, Leonettum Clauonium habuit successorem; et Leonetto in Foroliuiensis Collegij administratione Hortensius Androsius successit, Curtij et Fuluij, qui Ferrariensi praeerat, frater. Perusini Ioanne Nicolao, vt studia Theo logiae ab solueret, Romam accito, Rector Annibal Firmanus constitutus, et Florentini Ioannes Baptista Peruscus pro Caruaiale, qui cum Benedicto Palmio Medio lanum abiit. Senense Rubiola obtinuit. Senis rerum omnium inopia Sodales conflicta bantur, vt saepe ostiatim victui necessaria emen dicarent: mox vero Emmanuelis a Monte Maiore concionibus excitata ciuium pietas, vltro multa de sua tenuitate (nondum enim ex belli clade recreata ciuitas erat) coepit sub mittere.</p>
<p><note>18 Patris Emerij res Maceratae gestae.</note> Maceratae rem diuinam, et studia ciuitatis adeo promouit concionibus suis Emerius, vt in exemplum emen datae ciuitatis finitimas inter celebraretur. Concionis frequentiam Collegij templum cum haud caperet, ad S. Francisci iussu Prolegati traductus est. Eo cohortante mulieb rium vestimentorum lata lege coercitus luxus. Iurandi temeritas maxim opere tem perata. Institutae Sanctissimum Sacramentum singulis mensibus frequen tantium duae Sodalitates, virorum vna, altera feminarum: eademque forma in stitutae in oppido S. Lupidij Firmanae dioeceseos: quo missu Prolegati Emerius ad paces quasdam concilian das profectus, complura vltra eas, e re pietatis curauit. Potro Legati Prolegatique, et omnium ciuium egregia erga Collegium benignitas erat. Semel etiam inuenta in cubiculo Patris Rectoris bonae pecuniae summa sudario lo inuolutaince vnquan cognitum vnde esset.</p>
<p><note>19 Eleomorae Toletane mors.</note> Collegio Florentino Eleonora Toletana Ducis vxor ducenûm aureorum vectigal annuum in exitu anni proximi moriens legauit: proque ea (tametsi Collegium firmamentis longe infranecessitatem munierat) tamen, quia templum ac domum tradendam curarat; et id, quod dixi, vectigal legarat, quae pro fun datoribus solennes sunt, cunctam per Societarem factae preces. Adstitit morienti Franciscus Strada, tum que eam ad bonam migrationem, tum Ducem Cosmum ad bene ferendam duorum filiorum et coniugis mortem plurimum iuuit.</p>
<p><note>20 Montis Politiant Collegium dissoluitur.</note> Hîcerat Collegiorum Hetruriae status, cum id, quod in choatum erat in monte Politiano, tandem solutum est. Missi erant multi magnae auctoritatis Patres, qui agendo dicendoque diffi cultates laxare conarentur: interque caeteros Ricciardus Ceruinus ierat iam sacerdos, si forte pro sua suorumque existimatione con cionibus publicis et morum grauitate quid quam proficcret; sed paulo, quam caeteri, meliore euentu nauarat operam. Tam multa ibi perferenda erant, vt iucunde Natalis non id Collegium, sed domum Probationis vocaret. Quibus rebus Lainius cognitis, cum et nouis quotidie deformari male dictis, et peti in sidiis Dei famulos audiret: nec quidquam ad vitam to lerandam conterri, adeo vt nisi Paulus Caudius Rector Patauio centum minimum quotannis aureos nummos ele emosynae nomine e re sua familiari, quam alioqui Romano Collegio dedicarat, ad se transferri iu ssisset. vltim ae necessitati succum bendum fuisset; ad haec et domicilij vsum ab Sodalitate Grandium ereptum: tandem ad Candium scribit, vti ciuitatis Moderatoribus eas calamitates denunciet, submisseque roget, tectum ac victum, sine quibus vita non ducitur, negare sibi ne velint, sed ad se quoque suae riuulum pietatis permanare sinant: quando quidem ab ipsis aduocati, in eorum commmoda, siquid conferre possent, nihil essent in commodi, nihil laboris declinaturi. Ad quae illi responderunt, publico ciuitatis totius con cilio stipen dium publici praeceptoris Collegio ereptum: Patrumque causa insuper decretum factum, ne posthac gymnasium ciuitatis Presbyteris aut Fratribus traderetur. Haec communi sancita concilio ab se tolli non posse: fieri autem posse, vt, si concilium iterum ea super re ciuitatis haberetur, comuni auctoritate abrogarentur. Caeterum nihil vnquam, cum haec mitio anni gesta essent, praeterea moliti sunt, nec vlla ex parte rebus Collegij melius factum est. Itaque Lainius Polancum, quid consilij capiendum, venien dum ne ad extrema, et remouendum Collegium esset, deliberare iubet. Polancus rem coram Deo tractans, <note>21 Quanta deliberatione Collegium remotum.</note> multumque diuina luce implorata, ex cogitatis pro vtra que parte rationibus, iisdemque inter se collatis et expensis, sententiam fert eamque sententiam vna cum causis perscriptam Lainio ostendit. Quae omnia manu ipsius Polanci scripta, quoniam ad meas peruenere manus, plurimum pertinere ad rem totam penitus cognoscen dam sum arbitratus, si in hanc narrationem cum fide in sererentur. Quae rationes, inquit, suadent Collegium a Monte Politiano minime remoueri debere, sunt hae. Primum, non vi detur ex empli boni coeptum opus omittere: sermonumque materia praeberetur. Secundo, cum
<pb id='s272' n='272'/>
inciderint illae calumniae praesertim contra Rectorem Gambarum, videri posset culpa Societatis factum, vt illic ipsa tam parui aestimaretur. Tertio, quidam amici, ac pij ciuium peraegre id ferrent: fructus etiam impediretur, qui in stituem da in scholis iuuentute, habendis concionibus, et audien dis confe ssionibus ferri posset, cum ciuitas sit praestantium ingeniorum ferax. Quarto, sunt quidam Marcelli Pontificis nepotes: quibus dolor haud dubie magnus inureretur. Praeterea Ducis Hetruriae, et Cardinalis Politiani habenda est ratio. Quinto, domicilium loco opportuno atque amoeno est. Sexto, non parua facta est im pensa in hortum domumque et nonninil iam certi legatum est; et ager attributus, qui fuerat derelictorum. Postremo, id curare daemon vehementer videtur, vt Collegium hoc so luatur: ideo non decet eius voluntati ob secundare. <note>22</note> At ex altera parte multa tollendum suaden. In primis neque scholis, neque concionibus, neque confessionibus quidquam profectum est tale, quod operaepretium sit: nec est cur prudenter speretur posthac profectum iri. Deinde ad victum nihil suppeditat, sed aliunde sub mitti, ad sustinendos, qui ibi sunt, alimenta necesse est: nec apparet, vnde aliquando iusta Collegium fun damenta sit habiturum. Tertio, domicilium perincommodum est, nisi aedificetur: sique impensa aedificando fiat, non in proprio, sed sed in alieno solo fit. Quarto, into leranda est seruitus, qua affert Sodalitas Grandium: quibus nisi obsequaris, offendes: si ob (equaris, domicilij Religiosi, secessusque disciplina teneri nequit: et multa indigna feras. Quinto, Societas operarios pro messe habet paucos: itaque ea copia, quam habet, praestat vti, vbi fructuose labor ponatur: et in praecipuis vrbibus, quae materiam industriae praebeant. Sexto, eaedem hîc causae sunt, quae ad Eugubinum et Argentense Collegia destruenda fuere, et grauiores. Igitur quem ad modum in iis tollen dis nulla consecuta est offensio, ita hîc nihil magnopere futurum spes est; praesertim si pauca illa, quae iam posisdentur, ibidem pie distribuantur. Postrem o, haberi ferrique Collegium ita despectum, ita fructuum expers, ita oppressum, totque obiectum rebus indignis, ne quaquam est nominis et exempli boni. Haec vtramque in partem ita cum habeant, Primum, inquit, mihi videtur id Collegium inde auo candum, nisi duo summoue antur in commoda, seruitus domicilij, et inopia alimen torum. Deinde censeo ad Franciscum Stradam scribendum Florentiam, vt agat cum Duce, edoceatque quemadmodum in Montem Politianum Societas profectae sit, quid ibi gesserit, quo pacto sit habita. Idem curetur apud Cardinalem Politianum; et, nisi per hoc studium curamque in commoda illa duo summ oueantur, venia postuletur amouendi Collegij. Praeterea modus ac ratio abeundi esse talis poterit. Scribatur epistola ad Rectorem, quae ciuitati ac Sodalitati Grandium ostendatur: in qua causae recenseantur, cur illuc missum Collegium sit, cur reuo cetur: et iubeatur Rector cum Sociis in loca, quae nominabuntur, concedere, distributis in pauperes ac pias causas omnibus, quae mouentia possident, eo secum dumtaxat ab lato, quod in via nece ssarium sit. Postremo, si ciuitas vel Sodalitas Grandium duo illa im pedimenta spondeant amolituros, ac tempus, dum scribant, postulent, licebit nostris sub sistere, quoad rescribatur. Haec Lainius cum probasset, impetrata <note>23 Lainij epistola de Collegio Montis Politiani.</note> ab Duce et Cardinali venia; ad monito etiam Spinello Bencio Montis Politiani Episcopo, qui Tridenti aderat, ad Paulum Candium episto lam dictauit his verbis: Cum ego Collegij istius pridem statum anima duerterim, mensesque complures, et aliquot annos expectarim, si forte alium res cursum iniret; nulla in melius conuersione perspecta, existimaui fortasse haud placere Deo, vt Societas nostra in Monte Politiano permaneat; potiusque ad aliquod ex tam multis, quae in Italia extraque Italiam offeruntur, Collegia vertere operam suam debere: vbi cum sit maior ad laborandum cum fructu in diuinae maiestatis obsequium praeparatio. est pariter aliquod iustius debitumque magis officium, publicis priuatisque eorum studiis, qui no stram ex quirunt operam, respondendi. Itaque decreui penitus remouere initium illud Collegij, quod egoipse istuc misi, curauique vt ad huc maneret. Veniam igitur bonam petes a Magistratibus ciuitatis, memorans me flagitatione eorum, qui id ex me per litteras, coramque per suos ciues conten derunt, ad ductu, vt ali quot e nostris fratribus suam in vrbem mitterem, quo scholis aliisque consuetis Societati nostrae muneribus publicae vtilitati im penderent sese, ciuitate ad Sociorum alimenta stipendium, quod Praeceptori ex publico pendebatur, et quasdam nonnullarum Sodalitatum eleemosynas offerente: cui postea visum est in alios vsus conuertere, quod Collegio sustinen do fuerat assignatum: ita vt haud mediocria fuissent to leranda, nisi inopiae vestrae subleuandae magno Romani Collegij in commodo bona sub missa esset pecuniae summa. Et quoniam hanc rem neque decere, neque Deo gratam ducimus: nec alia se probabilis osten dit via, per quam prouehires, et numerus eorum, quos minima Societatis Collegia requirunt, ali possit: ad haec neque talis extat spiritualis vtilitas, quae compensare incommoda haec videatur, visum est mihi ad alia vos transferre loca, vti Roma ad monebimini. Illud quidem persua sum habemus, multis ciuium pot us facultatem, quam voluntatem deesse ad id praestandum, quod Collegij vsus requireret. Qua de voluntate omnibus vniuerse gratias ages, et iis potissimum, qui sungulariter se beneuo los ac beneficos praebuere, profitens, qua re possimus, quamuis Collegium in Monte Politiano minime sit, in Vrbe extraque eam perlibenter eo rum ratio nibus seruituros. Bona attributa Collegio, quae infantium derelictorum erant, eorum curae, ad quos pertinebit, relinquito: alia, siquae extant, persoluto aere alieno, distri buito in egentes. Tum illud magnopere prouidens, nequid sanctae vinculum caritatis laxetur, discedito, quo Roma iubeheris, pro mequeora. Tridenti. Decimo Kalendas Maias, anno salutis MD.LXIII. His litteris VIII. Kaleudas Iunias acceptis, visum est Candio inprimis Sodalitate Grandium ad monere: postridieque coactis litteras ipsas Lainij tradit. Quae cum publice recita rentur, ita plerosque abeundi mentio perculit commouitque, vt lacrymas non tenuerint. Itaque protinus quatuor e primis sui corporis nominant, qui cum Magistratu ciuitatis, et cum quibus videatur, de retinendo Collegio quam accuratissime agant. Excitata sunt non amicorum modo, sed multorum praeterea, qui consopiti videbantur, studia: nec parum angebat
<pb id='s273' n='273'/>
sparsa sama Collegiorum, quae a praecipuis vrbibus expete bantur, eiusque quod testamento iusserat Mantuae condi Hercules Cardinalis Gonzaga: quodque tantopere Cardinalis Borromaeus laborabat, vt Medio lani institueretur. Igitur concilium publicum fit, in eoque ciues octo designantur; qui <note>24 Quomodo discedendum e Monte Politiano.</note> rem Collegij procurent. Interim Candius Roma accipit a Borgia litteras, et mandata, quo quemque Sociorum mittat; vtque e supellectili et facultatula domestica primum iis, qui donarunt, si volent accipere, quae donata sunt, reddant: reliqua autem trium e primoribus ciuium arbitrio, corumdemque manu in pauperes erogent; tum, secum omnino nihil praeter vestitum, et aliquid viatici auchentes, quanta possunt humilitate et caritate maxima, nullam necre tinentes, net prae se ferentes rerum praeteritarum memoriam, ab scedant. Vsque ad extremum Iunij praestolati cum Procuratores Collegij nihil expe dissent, magno sui relicto desiderio, et fere in omnibus (vt est natura hominum, qui bona, quae neglexere praesentia, dolent amissa) insigni moerore excesserunt. Hunc habuit exitum Collegium Montis Politiani a Lainio inchoatum Vicario, ac septem prope annis inter difficultates maximas haud plane frustra sustentatum. Ex multis laboribus, vias mihi inenarra biles diuinae prouidentiae contemp lanti commodum extitisse illud prae caeteris non poenitendum videtur, quod per eam stationem Deus Robertum Bellarminium ad Societatis, totiusque Ecelesiae vsum tantum ac decus in lucem protulit. <note>25 Diuina animaduersio in auctorem insamie Collegii Politiani.</note> Triennio, postquam Patres ex Monte Politiano discesserant, memorabilis in ea vrbe res contigit, quam tametsi alieno tempore, quia locus postulat, hîc adscribam. Quidam ciuium satis antea bene ab re domestica constitutus post ingentem calamitatum seriem eo demum ad ductus est, vt copmplures dies praeter omnem vim naturae trahens misere animam, nullum inueniret saeuissimae mortis finem. Quo malo ad animi sui curam per Dei bonitatem conuersus; intelligensque supplicium id sibi diuinitus immissum, acciri iubet multos e eiuibus: in quibus fuere Curtius Taurusius frater Ioannis Mariae Taurusij postea Cardinalis, Vincentius Bellarminius Roberti Bellarminij item postea Cardinalis pater, Ioannes Hieronymus Bellarminius Abbas, Ioannes Hercules Minatus, Alexander Burattus, alij. His omnibus lecto circumfusis moribundus summo cum doloris sensu intermortuis singultibus haec palam profitetur: Ego, miser ac perditus is fui, qui habitu hominis Iesuitae ementito ad infamiam Patribus conflan dam, vt cogerentur Monte Politiano abire, quod proh dolor!accidit; quasi vnus ex iis furtim noctu meretricis domm ingressus sum: vnde iniqua dissipata in Patres in famia est: et propter hoc immane facinus euidenter sentio Deum esse, qui tanto in angore, vti videtis, detinet me; nec sinit mori. Iam igitur vobis coram omnibus aperio et confiteor indignissimum scelus meum: vosque obtestor, vt pro me Deum precemini, vt tantam iniuriam condonare mihi velit: damnumque ac detrimentum remittat, quod ego ex cessu illorum Patrum vniuerisae huic ciuitati peperi. Haec rite contestatus non multô post omnibus admirantibus, tanquam solutis, quae ad id tenerent, vin culis e vita migrauit XV. Kalendas Septembris anno Domini MD.LXVI. Compleuit subito haec fama ciuitatem, hodieque perseuerat. Rem autem omnem idoneis sub scriptam testibus, riteque firmatam ego vidi: vbi etiam testatum reperi, alios ferme omnes, qui infamiae Patrum auctores fuerant, miscre periisse. Quibus perspectis rebus <note>26</note> pia ciuitas, in credibile memoratu est, quam postea saepe, quam enixe Collegium repetierit. Tandem cum haec primum scriberem anno MDCV. Claudius Aquauiua Praepositus Generalis, vbi domicilium reditusque in promptu essent, missurum spoponderat: remque ita prae caeteris Taurusius Cardinalis vrgebat, vt haec vna seni optimo reliqua cura videretur esse; nec alia causa, quare vitae spatium longius adamaret.</p>
<p><note>27</note> Inter haec publicae negotia pietatis strenue Bobadilla in Calabris procurauit. Is enim cum Epidauri diu sub stitisset, nec Collegij res procederet, nec posset quartanam, qua moleste iam diu vexabatur, excutere; reuersus in Italiam, aditisque multis vrbibus, et diuini verbi prae dicatione incensis a Guidone Sfortia Cardinali sanctae Florae in Calabriam missus, vt quaedam ibi quoque Siluestrinorum monasteria viseret, magnam et Melliti et Catanzarij Collegiorum Societatis cupiditatem excitauit: admissaque hoc tempore sunt, non tamen colonis frequentata, et Mellitense prorsus euanuit.</p>
<p>Ad id loci cuncta per Italiam, et ferme per Boreales oras Collegia ex Romano petebant altiores litteras; hoc primum anno, quem nunc exe quimur, cum adolescerent paulatim prouin cialia Collegia, Neapoli et Panormi coepta explicari Philosophia. Disceptabatur in Sicilia Messanae, an Catanae ea schola collo caretur: dumque vtraque vrbs certat, quia Ioan. Baptista Vanninus Foroliuien sis ad hancrem missus, Panormi agitabat vna cum plerisque eorum, qui destinati erant auditores; ne interim cessarent, his priuatim initio rudimenta Philosophiae, dein publice quoque coepit exponere. Domicilia huius prouin ciae vna Domeneccus Prouincialis ex Hispania reuersus, et Ribadeneita Commissarius circumenntes or dinauerunt. Ribadeneira quaedam de obedientiae virtute praecepta solebat inter alia eircum ferre: quae Sociis <note>28 B. Ignatius quid de obedientia sentiret.</note> vbi que exponens, testamentum B. Ignatij appellabat. Ea, quoniam suo loco prodita non sunt, hîc reponi non erit alienum. Quippe anno, qui supremum eius vitae praecessit, B. Pater cum doctum ac strenuum alioqui sacerdotem, sed in rebus agendis suae tenacem sententiae nequidquam conatus caritate solertiaque multiplici ad obedientiae docilitatem adducere, tandem indo mabilem Sociorum albo erasisset quanquam saepe alias tam multa de obedientia, et in Constitutionibus, et in Epistola ad Socios Lusitanos, et in omni sermone tradiderat; tame quasi rem integram tractaturus, aduo cato ad se P. Ioanne Philippo Vito, qui Polancum Secretarium in scribendis epistolis adiuuabat, Adesdum, inquit, excipe: restatum volo Societati sit de obedientia quid mihi animo se derit. Continuoque haec dictauit Hispanice: quae nos, quo vernacula vis quam minimum immutetur, ita vertemus, vt verbis verba Religiosa potius, quam Latina curemus reddere.</p>
<p><note>29</note> Primum. In Religionis ingressu, vel post quam eam ingressus sum, debeo omnino et in omnes
<pb id='s274' n='274'/>
partes coram Deo Domino nostro, coramque Praeside meo resignatus esse (resignatio autem Religiosis viris est certa et liberalis voluntas, qua inferiores omnino permittunt sese ac tradunt potestati arbitrioque regentium.)</p>
<p>Secundo. Debeo optare, vt ab eo Praeside regar ac ducar, qui ad iu dicij mei et intelligentiae ab negationem intentus sit.</p>
<p>Tertio. Debeo cunctis in rebus, vnde peccatum absit, voluntatem eiusdem Praesidis, et non meam sequi.</p>
<p>Quarto. Triplex est obediendi modus. Vnus, cum ex virtute obedientiae iubeor, ac bonus est. Alter, cum proponitur solum vt id agam vel illud (hoc est, ita parata est ad obtem perandum voluntas, vt non expectet praeceptum) isque est melior. Postremus, cum quid efficio ex aliquo tantum signo cognita voluntate Praesidis, quamuis neciubeat, nec proponat, isque est longe optimus (nempe, vt qui obediendi alacritate nec imperij summi necessi tatem, nec mandati denun ciationem expectat.)</p>
<p>Quinto. Nullam debeo rationem habere, num qui mihi praeest, maximus sit, an mediocris, an minimus: verum mea omnis deuotio obedientiae esse debet, propterea quod locum Dei teneat. Nam ea distinctio obedientiae vim perdit.</p>
<p><note>30</note> Sexto. Cum opinione aut iudicio meo id, quod Praeses mihi niungit, contra conscientiam meam, aut peccatum videtur esse; et Praesidi contra videtur, debeo ei credere, vbi clara ratio non repugnat. Quod si id a me nequeo impetrare, certe debeo meo iudicio meaque sententia ab dicata, rem permittere iudicio ac deliberationi vnius aut duorum aut trium. Huc vero nisi perueniam, longe ab sum a perfectione, et partibus iis, quae in homine re ipsa religioso desiderantur.</p>
<p>Septimo. Denique debeo non esse meus, sed eius, qui creanit me, et qui locum illius teneat: vt quem ad modum pilula cerae duci se sinit, ita ego tractari me ducique sinam, vel in scribendis recipien disque litteris, vel in allo quen dis hominibus his aut illis: deuotionem in eo, quod mihi mandatur, meam omnem reponens.</p>
<p>Octauo. Debeo habere me perinde vt cadauer, cui nec voluntas, nec intelligentia su best. Dein de velut paruula effigies Crucifixi, quae sine vlla difficultate verti se quam cunque in partem sinit. Postrecmo debeo me fingere quasi baculum in manu senis, quem, vbi voluerit, et vbi commodum ei sit, ponat. Ita debeo ego paratus esse, vt Religioni vsui sim, et obsequar quamcunque rem mihi mandarit.</p>
<p>Nono. Nec petere, nec rogare ex Moderatore debeo, vt me in haec vel illa mitrat loca, vt huic aliiuc praeficiat muneri. Verum cogitationes meas aut volun tates proponere; propositasque humi abiicere, iu dicio omni, atque integra deman dandi porestate relicta Moderatori: vt quod censuerit ille, quodque mandauerit, pro optimo iudicem atque habeam.</p>
<p>Decimo. Tamen in leuibus ac bonis rebus licuerit veniam petere, vt sacras stationes obeundi, aut ali quid benesicij petendi, et quae similia sunt, animo ita comparato, vt quod concessum negatumue fuerit, id praestare censeatur.</p>
<p><note>31 Obedientia in paupertate qualis requiratur.</note> Vndecimo. Item in paupertate nihil habens ducensque meum, debeo proponere animo in omnibus, quae ad vsum mihi conceduntur, esse me vestitum atque ornatum non secus ac statuam quampiam, quae, quando cunque et quacun que, de causa suus eiamictus detrahatur, nullo modo, reluctatur. Talia praecepta cum Ribadeneira proponeret, ingenti omnes alacritate, atque adeo veneratione, vt sacras quasdam B. Patris reliquias amplexi, tametsi currebant, tamen haud paulum ad incitandum gradum et conatus et hilaritatis ad didere.</p>
<p><note>32 Dei benignitas erga Bononiense Collegium.</note> Prouincia Longobardiae diuinam benignitatem multis modis experta hoc anno est. Bononiae cum aliquot ante annis caritas annonae saeuisset, et hoc etiam anno summa in opia grassaretur, ita saepe Collegium prope necessitate supremam fuit, vt dato ad examen conscientiae, quou pran dium antece dit, signo, non semel domi nihil ad soluendum ie iunium esset: et tamen semper, ante quam solenne examinis euolueretur spatium, Deus famulis suis escam in tempore opportuno submisit; quod et superioribus accidisse annis non semel <note>33 Francisci Palmij in Deo fiducia, in homines benignitas.</note> scriptum reperi. Qua liberalitate videtur erga id Collegium Deus prae cipue vsus propter egregias virtutes Francisci Palmij Rectoris cum caeteras, tum duas in primis. Altera erat insignis in Deo fiducia: altera erga homines mire prompta benignitas. Praeteribant Bononia de Societate Collegiorum saepe iustorum familiae, vt hoc ipso anno manipulus duûm et viginti Roma in Germaniam euntium aduenit. Eos Franciscus, quamuis domi summae, omnium rerum angustiae essent, tamen vultu non solum bono, sed et incredi bili excipiebat laetitia; ac pro Religiosa caritate hospitaliter habebat. Quod si quem calceis, sive stibus, si viatico vidisset in digere (quod non raro vsu veniebat, iis praesertim, qui Romam e Septemtrionis petentes partibus, viae longin quitate, rebus iam prope nudi omnibus Bononiam attingebant) non ferebat pium Patris pectus, vt auerteret oculos, et dissimularet videre; sed ita viscera eius commouebantur, vt quidquid in se esset, quidquid corradere posset opis. id omne afferre propemodum cogeretur. Ita prompta in hospites Francisci Palmij Rectoris benignitas diuinam inuitabat in <note>34 Benedictus Palmius succurrit pauperibus Bononia.</note> suos. Porro germanus eius eodem tempore Benedictus Prouincialis leuamentum publicis malis inuenit. Egit cum Campegio Episcopo priuatim, egit cum populo inter magni ieiunij conciones, vt inopi turbae virorum aeque ac feminarum receptacula certa destinarentur; vbi et necessariis vitae sub sidiis Christiana eos pietas su stineret, et ipsi interim vtili quopiam exer cerentur opere. Id non modo inopiae, sed plurimorum etiam criminum ex vaga desidia remedium fore. Rem ita persuasit, vt ipso magni Paschatis die post solennes supplicatio nes ingens inopum vis in tectum ei negotio destinatum in ducta sit.</p>
<p><note>35 Mediolanum abit ad inchoandum Collegium.</note> His et huiusinodi laboribus Benedictus Bononiensium pietari seruiebat, cum litterae ab sancto Cardinali Borromaeo redduntur, per quas iubetur Medio lanum se et ad conciones, et ad Societatem introducen dam conferre. Duo pariter Pontificis Pij Quarti perlata sunt diplomata, vnum ad Senatum, alterum ad Gubernarorem Mediolanensem: quibus Pontifex
<pb id='s275' n='275'/>
vtrosque grauiter hortabatur ad rem Collegij suscipiendam. Incognita prope erat Mediolani vsque ad eam diem Societas. Quidam tamen e primoribus, qui eam peregre norant, maximopere ex petebant. Die S. Ioannis Baptistae natali Benedictus cum P. Iacobo Caruaiale natione Hispano Mediolanum ingressus ad aedes Borromaei Cardinalis diuertit: in quibus cum picta quaedam et ficta Iesu nomina anim aduertisset, quod non facile extra sacra tecta tum temporis inuenire erat; magna voluptate repletus est, conuenientissime, et tanquam futura praesignifi cante Deo factum interpretans, vt Societarem Iesu ita insignita domus primum exciperet: et Mediolani collocaret familia ea, quae praecipuo studio sanctissimum lesu nomen venera retur. Haud procul inde aberat coeno bium virginum, cui a S. Martha nomen. <note>36 Vaticinium Archangela Panicarola de Societate.</note> Ad sacram eius coenobij aedem Pater cum sacrificatum adisset, quod rem ibi sacram in signi munditie procurari cognouerat; narrauit Maria Arconata virginum illarum Antistita, vixisse olim in eo coenobio praestanti sanctitate feminam Archangelam Panicarolam, quam vulgo iam beatam Archangelam vocitabant. eique pro sanctae Ecclesiae bono, et publicorum morum emen datione Deum multum oranti diuinitus praemonstratum, orituram Societatem Iesu, cuius sacer dotes nouorum instar Aposto lorum in totius terrarum orbis ad Deum conuersione nauaturi operam essent: tandem et venturam Mediolanum, et miro toti ciuitati Solatio ac bono futuram: quod vti quam primum fieret, addebat Maria quotidie suo iussu quinos ab virginibus psalmos, et quasdam no minis Iesu preculas pronun ciari. Haec audiens Palmius, interque caetera id quoque haud sine Numine factum reputans. vt ex tanta sacrarum aedium multitudine, quibus Mediolanum abundat, in hoc potissimum coenobio sacrifici orum Societatis primae libationes Deo offerrentur, tanquam vellet apparere preces earum virginum au ditas, et eisdem primos fructus vt meritis maxime reddi, diuinae eius maiestati cordi esse negotium confidens cum optima <note>37</note> spe bonum anim um sumit. Et sane vbi in celebrata illa principis templi amplitudine cuncto Clero, et Senatu, et Gubernatore, tum innumerabili populo audientibus Euangelica tuba personuit; incredibilis simul vulgo pietas exarsit, simul Collegij quam primum videndi sitis. Amplius deinde annos tres ex eodem suggestu, ne diebus quidem sacrae inediae quadraginta intermittens, verba fecit cum omnium plausu, plurimorum ingenti profectu: cum praecipue conciliata sibi Cleri beneuolentia eum ad disciplinam dignam suo loco et ordine ita ex coluerit vt saepius sanctus Antistes et Cardinalis Botromaeus affirmarit, quae Mediolanensem agrum occupabant, siluas Palmij industria ac virtute ex cisas: cuius etiam monitu multum in Vicario inesse asseuerantis, sanctus Cardinalis, dum idoneum conquirit, Nicolaum Ormanettum <note>38 Mediolanensium ardor in Societate excipienda.</note> misit. Interim ita feruebant Collegij procurandi studia, vt ad Ioannem Thomam Cribellium (is procurator praecipuus erat) quem admodum ipsemet ad mirans litteris suis testatur, viceni, eoque plures quotidie adirent, varias, quibus primo quoque tempore confici res posset, ostendentes vias. adeo rei cupiditas vnumquemque sedulum procuratorem faciebar. Sed dum in domicilio conquiren do tempus in sumitur, quia S. Antonij templum ad Romanam portam, quod quam opportun issimum ducebatur, non libenter Landrianus Episcopus cedebat, in annum sequentem dilata est Sodalium profectio. Palmius au tem, vt liberior ad se aditus omnium paterer, in partem domus, quam Tullius Albone sius vir pius ac nobilis assiguauit, concessit. Hîc Euangelicum dum vrget opus, ab Duce Suessano Gubernatore, qui in oppido, cui nomen Varesio, triginta ab Mediolano milliariis penedepositus iacebat, trepide aduo catur. Sine mora, statim vt admonetur, nocte surgens in tempesta per disposicos equos aduolat, expiatoque sacra confessimque Duci panem <note>39</note> salutis impertit; confestimque praeter spem salus etiam corporis redire coepit. Quod beneficium Dux perpendens totum se P. Benedicto regendum forman dum que tradit, dicens illum inter animam suam ac Deum velle interpretem ac sequestrem esse. Quam ad vocem aeque prompto Ducis animo laetus, ac negotij grauitate solicitus Benedictus, vt qui satis norat bonam Reipublicae administrationem, atque populorum felicitatem inde magnam partem pendere, si idoncos animarum suarum rectores, qui publicas regunt res, nanciscantur; haesit nil certi respondens, sed Lainio rem omnem significauit, auxiliumque precum ipsius ac Societatis, et simul monita, quae se qui deberet, <note>40 Lainij monitu confessario Principis.</note> petiit. Lainius prudentiae Palmij caetera committens, monita dumtaxat tria proposuit. Primum, vt prudenter ageret ac leniter: ne bene coepta turbaret, coniiceretque in ea Principem, quae praestare non posset. Deinde nihil sibi gratiae, ad alienas res curandas sumeret. Postremo, si qua aduersus Principem ad se afferrentur, iis ne leuiter accommodaret fidem. Quod postremum ideo nimirum sapienter ad monuit, quod iuris iu stitiaeque dispensatio, seu praemia seu poenae distribuantur, vltra humanasopes est, ne priuatim ingrata sit iis, quorum cupi ditatibus non respondet. Inde propius factu est nihil, quam vt commoti perturbatione animi, suarumque studio rerum in errorem ab ducti perperam de Magistratuum actis iudicent, sermonesque et querimonias serant.</p>
<p><note>41 Germania prouincia in Austriam et Germaniam superiorem diuiditur.</note> Interim in Germaniae rebus ordinandis Natalis distinebatur industria, et quoniam Collegiorum crebescebat numerus: nec iam Canisius tot aliis pro religione curis, ac praesertim assiduo ad Augustanam concionem disserendi pressus onere, regendae toti prouinciae adamantino licet illo animo par esse poterat, eam Natalis diuisit in duas. Nicolao Lanoio, qui Ingolstadiensi Collegio praecrat, prouincia, quae Austria dicta est, regendam attribuit Viennae, Pragae, Tirnauiae Collegia complexam: Canisio Monachium, Ingolstadium, Oenipontum, et additam hoc anno Dilingam assignauit, Germaniae superioris nomine huic prouinciae relicto. In Lanoij locum Paulus Hoffaeus Vienna accitus, suffectus est Ingolstadij Rector, et Viennae profectus ex Italia Laurentius Magius solenni professione die sancti <note>42 Natalis pia solertia.</note> Laurentij emissa, praepplitus. Mirifice Natalis omnium sibi veluti filiorum parenti animos conciliabat, ea praesertim re, quod vniuersos ac singulos audiens tanta se et facilitate
<pb id='s276' n='276'/>
et aequabilitate caritatis ad summos aeque et infimos, et ad varia hominum ingenia accommodabat, vt quilibet se ei non modo notum, sed familiarem quoque et intimum esse certum haberet. Et animaduerterunt Germani Patres tam placide ab eo res geri, vt semper tranquillus et comis quasi aliud ageret, maximi momenti res perleui momento effectas daret: miraque solertia consolari moestos, addere animum fractioribus, incitare segnes; in summa consuetudines coeptas abolere, leges nouas inducere, et perfectae virtutis amore incendere omnes nosset.</p>
<p><note>43 Dilingani Collegij initia.</note> Instante Cardinali Augustano sub autumnum missi Roma aliquot Dilingam in Collegium, quod Cardinalis idem iam diu Societati dedicauerat. Ioannes Couillonius, cum e Tridentino Concilio abiret, iussis interim Collegio praeesse, et Latine conciones habere. Sed volumen insequens, cum absolutum plane Collegium, et publica etiam tradita Societati Academia est, prodet de eo pluribus.</p>
<p>Canisius cum alia multa suo ritu egregie, tum apud Caesarem, ne, vti a quibusdam rerum nouarum studiosis incitabatur. quaedam in rebus Concilij <note>44 Canisii praestans in Rem pub. meritum.</note> haud satis pro dignitate Apostolicae Sedis postularet, libere ac prospere gessit. Res fuit ad tranquillitatem Reipublicae totius Christianae magni momenti: et Roma cuncta, maximeque sanctus Cardinalis Borromaeus celebrauit: atque ipse Pontifex cum ex Cardinali Morono cognouisset, tanti fecit, vt adeuntem ad se Patrem Borgiam perbenigno amplexu exceperit, perhonorificis eas res verbis commendans. Quae res, quia pertinent ad studium religionis, vt constans ac liberum in Euangelico doctore, ita obsequens ac morigerum in optimo Imperatore declarandum, inuidendae posteritati non sunt. Instabant a Ferdinando quidam partim rerum nouarum studio, partim inconsulto zelo, vt apud Pontificem ac Tridentinos Patres vrgeret, vt nonnulla ad Concilium referrentur, quae Legati reiecerant, et referenda non iudicarant: vt assereretur Concilij libertas, nec ita potestati Pontificis subiungeretur: tum rigida emendatio morum Romae potissimum in capite ac membris Ecclesiae statueretur: vt Eucharistia promiscue laicis sub specie vtraque <note>45</note> in prouin ciis Caesareis, iremque sacerdotibus matrimonia permitterentur. Cupidissimo pacis ac religionis Principi ita fallaces doctores imposuerant, vt non modo nihil fraudis suspicaretur inesse in eiusmodi postulatis; sed potius iam induxisset in animum resarciendae religionis illam esse vnicam viam. Verum, vt pro rei grauitate, etiam Theologorum consensu comprobarentur, cum quosdam conuocasset, Canisium quoque accerisiit. Inter omnes statim absque discrepantia vlla conuenit, in quo Pontificis in Concilium minuebatur potestas, id nefas esse tentari, cum a Christo ipso Petrus ac sucoessores summa cum potestate essent Ecclesiae capita constituti. In aliis plerisque omnibus postulatis, vni erant Canisio omnium collegarum impetus sustinendi. Pertinaciter cum alia connitebantur, tum vtingens volumen, in quod petulanter, nullaque verecundia Principis Ecclesiae coaceruarant, exaggerateque contulerant, quae in Romana curia emendari volebant, Patribus Tridentinis obtru deretur. Quod vsque eo contendebant ferociter, vt appareret quodam etiam exterorum odio ad dolorem atque ignominiam inurendam Romanis agi. Ergo Canisius, cui certum erat nihil eam rem nisi ad foeda dissidia valituram, vbi frustra cum Theologis communiter ac singillatim rationum momenta, et auctoritatis suae pondus, demum etiam preces consumpsit, statuit ipsam aggredi arcem, et sententiam suam Caesari ipsi ponderoso commentario explicare. Iam illud elucubrarat, cum ratusali quanto plus acrimoniae roborisque in voce viua futurum, ad solum solus admissus, et pauca modeste praefatus, quibus et potestatem et veniam precabatur expromendi, quae ad vtriusque conscientiam pertinebant, in <note>46 Verba Canisii ad Caesarem de Conci???ii rebus.</note> haec verba disseruit: Tractabo potissimum duo: primum, quae mihi difficultates offerantur super grandi volumine, quod videtur Theologis hisce, Maiestatis tuae nomine ad vrgendam reformationis causam sanctae Synodo suggerendum: deinde quae videatur mihi ratio ac via hoctempore a tua Maiestate commodius ac felicius ad Synodu ac reformationem iuuandam iniri posse. Difficultates illae succurrunt. Primum, quod istud volumen non modo necessarium non est, sed etiam parum firmum ac solidum est, nempe congestum et coaceruarum ex tempore, a paucis, Et his minime idoneis ad tantam rem: quibus etiam ad recte iudicandum partim perturbationes ac studia quaedam immoderata, partim inscitia et imperitia rerum officium. Deinde haud quaquam decet Maiestatem tuam durius agere cum Vicario Christi, ad dictissimoque tibi Pontifice. Nam et animus eius offendi, et studium in reformatione instituta retardari posset. Qui cum promiserit in eam curam sese incubiturum, minime diffidendum est Summi Antisttis, et talis viri promissis; sed potius gratulari conatibus et fauere oportet. Ad haec quid dubij est, quin liber iste ven, <note>47</note> turus sit in manus doctorum hominum, nouasque lites et turbas creaturus, et causam Synodi satis alioqui afflictam oppressurus potius, quam subleuaturus? Vt cuiusque erunt ingenia ac studia, nouorum motuum causas arripient. Quis tum prohibebit hominum iudicia, et linguas, ne existiment et garriant communem Cesari morbum esse cum aduersariis Ecclesiae, qui perpetuo aduersus mores deprauatos vociferantur, quique leges dare, quam accipere malunt? et sua dum ingentia dissinulant videre vitia, Ecclesiasticis Magistratibus sine modo modestiaque obtrectant? Periculum praeterea est, ne studium hoc ex immodico zelo profectum non irritum solum omnino et cassum euadat; verum etiam aegrotos animos, qui in Romana curia essent sanandi, peius exasperet; cum animaduerterint se curiaeque suae, mores tam odiose indigneque perstringi, Cardinalibus leges imponi, Pontificem Concilio subiici, corrigendum, imminui auctoritatem Legatorum: postulari vt coetus priuati, et concilia ex, certis nationibus decernantur: suspectum reddi, Secretarium Concilij: arma demum praeberi turbulentis hominibus ad maiores in Synodo clamores ac motus excitandos. Itaque etiam atque, etiam formidandum est, ne mala siue Romae,
<pb id='s277' n='277'/>
siue Tridenti sanare dum volumus, grauiora efficiamus, praesertim in hoc publico quasi furore ruentium ad impium schisma populorum. Vides in quae inciderimus tempora: quo redacta sit apud complures gentes Sacrosanctae Apostolicae Sedis maiestas: quam vbique ad secessionem ruatur, ad contumaciam, ad defectionem ab obedientia Summo Pastori, Vicarioque Christi debita. Contra funestum hunc tartarei quasi torrentis impetum nisi eant boni, suasque opes opponant ij, quorum potestas et auctoritas summa est, sed potius incumbere eôdem si videantur; actum nimirum de religione, de humana etiam fide, de pace, de ipsa Republica est. Nulla sunt faciliora, Caesar, et salutaria magis consilia, quam quae ex constanti tua intimaque cum Pontifice ipso coniunctione proficiscentur. Quid? quod iam, et aliunde vidomus statum praesentium rerum ita incertum ac dubium ac turbulentum, vt vix sperare sinat Concilium diutinum fore? Inclinatas ego res nunquam velim videripraecipitasse. <note>48</note> Habenda est igitur ratio etiam temporis huius. Adextrernum si bene Ecclesiae volumus, si consultum Reipublicae cupimus, Princeps optime, et ad id audire sententias iuuet sapientum omnium, quotquot vspiam sant vacui nationum studijs, priuarisque rationibus liberi; nemo omnium profecto inuenietur, quin clamet haudquaquam tantum curandum, quid agant Romae alieni, quantum quid domi agant nostri; quos plus nimio videmus in omnem impietatem magis ac magis in dies praecipiti lapsu prouolui. Has lifficultates vbi fuse proposuit explicauitque Canisius, ad alteram partem illam accessit, vt expromeret, quae sibi commodissimae viae remedij viderentur. Venerat Oenipontum Cardinalis Ioannes Moronus, inde perrecturus in Concilium Praeses in demortui Herculis Cardinalis Gonzagae locum. Ostendit ergo Canisius amittendam occasionem non esse, quam talis tantique Cardinalis aduentus prebbuisset, vt cum homine coniunctissimo non per membranas, sed coram Caesarper se suosque ageret. Quae incommoda obstare censeret Ecclesiae Synodique bono, de ijs amoliendis ac profligandis audiret sententiam tanti viri. Longe tutius fore, si minora quaedam prius conficerentur, quam camarina illa moueretur, cuius exitumvidere difficillimum esset. Multanunc esse in Synodo praeclare constituta, quae ad morum correctionem instaurationemque maxime facerent: de his confirmandis et reuocandis ad vsum recte agi posse. Item dispiciendas esse vias iuuandae Germaniae; quae suos proprios haberet morbos, et procrastinationem pati nullam videretur. Praesertim vero remedia quam praesentissima postulare prouincias Imperatori subiectas, si saluum aliquid in religione futurum esset. Confirmandum esse Pontificis animum, vt, quemadmodum coepit, ita pergat in suscepto restituendorum morum consilio; perque ipsum Pontificem obtineri quaedam posse procliuius, quam per Synodum, quae ad reparandam Germaniam pertinerent. Ipsosque Theolugos, qui conuocati adessent, libenter omnem collaturos operam, vt ad statum religionis potissimum in Caesaris prouincijs erigendum et amplificandum ad <note>49</note> iumenta quam valentissima excogitarent. Vbi haec audiuit, pauca Cesar respondit, cogitaturum se tota de re: viros doctos instituto suo fauere; se omnia cupere tum Pontificis causa, tum Concilij; facturumque vt in commentario illo quaedam mollius dicerentur, ne qua cui iusta offensionis causa relinqueretur. Retulit ex ea congressione Canisius in praesens secundarium magis, quam primarium fructum, vt magno se angore animi exolueret liberata per id officij conscientia ac fide sua: qui memor se non Deo solum, sed etiam hominibus debitorem, vt saris Ecclesiae quoque faceret, et eius administris, tota de actione <note>50 Canisij zelus.</note> illa Cardinalem Moronum admonuit. Atque is quidem egregie laudauit hominis constantiam atque fidem. Canisius autem, quia parum in eo, quod supra omnia agebat, videbat promoueri, auebat quam primum molestissima illa cura liberari, ita secum, ita cum Praeposito Lainio per litteras disserens: Egone grauissimis rebus inuoluar? et vnus me quasi coniuratis opponam? Qui si manifesti essent hostes Ecclesiae. leuiore negotio euitarentur atque vincerentur. Fatcor hanccrucem videri mihi perdifficilem in hoc rerum statu: et experientia docet magno zelo, et singulari simul prudentia et modestia in Germanicis tractandis negotijs, quae ad religionem spectant, in primis opus esse. Itaque in tempore moneo (nam et Viennam ab ducturum se hominem ad id genus consultationes Ferdinandus significarat) si forte Reuerenda Paternitas tua mihi velut infirmo vasculo velit consilium et opem afferre. Caeterum fiat voluntas non mea, sed Superioris. Absit, vt, si iuuare quid possim, Christi et Ecclesiae causam deseram his temporibus vere miserandis. <note>51</note> Respexit tandem Deus fidele ministerium, pios gemitus et clamores serui sui, et aliorum quoque preces et sacrificia, quae ipse continenter implorabat. Itaque tumultuosum illud et iniuriosum volumen ex merito mutilatum ac sectum, omni mordacicate exempta, ex vasta mole admodum in angustum redactum est: et a Caesare Cardinalis Moronus non modo omnia quae cupiebat, sed plura etiam, quam speraret, est consecutus. Quae Canisius Romanorum Sociorum precibus tribuens, Agnosco, inquit, beneficium singulare, quo me hoc loco publicis negotijs im peditum prosequi voluistis; simulque pro me, et Caesare Deum optimum maximum estis precati. Atque vtinam quod mei muneris erat, et Ecclesiae dignitas requirebat, ita praestitissem sedulo, vt quidam istic forte praedicant. Agimus tamen gratias Deo, qui moderata ex turbulentis reddidit <note>52 Contentio ne sacer calixvulgetu??? laicis.</note> consilia. In causa tamen calicis nihil eorum quae oportebat impetrauit Canisius. De qua re perpaucis referam. Quippe fuit illa per id tempus artium Satanae veteratoria in primis et efficax, vt per Septemtrionis prouincias Diuinissimi Eucharistiae calicis populariter euulgandi excitaret immanem quamdam (vt honestissime dicam) impatientiam. Quo in speciem religio sior cupido videbatur, hoc facilius simplex multitudo circumueniebatur, hoc incitabatur effraenatius. Enim vero id speculati vlcus haeretici (quin et ipsi fecerant) in id maxime vnguem in figere: id vsque acrius exulcerare clam, palam, telorum omni genere.
<pb id='s278' n='278'/>
Id porro agebant, vt vel semel mota loco Ecclesiae auctoritate, caetera sensim in praeceps traherent, et assuetis ad contumaciam ac seditiones populis, cum libitum forte, nouas cierent turbas, et noua extorqueren; vel satum ab se aduersum Apostolicam Sedem odium in dies magis alerent propagarentque: vt segregati a vero Pastore atque custode greges lupis continuo praeda fierent. Igitur ita passim per eas prouincias exarserat diuini calicis vsum extorquendi certamen, vtgraues impenderent motus, si contra iretur. Adeoque fracti ac desperati esse videbantur Cesaris, et Bauari Ducis, et aliorum Principum animi, vt erigere eos, et ad zelum religionis tuendae permouere perquam operosum esset. Nam praeter Theologos, qui palam ac mordicus pro ea re pugnabant, alij passim defendebant, eo loco statuque rerum de rigido ac summo iure aliquid remittendum, ne in tanta peruersitate temporu <note>53 Cauisij constatia.</note> viderentur orthodoxi Pontifices extrema sectati. Sed non satisfacit mihi, aiebat Canisius, humana isthaec prudentia. Tempus est confitendi nunc ea, quae ad Ecclesiae auctoritatem vendicandam spectant; etsi veritas odium parit. Sed virtus circa difficilia versatur. Tantum admoneri cupiebat a Praepositis suis qua sibi via progrediendum inter has ambages esset: et sperabat affuturam Patrum precibus opem caelestem, vt intelligeret, vellet ac posset suo respondere muneri, quod Christo et Ecclesiae id loci deberet. Agnouisses in Apostolico viro Apostolicum pectus, quod omnium solicitudine Ecclesiarum tabesceret, infirmitatibus omnium aegresceret, omnium scandalis vreretur. Quid ille non et lacrymarum et gemituum fudit, vbi post paulo vidit turbulentoru hominum postulationibus indulgeri, et in dies maiorem patefieri fenestram ad Ecclesiae sanctae auctoritatem couellendam, et sacrificium ipsum abolendum? Videbatur sibi videre stragem sacrorum; donec sublata mente ad aeternae mentis consilia, seseque reprehendens: Sed praepostere anxius sum, aiebat, fundati sumus supra petram. Ita temporum calamitates maximarum faciebat sibi virtutum palestram. Nec dissimularim apud Ferdinandum adeo contendisse in his, quae interesse pietatis <note>54 Hereticorum in Societatem waledicta.</note> existimabat, vt ex illa demum apud eum gratia tanta nonnihil detritum sit. Inter haec haeretici cum pati non possent, vti profitebantur, Euangelij sui cursum Iesuitarum obiectu retardari; non modo spargendis ore probris, sed euulgandis quoque famosis libris conati sunt nomen eorum ignominiosum ad vulgus reddere, apud eas maxime nationes, apud quas mendaciorum impunitatem maiorem minus nota Societas promittebat. Itaque tota Prussia, et Heilisbergensi maxime dioecesi vulgatus est liber mendacijs totus foedissimisque in Iesuitas contumelijs confertus. Ex quo libro, vt Theodorus Lindanus Neomagus scripsit, ijs, qui de Societate Iesu nihil vnquam audiere, persuasum est, esse eam satellitum Satanae, atque adeo cacodaemonum coetum. Eum librum Martinus Kemnitius astutissimus errorum magister Latinum fecit: Germanicum Ioannes Zanger. Titulus hic erat: <hi rend='italic'>De nouo ordine Iesuitarum, quae orum sit fides: quomodo aduersus Iesum, et sanctum eius Euangelium dece rient, non alio fine, quam vt nationem Germanicam in aeternum sa lutis exitium adducant, ac denuo Papae iugo subijciant.</hi> Opinionum hac foedirate conabantur simpliciorum mentes imbuere, vt exosi medicos respueret medicinam, misereque perirent. Verum apud aequos iudices, ac rerum medio criter prudentes fraus in caput fraudulentorum recidebat. Hi enim cum tam impudenter in rebus, que oculis cernebantur, mentiri haereticos viderent, inde fallacias doctrinae eorum, inde prauitatem mentis intelligebant: imo cum aduersus Societatem erigi vsque eo enixe ferociterque animaduertebant, tanto doctrinam eius ac vitam faciebant pluris, quanto improbis ac mendacibus inuisam magis cernebant, probe gnari vix vllum sincerius esse de <note>Prou. 291</note> bonorum virture testimonium, quam odium improborum: Abominantur enim (in quit Sapiens) iusti virum impium, et abominantur impij eos, qui in recta sunt via. Nempe vt pugnant cum calidis frigida, ita inter homines, qui contrarie affecti sunt, pati se inuicem nequeunt. Librum famosum ac pestilentem confutauit mox Lusitanus Doctor Iacobus Paiua.</p>
<p><note>55 Antuerpiam Societas adit.</note> In Germania inferiore Antuerpiam et Cameracum Societas propagata. Antuerpiam, vti transiens erat pollicitus, miserat Roma Lainius Iacobum Paezium Hispanum, qui diuini verbi praedicatione pretiosam margaritam mercatoribus demonstraret: in quam vnam alie omnes conferendae sint merces, vt pretium fiant eternitatis. Ille diebus aliquot apud Canonicum aedis B. Marie Philippum Almarazium hospitatus in domunculam iuxta septa monasterij Carmelitanorum migrauit vna cum fratre laico Ioanne Pellisone. Hoc anno sub ieiunij Paschalis initia Franciscus Scipio accessit, vt audiendarum confessionum onere aliqua ex parte Iacobum leuraret. Octobri autem eiusdem anni Dionyisus Vasquius ex Hispania, et Marcellus Vazius e Lusitania additi vna cum auxiliari fratre aliqua familie Religiose formam coeperunt explere, tametsi Franciscus Scipio alio tum est missus. Hispanis dumtaxat et Lusitanis excolendis intenti erant. Antuerpianorum ciuium pauci quidam, quibus Hispanae linguae cognitio erat, Patrum consuetudine et conciones frequentabant. Haec fuerunt prima semina iam tantopere aucti Antuerpiani Collegij; quanquam malunt incolae inde vsque ab exordijs B. Ignatij repetere, cum Lutetia ad leuandas studiorum difficultates excurrebat in Belgium. Et quidem etiamnum haec condentibus nobis supererat vir pietate no minus quam pecunia locuples Ioan. Cuellar, qui olim B. Patre domicilio exceptu, et sua affatim stipe donatu apud mercatores alios commedabat. Idemque deinceps, vt Ignatiu difficili ea excursione liberaret, quotannis de sua deque aliena benenfientia collectam haud leuem summam ad eum vltro mittebat. Igitur cum ex eo tempore virtutis Ignatij memoria Antuerpiae, et apud complures caritas viguenrit: et inde factum metito censeatur, vt alumnos eius discipline tanto studio postularint; iusta causa est, cur praecipuo quodam modo Collegij parens Ignatius habeatur. Illud certe aequissimum fuit bonis mercatoribus ex vite, quam aluerant, cum palmites ita late iam spargeret, propaginem no negari. In eodem itinere ab Parisijs Tridentum Lainius Maximiliano a Bergis Cameracensi Anistiti aliquot e suis promiserat: et quia summa isvoluntate,
<pb id='s279' n='279'/>
neque tum primum postulabat, et necessitas eo maior apparebat auxiliorum, quod Religiosarum familiarum nulla Cameraci essots missi hoc anno sunt circiter decem mense Martio Eleutherio Pontano Rectore: initio Maij ludum apeuere. Episcopus non incommodo censu assignato alebat: cuius humanitati atque adeo pietati nihil addi poterat. Ad omnes omnium necessitates per vrbem agrumque Patres accturrebant. Verum officiosus Antistes de eorum valetudine, coeptisque in longum tuendis solicitus, ad pagos paulo remotiores cum vocarentur, nolebat pedites ire: sed e suis praesepibus commodato vti cogebat equo: ita fidelium operarum cum imbecillitati consulens auxilio, tum cura fouens alacritatem. Horum vndique nouorum institutione, vetetumque fama Collegiorum, Senatus Louaniensis, qui ante non multum de recipienda Societate laborabat, experrectus instare coepit, vt, quemad modum in alijs faciebat vrbibus Societas, ita Louanij instituendae iuuentutis curam susciperet.</p>
<p><note>57 Lugduni vessituitur Catholica religio.</note> In Gallia res, vti Catholicae fidei, ita Societatis respirare aliquanrum coeperunt. Statim vt redditum Christianissimo Regi Lugdunum est, reuocati sunt, qui sparsi erant, Comites S. Ioannis (ita Canonicos templi eius, appellant) viri in ea vrbe principes. Horum quidam Visirationi Beatissimae Virginis luce sacra Lugdunum regressi, statuerunt Dommico die in S. Ioannis sacrosanctam victimam Deo immolandam et concionem ex doctrina Catholica habendam. Quam ad rem Edmundum Augerium, qui tum forte Viennae erat, accersunt. Fuerat amplius anno Lugduni sacrarum rerum vastitas, et misera solitudo: direpta, et clausa rempla: sublatum sacrificium: muti suggestus: nulla reliqua facies pietatis: ipsae campanae pio nunquam sonitu auditae. itaque vbi Dominicus dies illuxit, et patefactae sunt templi S. Ioannis valuae, et editum campanis maximis festo sono sacrifi et concionis signum, renasci sibi omnes videbantur Catholici: nec sui prope copotes esse prae nouo sensu. Tanta confluxit populi vis, quanta nunquam ante in eo <note>58 Augerij labores praeclarissimi Lugduni.</note> amplissimo templo conspecta fuerat. Inchoatur Sacrum: postque recitatum Euangelium incipit Edmundus, vt tempus postulabat, ex occasione verborum Euangelij, <hi rend='italic'>Estote misericordes;</hi> populum adhortari, vt, quando Deus vsus misericordia cum ipsis erat reddita pace, ipsi pariter inuicem misericordia vterentur; iniurias vltro citroque illatas obliuione sempiterna obruerent. Religionem haud posse per vim in hominum pectora intrudi: arma relinquerent Magistratibus: consuetudinem inter ciues de rebus ciuilibus esse oportere. Quod pertineret ad religionem, ijs posse de capitibus loqui, in quibus pars vtraque conueniret: reliqua Deo Concilioque relinquenda: suum cuique gestaudum fascem. His, et adiectis ad extremam dictionem precibus incredibili motu affecta est vniuersa concio: et Principibus, qui ante subuerebantur, ne recentia vulnera aestu forte nimio abreptus Edmundus attrectans exulceraret, ita orationis temperamentum placuit, vt arctissime eum complexi sine vllo modo gratularentur: ijdemque praecipuos admonerent Hugonottorum, vt modestiam ex Edmundo discetes apud suos eius generis adhortationibus vterentur. Quis dein de secundum Sacrum populi ad contingendas sacerdotum vestes concursus fuerit, quis ad exosculandum altare, qui gemirus, quae manuum in caelum sublatio, quae lacrymae, negat Edmundus fingere sibi animo posse, qui <note>59</note> oculis non acceperit. Interfuere multi ex aduersarijs; quorum qui simplicius errabant, non poterant in tam communi sensu non commoueri: caeteri quamuis odio rumperentur, et plurimum ante minarum iactassent, nihil tamen ausi nouare. Bina deinceps Sacra singulis diebus peracta, alterum simplici ritu, altertinn cum pompa celebri, et cantu, et addita quotidie Edmundi oratoris voce, quem magno militum praesidio de duci reducique Principes volebant. Quamuis haud magnopere opus esset: cum hoc accepisset singulare a Deo donum ille vir, vt ferme? quem admodum alias monui) aduersarijs etiam gratus foret. Ad viginti hominum niillsa dreusitur inrerdum ad au diendum cum confluxrsse. Cis Ararim primo, dein etiam trans flumen, vbi frequentius habitabatur, com positae res sunt: atque ibi quoque mirum in modum populi animos sapientibus actionibus, quas in aede S. Nicetij habuit, Edmundus praeparauit. Quem fine vlla requiet huc assidue atque illuc (vt curque templo et paroeciae diuinus cultus restituebatur) ad ornanda <note>60</note> initia religiosaet vocis officio accersebat. Humilis et gratus Pater non desinebat mirari diuinam misericordiam, cui placeret suam vnuis homuli operam ita respicere; eaque ad hominu millia ab errore deducenda vri. Aiebat experimentis sibi deprehensum, Christianam modestiam ad haereticos in viam reuocandos viam esse aptissimam: ciusque rei causas videri esse praecipue duas: primum, quod hereticorum magistri cum intemperatissima et lingua et manu fuissent, inuidiam sibi ea petulantia et importunitate et apud Catholicos, et apud suos conflarant. Nam verbum Dei, tametsi ardens est, zelum ramen habere sapientia temperatum. Deinde, quod haeretici ferme superbi sunt, ac despici nolunt. Quare concioni modestae ac doctae non difficulter adduxeris, vt praebeant patienter aures, sin despicere videaris, vel fugiant audire, vel audiant auersi: frustraque pulsent verba animos, quos ira et odio obseptos <note>61 Admundi Catechismus.</note> teneant. Vt tenerae aetati, rudibusque consuleretur, cum plena omnia haereticis Catechismis essent, nec facile opiniones falsae dogmati fidei diuturno commercio permistae internoscerentur; rogatus Edmundus concinnauit euulgauitque Catechismum, qui opportunissimus fuit. Edidit postea cumdem Gallice, Latine, et Graece: cuius exempla duodequad raginta millia Typograp hus narrauit in vna Parisiorum Lutetia octennio distracta. Extat adhuc, et multorum manibus teritur, eiusque lectione plurimi vel in fide Catholica firmati, vel ad eam ab haeresi reducti sunt. Et, quoniam apud doctos plus valiturus putabatur, si testimonia sanctorum Patrum, quae ad oram notata erant, ad seriberentur; adscribenda sumpsit Pater Franciscus Antonius: et perinde, vt factum est in Canisij Catechismo, exiguum libellum in volumen satis magnum
<pb id='s280' n='280'/>
<note>62 Posseuinus quoque Lugdunum reuocatur.</note> amplisicauit. Sub autumnum precibus Icalorum, qui suga ante dilapsi, iam frequentes redierant, accersitus est etiam Posseuinus, atque insigni cum ardore ac fructu, quemadmodum ante fecerat, sacrum praeconium nunc apud Dominicanos, nunc apud Caelestinos, nunc alibi inter haereticorum yexationem atque insidias constanter peregit. Expiauit homologesi noxios: edocuit carechesi rudes: redarguit deceptorum errores nullum subterfugit laborem, quo, diuinum cultum excitaret. Denique ea rerum consecuta est, Deo iuuante, conuersio, vr vniuersi Lugdunensis vrbis incolae duobus hisce praecipue sacerdotibus salutem ac religionem suam debere se profiterentur, qui nullo sui respectu periculi praesto ipsis, in summa temporum calamitate fuerant.</p>
<p><note>63 Missi Socij in Galliam.</note> Iam vero, quoniam strepitu compresso armorum ad rem rota Gallia bene gerendam aditus apertus erat, egregia? e Romano Collegio submissa hoc anno subsidia sunt. Manipulus decem Sociorum initio Auguisti P. Petro Pradeno duce, Billomum peruenit media interdiscrimina secundissimo vsus itinere Hugonottorum haudquisquam nisi modeste, vnquam accepit: tantum, in Lugduni porta custodum quidam conspicatus, in vnius baculo crucem, quam forte sua sponte ita agnati ramuli figurabant, coepit oblatrare, et mintabundus insequi, quod crux ita palam ferretur: sed cum pariter omnes imperterriti crucis inuicti milites suum pergerent iter, ac ne respicerent. quidem; ille secum quaedam ferox immurmurans ad stationem suam recepit se, veluti catellus qui frustra molossum allatrauit. At Catholici, quacunque sacer ille chorus transibat, erigebant in caelum manus et oculos; gratias Deo agenres, quod videre tandem, et sacerdotes, et tam multos, sibi fas esset; quos putabant hostium <note>64 Collegium Parisiense praparatur.</note> furore omnes sublatos: tum innumera ipsis Patribus bona precabantur. Sub autumnum Ioannes Maldonatus, et Michael Vanegas (hunc demum constantia defecit) viri praestantes Parisios initium docendi in celeberrimo illo theatro facturi yenerant: sub idemque tempus: Oliuerius Manaraeus accessit, qui orbae Paschasij obitu prouinciae Commissarij potestate ac nomine praeesset. AEdes iam Pontius, quas Lingonenses vocabant, ab Lainio ipso, dum Parisijs fuit, ad Collegium destinatas, coemerat. Erant peramplae, locoque percommodo in Iacobaea platea sitae, leni impositae cliuo, vndique patente caeli conspectu, Aquilonem, qui maxime ibi salubris ventus est, et orientem commode solem excipientes. Iam et Senatus, et ij, quos Claromontanus Praesul restamenti sui procuratores instituerat, vt Collegium et scholae inchoarentur, vrgebant. Sed non nisi <note>65 Fama excellens Augerij.</note> rebus adornaudis annus iam praeceps suffecit. Quae dum a Pontio procurantur, propere Billomum Oliuerius excurrendum ratus in itinere tristi rumore percellitur. Rem in epistola, quadam ipsemet ita describit: Lutetia venientibus nobis multis locis nunciatum est, inter, fectum esse Patrem Edmundum: quod Catholicis summo erat dolori propter iusignem fructum, quem Lugduni affert: adeo vt hohesti magnique viri, qui???nos plane ignorabant, post quadringentos annos nunquam audisse hominem, sicut ille vbique audit, affirmarent. Incredibilis est ador, qui circumquaque per omnem Galliami eius optimi Patris spatgitur. Plena est Lutetia, plenus Senatus Parisiensis, pleni ordines alij. Inter hos rumores, qui vani demum comperti sunt, anxius Billomum <note>66 Mauriacense Collegium incheatur.</note> Manaraeus attigit. ibi de Collegio ex testamonto item Claromomi ani Praesqlis Mauriaci in tuendo transigit: sexque mittuntur coloni: Petrus Pradenus Rector; tres, qui Latinas litreras. doces ant, vnus populi hortator et earechista, ostremus ad manuum labores Adiutor. Non raro per id tempus, in caetera operarum pnucitate eueniebat, vt arris oratoriae Magistri deessent, quamuis: ea studia Lainius impense ommendaret: quod diceret eiusmodi in Societate idoneorum Magistrorum aeque magnam opportunitatem, et magnam penuriam esse. Collegium Billomaeum haec dudum difficultas <note>67 Obedientia paucorum supplet vicem multorum.</note> premebat. Caeterum obedientia Sociorum in omnes parata casus difficultatibus omnibus occurtebat: proque multis hommibus multiplex virtus erat. Imque Carolus Sagerius qua voluntare Philos???phiam ad id loci Billomi docuerat, ea litteras Graecas, et oratoriam profitendam suscepit. Cuiusmodi munerum, et quorumlibet alioium, nequaquam administrantium taetaedio, sed Praefidum arbitratu, et postulatu temporum solennis passim mutatio erat, cogitantibus Religiosis se, vt munera non vbique eadem tractarent, eidem tamen vbique Domino inseruire, qui non indiget operâ, sed delectarui obsequio. Oliuerius, compositis in Aruernia rebus, in Delphinatum descendit: Lugdunique, quod auditione acceperat, de praeclaris Augerij studijs, coram oculis magno suo gaudio vsurpauit. Eum, et Posseuinum summis cum laboribus suis, parique incolarum emolumento in restituenda religione occu patos reperit. Fumabant adhuc Hugonottici furoris ruinae. Summopere tamen delectatus est popularibus ergareligionem studijs. Admirabatur auiditatem publicam audiendi diuina, maximeque concionis celebritatem, quae Edmundo aures dabat, quantam nullo vnquam loco vidisset. Compar erat ad sacrosanctam mensam concursus cum gemitibus, lacrymis, ardore animi praeter morem. Quam speciem. angebat simplex et paupertimus sacrorum apparatus, cum haud dum pro dignitate restitui potuisset. Stannei erant saeri calices: nudae propemodum arae: Sacerdotibus casulae, Diaconibus dalmaticae deerant. Denique omnia visebantur eiusmodi, quae foedissmae <note>68</note> stragis imaginem sub oculos ponerent. Lugduni Oliuerius tum alia cum Edmundo egitad reliquam Societatem spectantia, tum proprie ipsum admonuit, vt labores temperaret. Videbantur enim humanis intoleranda viribus, quae vir non admodum robustus corpore, ferreus animo exantlabat. <note>Magni labores Augerij.</note> Diebus festis semel atque iterum; caeteris diebus semel contentione magna, perdiuque dicebat, praeter alias nunquam interruptas respondendi, consolandi, disputandi scribendique occupationes.
<pb id='s281' n='281'/>
Item de professione solenni votorum quatuor edenda ad nonui??? a qua re visus est aliquantum refugere, quod eo se loco minus dignum, nec virtutibus, quae Professorum gradus requirit, ornatum putaret. Spatium itaque postulauit, dum animum Lainio penitus aperiret. <note>69 Cura Dei in tuendo Turnonensi Collegio.</note> Inde Oliuerius Turnonem profectus non, multo ante restitutum Collegium inuisit, eo maiore suo ac, Sociorum gaudio, quod quamuis omnia in haereticorum potestate venissent; tamen nihil de supellectile imminutum, praeter duas talares vestes, nihil noxae aedibus illatum, nihil templo, sed omnia ita intacta tanquam sub diligenti fuissent custode, repererunt; cum quidem reliquo in oppido, alijsque in templis nec pauca, nec, modica extarent vestigia Caluinianae immanitatis. Verecundia fortassis Turnonij Domini remperauit; quanquam et id ipsum siquid valuit, cum alibi ne Regis quidem verecundia valuerit, singulari (vt Patres interpretabantur) adscribi debet diuinae tutelae. Interim <note>70 Pelletarius Episcopatum respuit.</note> in Aquitania Pelletarius vim omnem tuendae restituendaeque fidei Tolosae, Ruthenisque impendebat tanto cum effectu et nomine, vt demortuo Episcopo Cadurcensi, cum primares et populus ex edicto regio tres nominarent, e quibus successor eligeretur, primum omnium eum nominarint. Sed exitum ipsemet cum daris ad Lainium litteris, tum alijs disturbare vijs cum esset aggressus; nulla re magis, quam grauis beneficio morbi, ex quo desperabatur salus, quo etiam insequenti anno absumptus est, victoriam reportauit.</p>
<p><note>71 Res Hispanicae.</note> Hispaniae prouincias ijdem hoc anno, qui proximo obtinuere, Ioannes Valderauanus Toletanam, Ioannes Suarius Castellanam, Aragonensem Antonius Cordesius, Baeticam Ioannes Plaza. Quisque horum prouinciae suae Collegijs adeundis, promouendaeque domi ac foris pietati strenue intenti: tametsi inter eos, et Araozium Commissarium solennes querimoniae interdum existebant, cum is se pro superuacaneo duci, illi <note>72 Antonij Madridij fingularis vita et mors.</note> quasi vinctas sibi manus quererentur. Damnum ingens factum Antonij Madridij excessu, viri ad agendum ac dicendum praedantis. Is in oppido Beierio, quod a Melle vocant, prope Gaditanum fretum ortus; inque pastoritia vita, quam agitabant parentes, aliquamdiu educatus, Deo sensim ad maiora ducente, Complutum, si quo modo quid ediscere littetarum posset, concessit. Ibi incommodis, quae rerum egestas, et alienis addicta imperijs vita fert, folertia et constantia superatis, in Collegium tandem, quod Trilingue nominatur, aditum sibi fecit. Inde Salmanticam transijt, Doctorisque Theologi magna cum scienriae fama gradum adeptus, in Collegio S. Battholomaei, quod praecipuum Academiae illius est, vixit, docuitque Philosophiam semel atque iterum repetito curriculo. Granatam inde cum abijsset, inter regij sacelli collegas receptus explicanda Theologia, habendisque interdum concionibus quietus aetatem exigebat; cum anno <note>73 Vocatio eius ad Societatem.</note> millesimo quingentesimo quinquagesimo quinto Patris Basilij praecipue igneis concionibus inflammatus magno impetu sensit se ad Societatem impelli. A qua cûm animus metu vitae tristioris, et conscientia tenuis valetudinis abhorretet, luctari secum coepit, aevitam ducere plane insuauem; Deo nimirum, quanto ipse resistebar ferocius, tanto calcaria fortius admouente. Has inter angustias familiaris eius Doctor cum aegritudinis, quam vultus ipse prodebat, quaesisset cognouissetque cansam, re ipsa probans amicum fidelem preriosiore thesauro esse, dubitanti animum addidit, pro certo affirmans fore, simul ac desiisset mordere frenum, Deoque paruisset, vt angor ille animi finiretur; et vitam in Dei obsequio non acerbam ac tristem, vti fingebat sibi, verum suauem, ac caelestium plenam gaudiorum duceret. Nec minus vera praedixit, quam recta consuluit. Credidit sese Deo Antonius; et vbi primum attritam tuniculam induit, tanto delibutus est gaudio, vt ipsemet admiratus veterem suum errorem, affirmaret nunquam sibi tota in aetate fuisse iucundius. Adhuc se tanquam in tartari poenis vixisse, iam beatas caeli delicias <note>74 Sui contemptio.</note> praelibare. Continuo Rectoriussit, posito talari vestitu, e publico fonte aquam cribro petere; vt quo plura doctrinae et auctoritatis afferebat ornamenta, eo firmiora poneret fundamenta obedientiae et humilitatis. et ille alacriter et obedienter profectus ea notos admiratione perculit, vt quidam prope sanctum, alij plane stultum existimarint. Hac animi excelsitate coepta militia, et Granata Cordubam ad tirocinium accuratius ponendum nissus, nihil auebat ardentius, quam summe ab omnibus despici, pessimeque accipi. Quod cum minime succederet, abiicere ipse sese vbique, pro nihilo ducere: nullam praetermittere occasionem, qua sui amorem quasi capitalem hostem vexare ac susfigere <note>75</note> cruci posset: in sermonibus, si quae venirent in mentem, quae ingeniose et commde dici viderentur, ad ingenij et pietatis ostenrationem vitandam caute obticere (quoad Moderatores re inde animaduersa quoa saepe intersistebat, et abrumpebat filum, iusserunt attributa Deo laude, quod succurreret in medium bona fide conferre.) quin etiam vt doctrinam obtegeret, imperiram atque subrusticam affectare locutionem, piaesertim apud eos, quibus erat ignotus: domi perlibenter cum infimo quoque agere: aperteque se Pedrocci pastoris filium ferre: plurimum vestitu attrito atque vili delectari. Hoc tirocinium, hoc militia omnis, id est tota <note>76 Studium mortisicationis et afflictandi corporis.</note> vita Doctorins Madridij fuit. Ex eo sui vero contemptu otiebatur insatiabilis asperrima quaeque patiendi fanies. Attenuatum erat corpusculum, et confêctum suspirio ac tabe (asthma Graeci ac phthisim appellant.) nec animo solum equo perpetuam eam vexationem ac meditationem mortis ita ferebat, vt sacerdoti amico vicem ipsius mileranti dixerit; Nescis, Pater, quantus mihi thesaurus, quamque bonus monitor hoc asthma sit: verum etiam atterendo vsque magis voluntarijs ipse supplicijs instabat. Itaque adducendis semper habenis sedulo imminere Moderatores necesse erat. Plurima flagitanti ne omnia denegarentur, datum id fuerat, vt vbi esset concionaturus, verberaret se, modo tamen plus octo verbera ne infligeret, cum eius valetudo ne ca quidem ferret. Instantique rursus ex Borgia tum
<pb id='s282' n='282'/>
Commissario, vt saltem ad spatium, quo psalmus quinquagesimus pronun ciaretur, cum esset diuina eloquia tractaturus, producere verberationem priuatim liceret: et ad idem spatium verberare se singulis heb domadis publice in caenatione permitteret, respondit Franciscus his verbis: Spatium psalmi Miserere, quod ad te verberandum, cum es concionaturus, rogas tibi concedi, nimium mihi videtur: sat erit, vt octo iam concessis ictibus septem praeterea addas, si Rectori, cum quo id communicabis, pro exigua tua valetudine, ita videbitur: et hos quindecim ictus ita Deo offerre poteris, ac si spatium expleres, quod petîsti, quando id obedientia praecepit, pro???ue eo acceptum iam Deo est. In coenationem cum flagello qualibet liebdomada prodire licebit quidem; verum ita, vt soles, indutus ingrediere, et super vestem flagellum expedies. Vallisoleto rertio Kalendas Iulias, anno salutis M.D.LVIII. <note>77 Religiosi hostiae viuentes.</note> Graui forsitan superllio indignetur haec stulta saeculi sapientia. Caeterum in schola Christi, quae perfectam docet homines sui victoriam, in qua non vt in Academijs aut Lyceis, sed velut in templo aetas agitur: hostiaeque tanquam infixum gerentes iugulo mortificationis cultrum, et ramquam aris ac flammis impositae, ita continen ter mactantur, et ardent, vt longum vita sacrificium sit; subtilitatem Philoshiae caelestis continent. Solebat praeterea hic sanctae crucis constans amator in communi etiam rerum vsu assiduam captare asperitatis materiam, ac prae cateris, cum brumae gelu asperrimum inhorresceret, tum os collumque plurimum perluere gelida; et inter aspergendam frontem aqua lustrali, eius guttas per collare demittere. Quae durities e sancto Dei timore in primis, suarumque noxarum dolore manabat; cum satis nullam poenam, nullum probrum duceret ei, qui Deum aliquando offendisset. Hinc aduersus crimina immortale bellum, et ea quacunque vi viaque posset ab omni hominum genere exterminandi conatus oriebatur. Haec autem omnia feruidae orationis et meditatronis facibus inflammabat: vnde admirabile illud <note>78 Donuin lacrymarum Madridio.</note> manabat lacrymarum flumen: quarum maxime ope Hispali, Cordube, Vallisoleri, Salmanticae, et vbicunque cum populo egit, miras animorum commutationes fecit: vitia grauia sustulit: prauas cousuetudines aboleuit: complures doctrina et opibus et nobilitate claros Religiosis septis inclusit. Animaduertêre vulgo (fuitque notatu digna res) cum ante initam Societatem ita parum dicendo valeret, vt a concione desereretur, tantum deinde adeptum facultatis, vt ingenti fama, concursu maximo, effectuque miro verba faceret: nec modo sanctitatis opinio ad audiendum, sed multos etiam curiositas (adeo casta elocutio, et apta actio dicentis erat) alliceret. Nam Hispali ne Canonico quidem Constantino, haeretico illo, qui mirus habebatur oraror, facultate et elegantia existimabatur inferior, cum rerum genere, et animi studio sine comparatione praestaret. Nimirum et ipsum, et Religiosos caeteros admonebat Deus, dona talia non tam hominibus, quam Ordinibus tribui: ac proinde nihil arrogare sibi quemquam debere, sed id tantum curare, vt dispensator fidelis inueniatur. <note>79 Qualis ipse pradicator.</note> Verumenim vero, quod exciebat populos, inuadebat corda, nouo??? concione homines dimittebat, id erat commotio, feruor, lacrymae, cum quibus dicebat. Primum ipse hominis extenuati ac semiuiui conspectus, in eoque habitu rara elucens sanctimonia auditorum illico feriebat animos. Pro exordio enim ad vulgus potentissimo est pia et miserabilis facies oratoris. Postea vero quam ea specie apparuerat in suggestu. vbi consueta sibi pietate, duplicique per genas iugiter defluente riuo lacrymarum peccati mortiferi indignitatem, deformitatem, pestem, supplicia ante oculos statuebat, saxa propemodum ipsa molliebat. Nec erant quamuis dura cuiusquam scelerati pectora, quae non penitus concussa salubri metu, et sacro horrore perfunderentur. Quod tum videre erat in primis, cum ad perorationem brachijs ad modum crucis antepectus impli citis, ceruice in alterum latus remissa, oculis humi fixis, horrendum praeconium, quod olim promulgabatur, dum Christus ageretur ad crucem, gratri ac miferanda vociferatione repraesentabat. Tum scilicet cohotrescere primum vniuersa concio, dein colliquefieri flendo: postremo omnia singultuum ac gemituum confuso strepitu personare. Quo in aestu saepe fiebat. vt defectus viribus concionator, nec tendere vltra valens, sermone abrupto, languidus, et prope exanimis in suggesti spondam collaberetur. Quod ipsum spectaculum commiseratione auditores, terrore, cura sui complebat, vt noua quisque agitantes consilia, taciti et vix sui compotes domum <note>80 Effectus verborum et lacrymarum Madridij.</note> redirent. In plurimis, quae per eum diuina pietas egit, (quorum alibi etiam quae dam memotara sunt) Compluri duorum virorum principum effrenes; et in publicam erupturas perniciem cupiditates infregit. Alter flagitium, alter vltionem moliebatur: ac posterior non dedita opera ad concionem accessit, sed tum, ipsum cum facinus instruebat, ea transiens, vbi verba Euangelicus orator faciebat, constipati conspectu populi, et curiositate ad audiendum pellectus, cum se turbae immiscuisset, ita de caritate proximi disserentem audiuit, vt eo loco odium omne exuerit; ac dein conuento concionatore arbitrio se totum eius permiserit. Nec in suggestu solum, verum in priuatis quoque vsibus erant Madridio lacrymae promptae et efficaces administrae. Ad diuersorium, quod Ocannia Complutum tendenti occurrit, forte consederat in scamno pro foribus, cum coepit magnis cum singultibus os sinumque fletu rigare, vehementer ijs, a quibus deducebatur, mirantibus (prae valetudine enim lectica vehebatur.) Viderunt id perditae quaedam mulierculae, quae eo loco versabantur, propiusque gradu admoto; Quid fles Pater? interrogant. Quibus ille, Vestta ploro peccata: quod infelices recta praecipites in tartarum ruitis. idque dicens pergebat tanto cum impetu, tantisque gemitibus flere, vt perditarum animi ferre eam speciem nequiuerint: sed ipsa pariter collacrymari coeperint, et vitam mutaturas polliceri. Denique penitus conuertuntur. Quod homines, qui Madridium deducebant, vbi viderunt, rem haud eximebant miraculo: quod neque destinatus, neque opportunus quieti
<pb id='s283' n='283'/>
erat locus: neque alia de causa videbatur ibi interquiescere voluisse. Existimabant igitur diuinitus <note>81 Dicta quibus se excitabat.</note> ei miserum earum muliercularum statum fuisse monstratum. Vt se ad progressum excitaret, acria quaedam, velut aculeos habebat ad manum dicta: e quibus haec vsitatiora referuntur; quae apparet inde profecta, quod spiritu ad magna tendente, corporis imbecillitas interdum obiectanda vitae cupidine dilationem suaderet. Huic enim periculo, quibus valetudo dubia est, obnoxij Religiosi sunt, ne vitae praecipitandae metu pro cautis moderatisque molles et corpori indulgentes fiant. Aduersus quam fraudem praemuniens animum Madridius, sibimet identidem, Ne erres, occinebat, stulte laborator, quasi vnius, iacturam temporis sarcire alio possis. Non enim, ad perfecte delenda huius diei peccata est satis, hic dies: sufficit diei malitia sua. Bene quidam sapientum monet: Non viuitur vnus dies bene, nisi tanquam postremus viuitur. Alias aiebat, Quid est, quamobrem vitam expetis? Nempe peccata vt vindices; strenue vt labores; vtin Dei te laudem atque seruitium impendas. Atqui ecce vita suppetit: quid vltra quaeris? praesto est, quod optas. An alterius erit conditionis id, quod praestolaris? Nunc te, nunc ad poenitentiam erige. Morere tibi. Stude tuimet cognitioni, Perpetua Dei lausvita tua sit. Orasine intermissione. Orationis tempore sic vtere, quasi celesti pane ad ad animi nutrimentum. Alias cum Christo Domino loques, aiebat, Mi Iesu, intra in opus manuum tuarum: euelle, planta, destrue, aedifica, vti placitum tibi est. Actu, qui potes, custodi cor meum in timore et amore, in prudentia et simplicitate, ante oculos tuos, qui me vndique conspiciunt, vt obediam propter te, et non secus ac tibi; aeque summis et infimis, quos habeo loco tuo; subijciens <note>82</note> sensum meum illorum sensui in rebus paruis ac magnis. His, alijsque huiusmodi vocibus assidue castigans ac stimulans se, addebat currenti calcaria: totusque ardens, nec locum torpori relinquens, quemadmodum Valderauanus Prouincialis ad Lainium scribens, appellat, carbo videbatur ignitus, qui et domesticos et alienos diuini amoris igne succenderet. Alterum iam annum Compluti in sancti Illephonsi concionabatur apud precipuos et doctissimos quosque auctoritate maxima: qui cum tam excellenti doctrina, tanto cum verborum et sententiarum delectu, tantaque dignitate actionis copulatum adeo tenerum animi piumque sensum, tam ardens adducendi omnes ad Deum studium haud facile vspiam praeterea inueniri posse dicebant. Postremam concionem, quasi cygneam vocem ederet, in templo Societatis Kalendis Ianuarijs huius anni eo spiritu et ardore habuit, vt multi dicerent, Haec concio non Doctoris Madridij, sed Angelie caelo fuit. Caeterum e suggestu descendit viribus vsque eo exinanitis, vt inter manus in lectulum deportatus graui mox febri corriperetur. <note>83 Quomodo se ad mortem compatarit.</note> Statim principio periculum vigil seruus coniectans, timore magno ad supremam reddendae rationis horam se comparare coepit; precesque et sacrificia domesticorum et alienorum inuisentium postulans, omnia pro peccatis fieri volebat. At vbi medicus aperte summum vitae discrimen denunciauit, tanta subito tranquillitate ac securitare do natus est, vt mira omnibus repentina mutatio acciderit. Pridie eius diei, quo est mortuus, cum difficultas respirandi sub vesperam subsedisset, diuinissimo Sacramento instructus, omnibus melius habere affirmantibus, rogauit, vt paulisper se solum relinquerent: caeterisque digressis, praeter vnum, qui sub stitit inuisus, ad Crucifixum, qui prope lectum erat, conuersus, praeter caetera haec dixit: Domine migrare equidem vellem; sed melius mihi iam esse nunciant. Tu de me id consule, quod in tuum maius obsequium cedit. Haec autem frequenter interdiu noctuque vox illi erat in ore: Adsum, Domine, vt placet, facito. Multi dein excubare apud eum cum vellent, iussit cubitum ire, se eos tempe stiue admoniturum. Inclinata iam nocte, Patres accersiuit, qui destitutum propê sensuum vsu omnium repererunt. Quare circumfusi prouoluutur in preces, cum ex improuiso moribundus vocem, attonitis omnibus, at tollit: et colloquium cum Sanctissimiae Trinitatis personis tam apposite, tamque robusto sono exotditur, ac si optime valeret, suaissimis ac sapientissimis <note>84</note> verbis. Absoluto colloquio, Patres Fratresque, qui aderant, agnouit: multumque eorum cororna precibusque laetatus, pro ea caritate. quam sibisupremo illo tempore exhiberent, memorem se pollicetur fore. Addidit placide, Valete Patres; ego eo. et ad Crucifixum conuersus, O quam vellem, inquit, nunquam te mi bone Iesu offendisse. Quam vellem vita mihi omnis in solo tui amore consumpta esset? Dolet mihi, Domine, quod offenderim te. Sed habes, vbi diuitias bonitatis tuae ostendas. Tu Agnus Dei, qui tollis peccata niundi, et huius scelerati peccata tolle. Post haec cum ad Beatissimam Virginem conuerso sermone, illam hymni clausulam, <hi rend='italic'>Maria mater gratiae, Mater misericordiae, Tu nos ab hoste protege, Et hora mortis suscipe,</hi> pronunciasset; in sui procreatoris manus spiritum exhalauit pridie <note>85</note> Idus Ianuarias, anno aetatis tertio circiter et quadragesimo. Populum casus vehementer perculit: vulgoque poenam ab irato Deo inssictam obsua scelera interpretabantur, quod is vir sibi esset ereptus. Ad exequias concursus maximus fuir; passimque sanctum appellantium voces audiebantur. Inter caeteros Rector, totumque Collegium quod Maiorum vocant, interfuit: quorum precipua erga Madridium beneuolentia et obseruautia semper eluxerat. Mansit eius memoria tam omnibus iucunda, eiusque ponderis, vt inter sacras conciones Madridij dicta et facta nominatim instar summae auctoritatis afferrentur.</p>
<p>Decimo Kalendas Aprilis Murciae obiit Stephanus Almeida Episcopus Catthaginensis Collegij Murciani fundator: cui inter alia sui sacelli supellectilem legauit. Quindecim ante mortem diebus accersito Rectore non modo <note>86 Murciani Collegij status.</note> sacra vltima, sed etiam assidue cibos sumere ex eius manu voluit. Murcianum porro Collegium tum fundatoris benignitate, tum egregiorum operariorum, quos ille curauerat aduocandos, industria, cum existimatione, tum tebus gerendis florebat. Penes Michaelem Gouernium sacrum populi magisterium erat: ad
<pb id='s284' n='284'/>
quem audiendum is fiebat concursus, vt intercluso ad suggestum aditu, simulque ijs, qui aream templi complebant, solandis extempotale suggestum in templi foribus, vnde diceret, locaretur: nec male respondebat tantae audiendi siti alacritas obsequendi.</p>
<p><note>87 Toleti Societas pergrata.</note> Toletinon modo in templis, sed in vrbis quoque plateis diuinum praeconium fiebat eo populi fauore, vt in earum duabus baiuli, alijque de tenui plebe collaris pecunijs suggestum Patribus, omnino ignaris ipsis aedificarint. Nec minor erat apud Senatores gratia, qui domesticae conscij egestatis, nec decere existimantes ijs deesse mortalis vitae subsidia, qui tam prouide cunctae ciuitati alimenta immortalis suggererent, in suis coetibus communi suffragio saepe tulenrunt opem. Auxit gratiam testamentum primarij ciuis, qui cum amplius triginta millia aureorum nummûm eroganda pios in vsus legasset, condendoque testamento sacerdo noster adfuisset, Societatem omnino tacitam praeterierat. Quae res eo maiorem commendationem in vulgus habuit, fidemque fecit sincere agi, quo notior domestica penuria cunctis erar.</p>
<p><note>88 Salmanticenses scholastici egregie culti.</note> In Castellana prouincia Ioannes Suatius, qui ei praeerat, cura praecipua adolescentes curabat in gymna siis iuuandos, etiam vbi schole Societatis non essent. Salmanticae autem, cum diceret e recta illius Academiae institutione totius prope Hispaniae administrationem rectam pendere, quod inde prouinciarum ciuitatumque Rectores plurimi existerent, illud singularis industriae adhibuit. Sexdecim Collegia inter domesticos distribuit, vt duorum spatio mensium pro suae quisque patriae iuuenibus preces ad Deum funderent. Sacerdotibus vero aclaicis, qui Academiam frequentabant, praeterea impense mandarum, vt exemplo colloquijsque pijs ad virtutem, quos possent, impellerent. Quae dum exitu superioris anni, et huius initio fiunt, interea Bartholomaeus Fernandius nostri Collegij Rector Compostellam litis causa profectus, sic tota inciuitate studia religionis incendit, vt quo diutius cius ope fruerentur, vulgo produci trahique cuperent litem: in quam neque Iudices, neque actores, nec omnino quisquam quidquam impensae fieri est passus: quodque magis est rarum, aduersarij quoque litigatores colebant P. Bartholomaeum <note>89 Res Compostellae a Rectore Salmanticensi optime gesta.</note> ac diligebant. Nimirum non ille forum, sed carcerem, et xenodochium Compostellanum, quod e celeberrimis Christiani orbis est, frequens terebat: nec solum diuini verbi pabulo vinctos hospitesque reficiebat, sed ijsdem famularibus quoque obsequijs tanquam Christo Domino seruiebat. Verum inde longe lateque eius nomen vulgatum est, inde auctoritas conciliata insignis, quod vicinis duabus in vrbibus inimicitias inueteratas, quibus in factiones illae scindebantur, Deo bene iuuante sustulit. Illud quoque in communem Composte llanorum vtilitatem plurimum cessit: quod Pater, dum percurrere dioecesim omnem, et populis singillatim dispertire operam per temporis angustias nequit, rem compendio transacturus cum Proepiscopo agit, vt sacerdotes instituendos curaret, qui totius mox populi magistri forent. Quod Vicarius cum libens suscepisset, accersitos e totae dioecesi Presbyteros, in sancti Iacobi crudiendos formandosque Bartholomaeo tradit. Ille rem adeo verecunda modestaque sapientia executus est, vt omnes monita peramanter, cumque gratiarum actione susceperint. Interim, quoniam Christo tesse ac sponsore quaerentibus primum Dei regnum, iustiriam eius, humana emolumenta pro additamento adduntur, lis optatum sortita est finem: et Bartholomaeus optimum Religiosis viris parauit exemplum: vt vbique (quod sanctus Gentium magister optat) illud ante omnia curent, vt per omnem occasionem annuncietur Christus.</p>
<p><note>90 Sodalitas magni vsus instituta Vallisolesi.</note> Magnifuit momenti, rarique exempli Sodalitas Vallisoleti ad detentos in publicis custodiis iuuandos instituta. Socij Collegij dum cancellariae carcerem ex interuallo reuisunt, animaduertêre inopem turbam summa premi penuria tum alimentorum ad sustinendam vitam, tum causidicorum et procuratorum ad celerem causarum et commodam transactionem: paucisque diebus horum inopia sub sidiorum homines decem misere, et quosdam inexpiatis confessione noxis animam exhalasse. Quae res cum visa esset minime negligenda, Praesidem Iudicesque admonuerunt. Remedium inuestigantibus opportunius nullum oblatum est, quam vt Sodalitas honestorum hominum, quae duobus praecipue ijs prohibedis excubaret malis, institueretur. Agitatum iam pridem talis condendae Sodalitaris consilium erat: sed subortae difficultates ex memoria obliterarant. Deo tamen placuit, vt Patrum sedulitate ac precibus, et ius dicentium ardentibus studijs hoc anno exitum sortiretur. In eam Praeses, Iudices, Iurisconsulti, procuratoresque regij concilij dederunt nomen, ciuiumque praecipui quidam, qui praeter stipem, quam de suo conferebant. bini quaque hebdomada, initio ab Praeside facto eis ministratum adibant; atque aegris praecipue ea benignitate prospiciebant, vt eos laute quoque acciperent. In singulos praeterea Sodales singulorum causae vinctorum distributae sunt, vt eas quam celerrime expediendas, et vinctos soluendos curarent. Quae cum diligenter pro se quisque exequerentur, eius instituti non toto solum Vallisoleto, sed finitima etiam regione diffusus est secundi ssimus rumor: adeo vt vicini populi formam inde petere, et suis quoque in oppidis Sodalitatem eiusmodi excitare meditarentur. <note>91 Alia pie instituta Valliseleti.</note> Hoc quoque anno in atrio regij fori (id cancellariam vocant) rogatu Praesidis institutae per magna iemnia conciones, opus persequente, qui superiore in choarat anno, Rectore Collegij Martino Gutterrio: quod item exemplum regiae postea curiae Granatensis, et Hispalensis secutae. Idem Rector eodem tempore morem induxit concionum in Academiae sacello, satus gnarus, quae diuini verbi sint vires, quantique intersit proprios cuiusque hominum generis monitores esse. Itaque cum tres esset Vallisoleti Grammatiae ludi, inque singulis ipse sermone accommodato aditum aperuisset, discentiumque iuxta ac docentium animos praeparasset; tres Patres delegit, et suum cuique, quod hebdomadariis hortationibus ad Christianam pietate excoleret, gymnasium assignauit. Ita factum, vt non multo secus, atque in ipsis Societatis gymnasiis
<pb id='s285' n='285'/>
inter adolescentes in sermonibus, atque exercitationibus litterarijs rerum tractario piarum, confessiones menstrue, tum quotidie principio scholarum ac fine, ad Deum precatio: ad haec cultus Virginis Matris ac Caelimm reliquorum, et cetera bonarum mentium rudimenta vigerent Praeter haec quinta quaque feria paruulorum greges, quos noscitandis elementis, calamoque pingendis primus exercebat labor, quatuor e ludis in templum deducti catechsi imbuebantur: quo nulla pars ciuitatis reliqua fieret, quam religiosae caritatis solertia <note>92 Altiores scholae in Collegium Vallisoletanum inductae.</note> non vt faceret meliorem, eniteretur. Iam quoniam Collegium ita sese corroborarat, vt opibus niti suis posset, cum ad hanc diem Theo logiam Scholastici nostri ex Collegio sancti Gregorij Dominicanorum, Philosophiam ex Academia ciuitatis petissent; Magistri duo domi sacrae doctrinae scholas ex D. Thoma auspicati Blasius Rengifus, et Ioannes Femandius; adhaec Ximenius Dialecticam, Petro Sancio, qui aliquid etiam subtilitatis Theo logicae superioribus annis exposuerat, rationes officiorum, quas initio anni inchoarat, frequentissimo in consessu, summaque, approbatione omnium persequente: pauloque post, nequid petendum foris restaret, reliquae etiam introductae disciplinae Philosophorum.</p>
<p><note>93 Segoniensis Rectoris industria.</note> Segouiae Solerij Rectoris industria fecit, vt solennes Quadragesimae conciones haud paulo vberiorem soliro prouentum pietatis ferrent. Quotquot varijs per vrbem locis declamaturi erant, conuenit, adhortatusque est, vt vno omnes ore in certa quaedam communiora vulgo vitia inueherentur: ex ea enim consensione, quasi facto cuneo expugnatum facilius iri. Ita connitebatur Solerius non modo (quod interdum mala ambitio indignissimê facit) ne concionatores quafi in eodem stadio decursuri inuicem sese pro aduersarijs haberent, sed vt ad diabolum, et vitia subigenda velut concordes commilitones concordia ferrent arma. Ideinque quamuis et Euangelij ad concionem tractandi, et Collegij regendi cura distineretur, partes etiam pueros catechismum docedi sibi reseruabat: perque vias vrbis ac vicos pia carmina, et prima Christiani cultus dogmata concinentium agmen deducens, adultorum multos exemplo, plerosque etiam adhortationibus loco interpositis ad virtutem inuitabat.</p>
<p><note>94 Ioannis Ramirij praeclare facta,</note> In Aragonia prouin cia Ioan. Ramirius Valentiae concionibus miros effecit motus. Cum egenos saepe et grauiter commendaret, praesertim aegros, qui vitae subsidijs, necessarijsque hominum ministeriis destituti in summa solitudine ac miseria tandem expirabat; viri nobiles dederunt in album nomina, partitique inter se ita sunt curationem, vt bini singulis noctibusijs, qui plurimum auxilio indigerent, vigiles praesto essent, opportuno animae corporique leuamento. Idem Setabim profectus cum Pastores absentes, perque culturae neglectum omnem eam Domini vineam vastatam, spinisque et venenatis obsitam stirpibus inuenisset; omnem cum diuina gratia publicis vitijs, <note>95 et Iosephi Aialae.</note> odijsque grauibus sublatis, et studio diuini cultus inducto, purgauit renouauitque. Pari studio, consimilique successu Iosephus Aiala Rector Barcinone, vbi Collegium administrabat, verbi diuini semente sparsit tum alibi, tum per quadragenariam inediam in templo summo. Specimen generosae sementis, et nobilium frugum e duorum sacerdotum sumi mutatione potest. Alter iam diu Societati infensus multa apud familiarem suum de ea oblocutus erat. Mox ita tulit casus, vt vna ambo ad Aialae concione accederent. Ea obtrectatorem ita commouit immurauit que, vr simul primum concionator obticuit, ad amicisese pedes, palam veniam rogans, et dicta retractans, eo dem loco abiecerit. Alteritem sacerdos, nec minus ab nomine nostro alienus, cum in caetera turba, quae ad audiendu confluxerat, forte adesset, qui esset verba facturus ignorans (nam varia ad templa subinde Iosephus aduocabatus;) vbi vidit apparere in suggestu Iosephum Gollegij Societaris Rectorem, fugam subito meditatur, et conatur euoluere sese e turba. Caeterum ita frequens confertaque erat concio, vt, quamuis magno luctamine, exitum minime reperiret. Itaque constitit parumper, inde paulatim sensimque elapsurus. Interim quamuis inuitus et circumspectans maneret, verba tamen aliqua et sententiae in aures peruadebant: nec sentientem paulatim attentio occupauit: illapsusque in animum sermo ita permulsit, vt protinus apud Patres confiteri delicta coeperit: ijsque, quorum ante nomen exosum habebat, regendum se totum permiserit. Quae res haud dubie multis accideret, qui incertis suspicionibus, fictisque criminibus ducti Dei seruos auersantur, si animum inducerent eos aliquando vel publice loquentes audire, vel alloqui priuatim; vel certe veritatem per se ipsimet explorare non grauarentur: verum diabolus, qui ex talibus animorum abalienationibus quanquam falsa ex causa veram perniciem sperat, causas reconciliationis longe summouet, fugaque ac silentio offensiones et odia nutrit.</p>
<p>Gandia et Caesaraugusta in circumiectos pagos et oppida complures factae excursiones: ex quibus que cosueuit (hoc est, supra quam facile cogitare <note>97 Modestiae et constantiae vires.</note> minus experti queant) diuini cultus restauratio extitit. Quanquam in oppido praecipuo Caesaraugustanae dioeceseos duobus sacerdotibus eo missis constanti modestia elicienda fuit agendi potestas. Vbi enim conspecti sunt, venisseque dixerunt se, si quam possent, ad aeternam salutem laturos opem, continuo oppidani praeter modum commonti nequaquam se haereticos aiunt: nec adeo vecordes esse, quin scirent ipsi per se, si opus haberent, externa auxilia petere. Cur venissent non inuitati? Miserat eos Pater Romanus Rector, quod compertum habebat valde p???pulum indigere cultura, eo que magis (vti cum aegrotis fit) vltro ingerendam opem, quod per sese non requirebant. Responderunt Patres non ignorare se esse populum fidelem: nec dubitare quin etiam vellent omnes aeternae salutis compotes fieri: verum se alios quoque pios adire populos consuesse; et vbique quempiam inueniri, qui vel propter nouitatem, vel alias causas ad animi sui profectum tenui ipsorum at prompta opella vteretur. Non se cuiquam oneri futuros. In xenodochio publico diuersaturos; et quod satis ad susti???edam vitam esset, quaesituros emendicato. Responderunt xenodochium pauperibus peregrinis exaedificatum; non hominibus,
<pb id='s286' n='286'/>
qui sine causa vagarentur. Populum omnem modicarum facultatum, exhaustumque expensis <note>98</note> esse, et nimium multum mendicorum adesse. Ad haec verba Patres, quo se verterent, quoque reciperent, ignorabant. Sed pius vir e primis, qui rei gestae interfuerat (nam gesta publice, et prope cum tumultu populi erat) misericordia commotus occulte ad vulgi offensionem vitandam, ne sub dio fame absumerentur, prouidit. Nec patienres Dei praecones obiecta primo in aditu difficultas terruit, seu in desperationem actos statim fugauit. Perstitere auquot dies prope latitantes Deo propitiando intenti: nec interim quorum se dabat occasio, mitigare animos comitate prudentiaque cessabant. Bonum inter caeteros presbyterum magnae ad vulgus auctoritatis sibi conciliarunt. Is primo die, qui festus illuxit, populo accommodate suasit, vt, quando sacerdotes duo illi Caesaraugustani nondum excesserant, periculum eorum facultatis facere vellent. Cumque populus haud abnueret, alter e Patribus in suggestum ascendit. De eius diei celebritate ingressus dicere, cum actio, doctrina, elocutio, tota denique dictio non vsitata eo loco esset, in attentionem summam omnes, mox in admirationem, arrexit. Quos vbi commotos animaduertit, sensim orationem eo flexit, vt quid venissent, quid propositum Societati susceptis eiusmodi expeditionibus esset, quo pacto consueuissent pueris Christianae disciplinae initia tradere, aliaque consueta exequi, vnam dumtaxat maiorem ob Dei gloriam, et spiritualem proximorum vtilitatem, simpliciter et grauiter explicaret. In attentione maxima varij cernebantur audientium vultus: gestire, qui maxime fauerant, plerique <note>99</note> mirari, non pauci rubore suffundi. Absoluta concione, populi primores conueniunt benigne Patres: veniamque submisse petunt, quod ante cum eos minime nossent, haud perinde, ac essent meriti, accepissent. Deducunt in xenodochium, et vitae subsidia certatim summittunt. Postremo alijs atque alijs actionibus delectati, perspectoque iam ex audiendis confessionibus, et instituendis rudibus, redintegrandis amicitijs, se alijs eiusmodi officijs communi profectu, apud Prouincialem egerunt, vt saltem alterum e duobus ad magni ieiunij tractatus concederet. Quod cum Prouincialis negaret, comperto eos iam ante cum adio concionatore non parui nominis conuenisse; induxere oppidani concionatorem illum, solido ei stipendio perinde ac si perfunctus esset munere, persoluto, vt ipsemet <note>100</note> suas apud Prouincialem interponeret preces. Tum vero intelligens Pater Cordesius Prouincialis id non gratum populo magis, quam concionatori commodum fore, cui sine labore merces, nouique suggestus quaerendi facultas erat, concessit. Tantam igitur animorum conuersionem patientia et constantia fortium illorum sacerdotum fecit: quibus tanto laetiorem exitum Pater misericordiarum dedit, quanto aditus difficilior fuerat: vt quicunque animarum negotia tractant, his edocti exemplis non ad primam difficultatum faciem fracti animis terga vertant, ac coepto absistant; sed Dei opem implorantes prudenter ac fortiter perseuerent; caueantque non modo, quo aditum patentem inuenerint, neper humanum errorem venturis occludant; sed vt etiam, quo difficilem ipsi angustumque habuerint, vt expeditum atque exoptatum sequentibus memoria modestiae, caeterarumque virtutum suarum relinquant.</p>
<p><note>101 Triguerenses Pater Bustamantius excoluis.</note> In Baetica Triguerense Collegium anno priore susceptum colonis est frequentatum. Praeclara ibi circaque Bustamantius perpetrauit. Venit Triguetum in exitu proximi anni: et, quoniam parata nondum erat Collegio aedes, quanquam Franciscus Palma fundator contumeliam prope suam, quod ad se non diuerteret, proclamaret, ad xenodochium se recepit: eoque vtens diuersorio, e victu, quem fundator idem vt suppeditaret, euicerat, id modo quod necessitati mederetur assumens, delicatiora remittebat. Pro aetate et existimatione Bustamantij ille ad xenodochium secessus vniuersae cuitati antiquae bonitatis humilitatisque visum exemplum est. Itaque vbi coepit mane ac vesperi e superiore loco ad officium quemque suum, ad scelerum fugam, vitaeque mutationem hortari; cum praeiret hortatoris vita doctrinam, animorum ardor ingens excitatus est, isque ad commissa expianda concursus, vt nec socius Bustamantij loannes Rodericius Christophori frater, nec alij e ciuitate ipsa adiuncti sacerdotes, quamuis a prima luce ad multam noctem aures indicantibus sese praeberent, <note>102</note> possent multitudini esse pares. Inter caetera vitia prauam iurandi consuetudinem ita exosam vulgo fecit, vt fossores quidam cum herum audirent iurantem, primo admonerent modeste, vt abstineret, quod (si cut de concionatore audiuerant) sine causa iurare diuina lege interdictum esset: deinde cum perperam assuefacta lingua iterum prolapsa iurasset; comminati sunt, nisi diligentius caueret, protinus se relicto opere abituros. Egregij sane operarij; quibus non modo agrum domini, sed et animum curae esset ex colere. Bona gentis facilitas ac religiosa indoles Bustamantij animum mire cepit. Aptissimam esse Societatis Collegio Triguerum sedem nunciat <note>103 Triguerum apta sedes multit iuuandis.</note> ad late ac fructuose porrigendam industriam. Inter Baeticam et Lusitaniam situm oppidum commercijs vtriusque nationis frequens, celebribus circa portubus cinctum, ad quos excurri facili negotio fas sit. Incolas dociles, pacatos, rectae doctrinae pereupidos. Perfunctus quadragenarij ieiunij homilijs magno cum pietatis publicae incremento, dum Hispalim reditum parat, Eleonorae Zunigae et Sotomaioris Comitis Nieblae litteris, quae Triguerensis Collegij fundationem (vt supra memoratum est) apprime iuuit, Hueluam oppidum maritimum studiose accitur: quod inter Vicarium sacrorum Praesidem ac Praetorem graues ortae simultates maximam perniciem quam plurimis minatentur. Confestim abijt Bustamantius; suaque et omnium opinione facilius, Deo adiuuante, furentes incendij flammas extinxit. Inde nouis adhuc animis ad eius plagae <note>104 Triguerense Collegium incolitur.</note> culturam assumptis, Hispalim pergit, et festinanter Triguerum die sancto Ioanni Baptistae natali rursus ingreditur, sacerdotes tres ac totidem laicos adducens. Nondum enim pluribus aedes, quamuis fundator ac reliqui festinarent,
<pb id='s287' n='287'/>
extructae erant. Rector primus fuit Ioannes Rodericius. Nam Bustamantius, quo totum se oppidis eius tractus adeundis, sanctaeque humilitatis et caritatis muneribus dedicaret, omnis domesticae gubernationis vacationem, cum valde expeteret, pro insigni beneficio impetrarat. Oppidum igitur Hueluam, et cui Veas, et cui a sancto Ioanne nomen est, peragrauit, cum alia vbique praeclara gerens, tum maxime odia et dissidia tollens. Et quidem Hueluani adeo Patrum operâ gaudebant, vt domicilium, quo vel trans ituri, vel ibidem moram facturi vterentur, in eum tantum vsum extruxerint ornarintque. Sed Bustamantius in sancti Laurentij ferijs cum Trigueri esset, ac suggestum concionaturus in templo principe scanderet, voces quasdam tumultuose rixantium audiuit. Qua commotus re conuersus ad populum, Quid alia, inquit, vobis afferam? vos ipsi videtis, quam sit pius et patiens Deus noster, qui domi haec suae fieri sustineat. Pronunciemus omnes orationem Dominicam, et salutationem Angelicam, vt pro sua immensapietate istorum corda tangere, et hanc eis condonare iniuriam velit. Quibus dictis, ac precatione absoluta, parabat descensum. Sed Vicarius elata voce hortatur, vt fraudare reliquam populi innocentis, qui conuenerat, multitudinem, paucorum culpa nolit. ingeminant et alij preces: quibus facile Bustamantius cedens, ita locutus est, vt vehementer omnes, sed eos in primis, qui rixati fuerant, ad inimicitiam ibidem finiendam inflexerit. Quae res et praeterspem, et eo gratior vulgo accidit, quod illi e Proceribus erant, vt, nisi Deo placuisset ea via ipso in semine inimicitiarum causam elidere, grauis non ipsis modo, sed cuncto etiam populo calamitas immineret.</p>
<p><note>105 Hispalensis Collegij floyens status.</note> Florebat in Hispalensi Collegio domesticae seueritas disciplinae. Qui concionabantur, qui Christianae summam institutionis vel pueros, vel rusticos edocebant; qui pueros erudiebant in scholis, sancta quadam aemulatione, vt suis pto se quisque muneribus quam optime fungerentur, <note>106 Scholarum vtilitas.</note> certabant. Inde fiebat, cum singulae recte haberent partes, vt summa optima esset. In adolescentibus, qui scholas frequentabant, quantum modestiae, quantum rerum piarum studium, quantus vitae perfectae amor inesset, ea sit coniectura; quod praeter ingentem eorum numerum, qui se ad alios Religiosorum Ordines recepere, centum eodem tempore aditum in Societatem rogabant. Ac Magistri Nouitiorum ex alijs Ordinibus Rectarem gratias acturi conueniebant, non modo quod praeter solitum multiad familias suas, verum etiam, quod ita exculti conformatique accederent; vt Magistris cum his nihil admodum negotij superesset, sed potius tirones optimo essent exemplo veteranis. Quanquam haec laus Collegio Hispalensi cum alijs prope omnibus est communis. Certe hoc eodem anno Methymnae Campi quidam prae caeteris Religiosorum nobilis Praeses cum hanc rem vidisset, ita suos allocutus est, Deseramus alia studia, et Grammaticam doce amus; ita pietas a fundamentis et ordine statuetur, quod lesuitae faciunt. plus hac ratione Reipublicae Christianae profuerimus. Alius item Praesul ex virtute adolescentium ab Societate eruditorum, de eius institutis magnaopinione concepta, illa cognoscendi cupidine ad <note>107 In natalitiis sancti Ioannis Baptistae quomodo curata pistas.</note> Collegium accessit, vehementer rogans Patres, vt communicare negrauarentur. Sed (vt Hispalim redeam) solebat sacer Ioanni Bapristae nascenti dies effusa hilaritate, licentiaque et compotationibus violari. Ioannes Baptista Sancius, vt eiut, quae Christianos decet, modestiae populus ad moneretur; bis eo die in concionem processit: et fratrum aliquot missi ad Baetis fluminis ripam, quo ciuitas effundi vniuersa solet. Profecti sunt praelato sanctae crucis vexillo: ripamque inter se amplam partiti de Christianis axiomatibus verba facere omnes praeter duos eodem tempore vocibus magnis incipiunt: oculosque ad se omnium rei nouitate auresque conuertunt. Reliqui interim duo pariter totam peragrabant ripam, graduque subinde fixo ingenti clamore eorum alter intonabat, Fratres, meminerimus omnibus esse moriendum: post mortem acre iudicium subeundum: gloriam bonis esse paratam, aeterna supplicia malis. Quos ad clamores suspensa haerebat multitudo: salutiferae vulgo subibant cogitationes: non nemini lumina humescebant. Id ipsum per vrbis vias interuallis breuibus proclamabant: eaque re laetitiae exultantis feruor, ne velut meracius poculum statum mentis turbaret, tanquam infusa lympha est temperatus. Sed iam pietatis opus subiungam, quod et insigne fuit, et sane magno stetit Collegio. Exitu proximi anni quatriremes septem, quibus praeerat Aluarus Bazanus, solae ex magna classe, vi tempestatis disiecta, <note>108 Aegris remigibus impensa opera.</note> quinque et viginti demersis, saluae Hispalensem in portum se hiematum receperant. Ad eas Bustamantius Collegij tum Superintendens aliquot fratrum, qui potissimum remiges instituerent, et hortarentur ad Christianam pietatem, et rosariis ad salutandam Virginem donarent, feriatis diebus mittere instituit. Hi dum sancto hoc labore studiose funguntur, noua in afflictam turbam calamitas, morborum ea vis incumbit, vt miserandam in speciem complures iacerent, animam agentes, prope omnibus et animi et corporis nudi subsidijs, multique quotidie pecudum ritu moriebantur. Ide fratribus vbi primum Bustamantio cognitum est, summae tempus necessitatis inter pretans, ad succurrendum quacunque posset ratione animo incitatus, aegre cohibitus est, quin eadem hora, quamuis nocturnae tenebrae obscurassent omnia, ad audiendas morientium noxas properaret. Postero die summo mane cum Rectore Auellaneda, alijsque sex partim sacerdotibus ad absoluendos, partim laicis ad solandos et praeparandos aegros; suam singulis sportulam cum pane, caricis, vuis passis, aliisque eiusdem generis xeniis, quae miserorum etiam corporibus auxilio essent, afferre iussis; ad quatriremes contendit eo consilio, vt quoad anunas omnium, quantum consequi liceret, in tuto locasset, pedem inde nequaquam efferret. Verum ipsa oculis contrectata necessitas noua suasit consilia, deque valentiore remedio afferendo perpulit cogitare. Itaque cum Aluaro classis Praefecto agit, vt aegri exponantur in terram, quo commodius sua tum animis, tum
<pb id='s288' n='288'/>
corpotibus adhiberi leuamenta queant. Is haud omnino rem probabat initio, quod noua videretur, nec vellet ipse noui auctor haberi moris. Tamen grauissima de necessitate, quae teneri consuetis moribus nequeat, admonitus, vt etiam erat <note>109</note> vir bonus ac perhumanus, dixit, si Patres praeesse negotio vellent, se domum conducturum, in quam aegri deportarentur. Bustamantius omnia post summam illam aegrorum miseriam ducens, procurationem ingenti animo suscepit. Conducitur domus, in quam aegri ad octoginta deportantur. Moxque cum ea satis capax non esset, alterum ferme tantum aegrorum ad Beatae Annea defertur hospitium. Quid operis et tricarum in rebus principio ordinandis, inlectis, totaque supellectile vtrobique comparanda fuerit, haud facile, nisi munerum eiusmodi intelligentes expertique coniectura assequentur. Verum cum dies ostenderet plus Patribus caritatis esse, quam virium; nec vtrumque eos munus perferre posse, benigne Aluarus, qui corporibus inseruirent, idoneos ministros sub stituit, vnamque Patribus animorum prouinciam curandorum reliquit. Adhortabantur ad patientiam, audiebant confitentes, sanctissimo Viatico, se Suprema vnctione muniebant; tum decore pieque vita functos sepeliebant: singulis etiam diebus qui leuius aegrotabant semel atque iterum Christianis rudimentis imbuebantur. Ac misera turba, quorum erga se pietatem tantam experiebatur, eorum se nutibus omnino permittens, ad quem libuisset modum versandam fingendamque praebebat. Ita vel optime animati instructique pariter cum vita finiebant aerumnas, vel ad nouas in remigio, si valetudo resarciretur, pro suis noxis luendas poenas animum comparabant. Mahometani quoque aliquot ad Christum adiuncti potentissimo caritatis illo argumento reuincti. Feminis in nosocomia haud patebat ingressus. Virorum plurimi spectatum accurrebant, multique ex nobilitate, multi sacrorum Ordinum Religiosi viri caritatis insigne exemplum admirati etiam coniungere operam, et aegris ministrare gaudebant. Nostrorum Sodalium qui ei se ministerio dedicarant, <note>110 Quinque Socij in aegrorum obsequio mortui.</note> grauissime complures decubuere: quinque virtute insignes, quos praesenti mercede diuina clementia dignos existimauit, lethargo pressi suauiter in Domino obdormiuerunt vno eodemque mense Februario. Praecesserat is qui in nobili procuratione caeteris et auctoritate praeerat, et sedulitate praeibat Pater Sancius Lopius miserorum ardentissime omnium iuuandorum amans: eoque acerbior ciuitati mors viri accidit. Ille quantam in alienis leuandis benignitatem, tantam in tolerandis suis doloribus patientiam mirandam cunctis et imitandam exhibuit. Caciorlae natus genere bono, nec mala in re: mortalis vitae triginta, Religiosae non plus quinque sed magnos plenosque vixit annos. Neque illum regionum nostrarum explebant aerumnae, sed insuper Indicas, magisque AEthiopicas apud Abassiuos, quod has crederet ditiores, meditabatur et exoptabat. Subsecuti sacerdotem ac ducem Ioannes Gomius, Hieronymus Lopius, Andreas Segura Scholastici, et Alfonsus ad manuum labores Adiutor. Gomium Deus aperte visus est singulari beneuolentia praeparasse ad optimum finem. Paulo ante impetrato ad animum suum expoliendum aliquot dierum secessu, multum gemituum, multum fuderat lacrymarum, multum poenarum sponte subierat. Ad nil non grande et arduum Dei et animarum causa exacuerat earitatem. Denique veteris quoque hominis pergeneralem confessionem senecta posica, recens et ardens cum ad opus prosilijsset, medio ex opere vocatus est ad mercedem, tum scilicet, cum pro aestu illo se laborum et studiorum exaggerata et multiplex deberetur. Hieronymus Lopius iam ornatus seu potius oneratus sacerdotio duplici, vtroque opimo erat, cum e patria Corduba Hispalim profectus iam iam designandus Philosophiae Magister, omnia duxit inferiora paupertate et humilitate crucis: eiusquesarcinae positione tranquillitatem <note>111</note> sibi conscientiae, religiosam vitam, et pretiosam mortem coemit. Sed vt recentissimo cuique famulo Deus instar matris infanti solet dulcedine lactis blandiri, nullius aeque abundauit caelesti suauitate in beatam vitam natalis, atque Alfonsi. Ab reficiendis dolabra asciaque nauigijs primo impetrauit, Deo seruiendi cupidine, vt tanquam mercenarius, paulo post vt velut Socius domum reciperetur. Adolescenti vegetum erat corporis robur, sed mirus animi candor, summa innocentia, docile ingenium, et ad imperia cuncta sequax. Cum iam morbus perurgeret, interroganti quî secum ageretur, Admodum grauiter, inquit; tum velut emendaturus dictum adiecit: Verum si ita Iesu meo placitum est, exora precibus tuis, vt crucier vehementius. Cum vero iam viribus defectus ipsum Auellanedam (qua talibus temporibus pietate nostri Rectores solent) cibum sibi suggerentem videret; non potuit contineri, quin erumperet in has voces lacrymabundus, Eheu, Pater, pulchre scilicet conuenit mihi cum Domino meo. Me lectulus mollis, durissima crux illum habet: cibus illi ac potio fel et acetum, deliciae mihi quaeruntur. Hoccine est pro Christo acerba pati? Vbi vero sacro inunctus est oleo, et circa lectulum cum luminibus precantem pro se sacram Sociorum cohortem vidit, et Religiosa vota permissus est nuncupare, sic exilijt gaudio, vt gestiente illo prae caelesti quadam dulcedine circumstantibus necesse fuerit lacrymari.</p>
<p><note>112 Mors Lusitani Prouincialis Consalui Vazij.</note> Lusitania magno et Societatis, et prope totius regni dolore Consaluum Vazium Mellum Prouincialem amisit. Eum Regina vt audiuit Eborae grauiter laborare, Olisipponem sua sponte, sua missa lectica, referri iussit. Hîc quamuis caritate admirabili certatim omnia omnes nobiles medicamenta et adiumenta conquirerent, vinci tamen mors nequijt. Pridie. Idus Maias sublatus est. Funus prae ciuium comploratione peragi vix potuit. Ludouicus Montoia Augustinianorum Prouincialis, et Ludouicus Granatensis Praedi catorum ex Ordine inclyti religione ac litteris viri non modo exequijs interesse, sed et lectorum vice fungi, singulasque de solennibus <note>Eius virtutes.</note> sancti Iobi partibus recitare voluerunt. Erat quippe Consaluus super decus illustre natalium, quod sanctitate ipse decorabat, solida perspectaque virtute sacerdos, Apostolica pollens facandia, summis, medijs, infimis suauitate compositorum
<pb id='s289' n='289'/>
morum, et consuetudinis religiosae comitate pergratus. Inter virtutum decora caeterarum insignis elucebat erga diuinissimum Eucharistiae Sacramentum pietas, vberrima haud dubie vena donorum caelestium. Supremo tempore vix cohaerentibus ossibus (adeo tabes exederat) quamdiu serio ac seuere vetitus non est, exiliebat e lecto, positisque humi genibus summa cum venetatione Dominum suum excipiebat: idque quam impetrare creberrime poterat. Prouinciae in eius locum administrationi suffectus est Iacobus Myro. Olisippone haud potuit obsisti Cardinalis et Reginae flagitationi, qui cum institutionem Sebastiani Regis Magistro Ludouico Consaluio recte viderent procedere; rati multum pertinere ad ipsius profectum Regis, vt pueri nobiles, qui cum eo educabantur, ab aliquo de Societate erudirentur, ne, si forte horum quispiam prauos aliunde hauriret mores, veluti contagione caeteros ac forte Regem inficeret: eam etiam curam sacerdoti nostro mandarunt. ac Deo bene iuuante, e sententia haec quoque procuratio succedebat. Ex ijs, qui e Collegio sancti Antonij in religiosam peregrinationem missi sunt, vnus (vt alij ante non semel) pro vago captus in <note>113 Religiosae vitae exemplum.</note> carcerem cum turba includitur. Nocte insequenti ad ludendum inuitatus acriter ab ea re ludentes deterruit eo affectu, vt ludum intermitterent, et sibi inuicem, quae lucrati erant, redderent. Frater bono successu laetus multa perrexit pie dicere: vnde illi suspicatisunt hominem e Societate esse: eoque indicio apud iudicem die postero proditus, honorifice est dimissus. Ac tales profecto omnes deceret viros esse Religiosos, vt moribus magis, quam habitu se, qui essent osten derent.</p>
<p><note>114 Indica res.</note> Hoc anno in India multae susceptae expeditiones. Cum Prorex legatum ad Sinarum Regem destinaret, adiungique de Societate placuisset, <note>Variae missiones.</note> qui ingressum nobile illud amplumque in regnum tentarent, e plurimis competitoribus lecti sunt tres, Franciscus Petrius, et Emmanuel Texeria sacerdotes cum Andrea Pinto laico. Meliaporam ad D. Thomae coloniam, quae a P. Cypriani morte sacerdote nostro caruerat, quamuis Franciscani ibi duoque liberi sacerdotes, agerent, tamen indigenarum se Lusitanorum rogatu missus est cum socio P. Franciscus Pinna. In Iaponiam, cum latior in dies Euangelio campus aperiretur, ac nominatim Cangoximani Regis vt satisfieret voluntati, qui (vt supra memoratum est) sacerdotes ad sui regni institutionem a Prorege Indiae, et Prouinciali Societatis postulauerat, tres sacerdotes profecti Melchior Ficeredius, Balthasar Acosta, et Ioannes Capralis. Et quoniam ad Molucas quoque insulas haud minus Christianorum augebatur numerus, auxiliares eo quoque submissae copiae, Ludouicus Goes, et Christophorus Vascus Rodericius sacerdotes. Armuziam vero sub extremum annum recens aduectus e Lusitania, qui Vincentio Tondae opem ferret, Michael Capralis discessit. Alij in viciniora Goaeloca dimissi. Quarto Idus Septembris e Lusitania appulere quatuor sacerdotes Andreas Cabrera, Marcus Miec, Michael Capralis (quem statim missum Armuziam diximus) et Franciscus Dionysius cum duobus laicis Petro Crucio, et Iacobo Brigantino. Eadem classe litterae ad Proregem a Sebastiano venere. quibus et Brachmanes, et caeteros a Christiana fide alienos, qui religionis causam retardarent, e ditione regia pelli; itemque baptismorum apparatorum intermissam celebritatem reuocari iubebat. Quibus rebus, quaehaud modice refrixerat, Ethnicorum conuersio excitata est Multi et numero <note>115 Brachmanes ditione Lusitanoram pellendi.</note> erant et opibus potentes Brachmanae. Quamuis enim eorum opes Constantinus Prorex infregerat, et importunissimum quemque eiecerat; tamen spiritus pene pristinos post eius discessum resumpserant. Quare visa consultatione res digna Proregi Cotinio est, quemadmodum regium exequi iussum oporteret. Concilio aduocato, cui Archiepiscopus, praecipuique cum Religiosarum familiarum, tum ciuitatis totius interfuêre, rem omnem horum permisit sententiae. Non deerant, quibus duriora primo mandata regia viderentur. At Archiepiscopus, qui simul vt venit Goam, persuasione hominum ad sua quam ad Christi Domini lucra attentiorum, ab omni plane vi abstinendum censuerat; experimento edoctus quam parum aegros mortales diuina, nisi humana admisceantur, moueant bona; tam graui oratione est vsus, promulgandumque omnino obseruandumque decretum regium argumentis adeo multis probauit, vt in eius sententiam omnes ad vnum concesserint. Protinus vt promulgatum edictum est, erecti sunt Christianis animi, cecidere Brachmanis. <note>116 Reuocatur celebritas baptismerum.</note> Sublatis hocedicto impedimentis continuo Socij ad celebritatem baptismorum reuocandam adiecere curam, vt sanctis hisce illecebris incuriosos suae salutis populos salubriter inescarent. Itaque praeter eos, quos ante sine apparatu tinxerant, breui ad celebrem magnificumque baptismum coacto catechumenorum numero die conceptae Deiparae sacro, nouem et viginti supra trecentos asperserunt. Cuncta pubes Seminarij Goani solenni incedebat pompa: eam Prouin cialis, caeterique Collegae sequebantur ordine longo: quippe iam ad nonaginta Goae Socij agebant. In aedibus viri nobilis congregati Competentes opperiebantur. Aderat ibidem Prorex cum omni nobilitate alloquens nouellum coetum confirmansque. Inde conuerso agmine, Prorege, nobilibusque prosequentibus inter clangorem tubarum, festumque cymbalorum ac fistularum cantum, et tympanorum tumultum ad S. Pauli incessere. Quae pompa non in posterum tantum, sed in praesens quoque profuit, Mahometana femina, Ethnicoque viro ea pia specie vitalis fontis cupiditate incensis. In gymnasio Goano, ne vlla iam re cederet Europaeis, hoc anno praemiorum inter scientiae laude victores distributio inducta est.</p>
<p>Cocinensi Collegio pius vir Christophorus Carualius moriens bonam pecuniae summam, vnde certum parari vectigal aureorum ferme octingenorum posset, legauit: eaque prima id Collegium certa possedit bona.</p>
<p><note>117 Baptizaterum extra Goam numerus.</note> Bazaini praeter pueros e Christianis ortos amplius trecenti, in oppido Sanctissimae Trinitatis prope Tanaam ducenti, Coulani, et in ora Trauancoride ei Collegio commissa amplius quingenti Sacramento fidei ad Ecclesiam aggregati; et magno hi quidem negotio, quod gentis Regulus
<pb id='s290' n='290'/>
instinctu Brachma narum valde obsisteret. Sacra aedes noua extructa in pago, quod Retoroam vocant, nouem ab Coulano leucis. In Manaria insula, in quam translatos olim demonstraui Commorinenses Christianos, trecenti triginta ad fidelium adiuncti coetum. Harum mulieres gentium leuisfima causa in desperationem actae vitam epoto veneno finiebant. Huic malo remedium repertum est tandem, fortassis ex antiquitatis memoria repetitum, <note>Plin. li. 36. cap. 15. Plut. de clar. mulier.</note> eaque solertia, per quam et Romanae plebis a Prisco Tarquinio, et a Milesiis virginum suarum consimilis furor sanatus fertur. Inducto enim Praefecto, vt quae ita morerentur, earum cadauera concidi iuberet in frusta, ille ignominiae et supplicij metus, quod manebat mortuas, ab immani scelere viuas absterruit. <note>118 Amboiniorum pietas.</note> In Molucis maior in dies propagandae fidei porta patefiebat. Reuersis ad sacras Christi Natalis ferias Attiuam Francisco Rodericio, et Iacobo Magalliane, qui soli in Amboino sacerdotes erant, quemadmodum anno superiore proditum est, reperere ex vicino pago legatos Christianos, quos metu paulo ante Mahometani peruerterant, profitentes statutum cuncto populo ad Christi redire cultum. Ex quibus Emmanuel in fidei pignus magnam conditionum vim exigebat: nec illi prae salutis cupidine abnuebant quidquam. At Rodericius animaduersa hominum bonitate, nec in tali re superstitiosius paciscendum ratus ad eorum profectus pagum caeteris reconciliatis octoginta insuper baptismo donauit. Absconderant miselli crucem in silua; quam inde magna prolatam cerimonia Pater in publicum restituit, magna voce omnibus inter adorationem contestantibus, quantum cunque vis Mahometanorum ingrueret, quidquid eriperent, facultates, liberos, vitam, nequaquam posthac religionem Christique amorem erepturos. Nec vero locuti sunt magnificentius, quam fecere constantius. Haud multis post temporibus oppugnati a Mahometanis, maluerunt domicilijs hortilque, in quibus rem ac spem omnem habebant, spoliari suis, et Atriuam rerum egeni omnium commigrare, quam de fidei constantia demoueti. Caeterum ingenti omnium animos terrore oppleuerant Mahometani praedones, qui duobus nauigijs oram legentes maritimam repentinis excensionibus cuncta vastabant. Itaque Emmanueli, et quibusdam Lusitanorum, qui in Amboino tum versabantur, optimum visum est Patribus pagos reuisentibus ire comites, vt eum neophytis terrorem demerent. Tribus ibant caracoris (genus nauigij modici <note>119 Naufragium.</note> est.) Vno die praegressi Patres cum peruenissent in quoddam insulae cubitum, vbi immanis in mare scopulus ex praeacutis cautibus prominet, saeua coorta tempestas caracoram frangit. Extemplo quidam in mare desiliunt, quos vndae raptos ad aspera sic allisere saxa, vt alijs foede laceratis, vnusextinctus sit. Incolae naufragium conspicati, tametsi superstitione Mahometani, ad colligendos Patres, qui in caracora nondum plane dissipata residui erant, accurrerunt. Emmanuel autem, et qui pone sequebantur, consuectis naufragij fluitantibus per mare reliquijs, haud dubie Patres haustos fluctibus rati, moerore immenso sunt obruti. Eo mox viuis praeter omnenspem repertis, tum caeteros, tum praecipue Emmanuelem laetitia vberior recreauit. Abijciebat se bonus Emmanuel plenus lacrymarum ad Patrum sospitum pedes: caracoraeque iacturam tanti esse dicebat sibi: atque adeo ne, si vxorem quidem liberosque amitteret, magni facturum, modo sibi Deus ad tot animarum salutem exiguum illud sacerdotum subsidium conseruatum vellet. Incolae quoque grates agebant Deo, quod ea tempestas ad se Patres compulisset. Idque benignum Numinis ad fidem ipsos vocantis argumentum interpretati, alacriter partim venere; partim, quos metus paulo ante abduxerat, rediere ad Christum; praeterque caeteros Praefecti pagani coniuc, et sexaginta Christianorum libefisalutis aqua renati Adeo per tempestates quoque ac naufragia cursum tenet feliciter, et longius prouehitur Petri ratis. Hunc laetum cernens progressum, et perinique patiens Satan, nequaquam satellites interim suos sinebat quietos agere. Ex oppido nomine Itu Christiano nomini infestissimo Mahometani ad v. millia Recaniuem, quem iam pagum expulsa superstitione Christus habebat totum, adoriuntur. Non solum virium terrore suarum excidium intentant; sed adfore etiam mox elaua hostes in maioris formae nauigijs denunciant ad Christianorum memoriam funditus <note>120 Diuina tutelaneophytos protegit.</note> igne ferroque delendam. Recaniuenses quanquam et numero, et apparatu bellico inferiores, et recentissime ad religionem conuersi erant, responderunt, se nec Ituanos, nec Iauos metuere: quippe qui ad vincendum, et ad vitam pro Christo prodigendam iuxta essent parati. Nec mora. Tredecim Iauorum apparent iunci magno terram petentes impetu. Praesens ante oculos erat omnibus barbara feritas, bonorum direptio, domorum incendia, vexatio carorum: denique per genera omnia cruciatuum obeunda mors, cum repente obtecto nubibus caelo vehemens procella toto mari iuncos dispergit, vix vt tres ad Amboini oram appulerint: ex quibus cum adeo vires, et animi imminuti sociorum dissipatione essent, non calamitas, sed laetus acceptus est nuncius. Dum enim admonent Mahometanos sibi vt caueant, sensim est cognitum quaedam Lusitanorum nauigia ad eorum locorum praesidium subsequi. Octo post diebus in Amboinum appulere Lusitani Antonio Paezio duce; cum quibus Antonius Fernandius sacerdos, et Antonius Consaluius laicus e Sodalitate hac nostra graui ante tempestate iactati in portum placidissime inuehuntur. Idem sub tempus aduenit Amboinijs Patribus ex Ternate quoque subsidium, Fernandus Aluarius, et Emmanuel Gomius. Antonius Paezius Lusitanorum Praefectus, illico ad vindicandas Recaniuensium iniurias cum septem caracoris ad Itu directo cursu in piratam incidit in vniuersa ea plaga pestilentissimum. Aderat e Societate Antonius Fernandius classiarios ad Christianorum militum cohortans officium. Conserta pugna, quamuis nauigiorum pirata numero superaret, multos tamen e suis, duosque e praecipuis amisit. E Christianis indigenis cecidere nonnulli, tres modo vulnerati e Lusitanis. Inde Lucebatam petiuere: vbi Pater Fernandius multos fecit Christianos. Inde missus est ad Sirois portum Pupuas versus, quo ingens allectabat spes Christianos fines latissime proferendi. <note>121 Pluuia diuinitus impetrata.</note> Siquidem infinita Dei bonitas extraordinarijs quoque suae benignitatis aderat argumetis. Cum horti Amboiniorum, ex quibus ferme totam
<pb id='s291' n='291'/>
gens annonam parat, per aquae mopiam squalle???ent ac peticlitarentur; Christianae quaedam feminae nuper ab ethnicismo auersae pro veteri consuetudine ad idolum consuetis superstitionibus aquam petitum abiere. Quod cum nupta homini Lusitano mulier, eoque rerum diuinarum peritior valde reprehenderet, affimuretque, si pluuiam a vero rerum parente, bonorumque fonte omnium Deo postularent, sine dubio impetraturas; ipsae inscitiam causatae suam, rogarunt vti doceret, quo pacto id a vero Deo precandum esset. Igitur ea duce ad crucem cunctae pergunt in proximo tumulo olim a Beato Xauerio sitam. Cumque solum circa scopis purgassent, et virides inspersissent ramos, flexis genibus ita orarunt: Domine qui nosti, quid opus sit gentibus, quas tu creasti, pro quibus et cruciatus se mortem perpessus es, da nobis aquam: Christianae sumus. Ac mira profecto res. Eodem momento cum tempestas ante serena alia minaretur, coactis nubibus, tanta descendit aquarum vis, vt re pro certo miraculo a cunctis habita, diu nulli essent nisi de ea sermones. Tum feminarum turba surdum idolum cui supplices nequidquam acciderant, funibus vinctum raptant per humum, et in flumen abijciunt.</p>
<p><note>122 Ad Celebes religio propagatur.</note> Interim in regnum quoque Celebum Christianae religionis salutaris radius penetrauit. Rex Ternatinus instruxerat classem, in qua filium suum nomine Babu statuerat mittere, vt eos populos ad Mahometanam dementiam, cuius (vt saepe demonstraui) erat ipse in primis sciens, et perdite amans, compelleret. Hac re cognita Henricus Lusitanus Praetor decreuit praemittere homines, qui statum eius regni explorarent, simulque duas bombardas e portu quodam (Totolem vocant) reportarent. Et quoniam ipsimet Celebes per legatos multis precibus efflagitauerant Christianae doctrinae magistros, visum est Prancudo per hanc occasionem Iacobum Magallianem, qui commodum per eos dies Ternatem ex Amboino venerat, in eam expeditionem <note>123</note> mittere. Mense igitur Maio, quo tempore summa ibi desaeuit hiems, Lusitani milites, vnaque Pater Magallianes e portu soluunt. Manadum primum, qui portus est ditionis Celebum praecipuus, secundo cursu tam aliena tempestate prope diuinitus concesso, cum omnes abeuntibus certum ominati naufragium essent, appulere. Vulgata de Patris aduentu fama, vidisses vix facta exscensione vndique ingentem circa eum multitudinem conglobari, flagitantes contentione magna, vt Christiani quamprimum fierent. Quindecim diebus pro gentis captu mille quingentos catechismo praeparatos vna cum Rege sacris vndis abstersit, reliquam multitudinem in reditu abluturus. Gens est bello fortis, et finitimis valde formidolosa. Crux ingens in litore constituta: et Regi vexillum Sebastiani Regis dono datum. Aderat forte eo tempore in Manado portu Rex Sionis vir inter suos iustitiae nomine inclytus. Hîc quoque auide sancta fide suscepta, et sanctissimae Trinitatis signo, Lusitanique Regis vexillo cohonestatus est. Ex Manado ad oppidum Bolanum appulsos Manadensis Regis filius hospitaliter excepit: et baptismum magnis precibus <note>124</note> postulabat. Caeterum, quoniam Cizilguzarata Ternatini Regis frater compulerat eum, vt Mahometi subiret turpitudinem, visum est Magalliam ad periclitandam constantiam, differre in reditum mysticas aquas. Hinc Cauripam abiere; vbi angusto in littore, nec admodum in longitudinem protenso sex pagi conspiciuntur. Ex his egressi incolae ad tria millia ea cupiditate Christo Domino tradebant se, vt sane haud posses magistrorum penuriam sine gemitu reputare. Oppidorum Principibus baptismate in praesentia impertitis, et cruce in hoc quoque litore fixa, spes pro re multitudini praebita. Inde Totolem ventum, qui finis nauigationis militibus erat. Bombardis non repertis, retro ad Cauripam flexere cursum. Ad redeuntis conspectum nauigij cuncta multitudo virorum aeque ac feminarum vna secum paruos trahentium, vel gestantium liberos, vt pariter in Christi plebem omnes consecrarentur, ad litus effunditur. Octo itaque diebus Magallianes ad duo hominum millia, tanquam sitientem gregem ad vitae fontem admisit. Inde Manadum reuertit praecipua in eo oppido curaiacturus diuina semina se educaturus, quominore negotio in reliquas regni oras inde propagarentur. Quo tempore Magallianes ad Celebes, Prancudus in insulas Mauri profectus est, in Ternate Petrus Mascarenia, et Vincentius <note>125 Ternatinit templum extruitur.</note> Diazius Tiro ibidem receptus soli mansere. Qui ex mercatorum collatitia stipe adorsi templum (nec dum enim suum eo loci templum Patres habebant) tam sedulo approperarunt opus, vt cum die S. Annae coeptum esset, v. Idus Nouembres primum in eo Sacrum solenniter factum sit. Sub id tempus Prancudus iterum e Mauricis cum aeger esset reuersus, moxque etiam Ferdinandus Osorius adfuisset, et Nicolaus Nunnius e Bacciano, vbi annum fuerat, et Magallianes a Manado Regem, quem baptizauerat, Celebum Lusitanam spectatum arcem adducens, superuenisset, iamque sex vna essent; appulit ex Indiae nauis nouum subsi dium adue hens Ludouicum Goem, et Christophorum Vascum Rodericium, gaudijsque ingentibus sancta illa cohors, segregata a Spiritu S. ab noto hoc orbe in opus Euangelij, et in vltimas illas terrarum compulsa insulas, inuicem reuisit, regustauitque socialis vitae Religiosam suauitatem. Sed enim, quia populorum circa plurimorum necessitas, quorum se saluti deuouerant, nequaquam ferebat moram, post dies vix quinque iterum segregantur. Prancudus ad suas Mauri insulas, quas ex praerogatiua caeli grauioris excolendas proprie sibi delegerat, redijt, multosque eôdem Sociorum adduxit. Ternate interim Christianus efficitur <note>126 Nobilium conuersiones.</note> praecipuus Tidorensis Reguli dux, eiusdemque consanguineus, qui totum proximis annis contra Lusitanorum arcem Tidorense sustinuerat bellum. Multos Procerum exemplum eius valde commouit. Andreae, cuius die solenni renatus est, nomen optauit. Bengaicus item Rex Ternatem filium regni haredem misit, vti Saracenorum, et Christianorum moribus institutisque perspectis, vtra magis arriderent, sequeretur: nam eadem mox sese pariter secuturum. sapiens iuuenis Christiana delegit. quod Ternatinum Regem grauiter pupugit, minis et pollicitationibus in cassum admotis.</p>
<pb id='s292' n='292'/>
<p><note>127 Legatio ad Sinas tentatur.</note> Haec inter Molucas insulas dum fiunt, legatio tentabatur ad Sinas. Quinto Kalendas Maias Goa profecti Franciscus Petrius, Emmanuel Texeria, et Andreas Pintus de Societate cum AEgidio Goe, qui legatus Sebastiani nomine ad Sinatum Regem ibat, simul curaturus, vt Lusitanos inter ac Sinas commercia et societas iungeretur (nam eo tempore Lusitani, qui Amacaensi in portu negotiabantur, portoria Sinis pendebant) simul vt per eam occasionem religioni aditus patefieret. Quae via omnes olim rimanti aptissima visa erat Xauetio. Iacobus Pereria idem ille, qui vehendum Xauerium susceperat, vexit. Commoda vsi nauigatione, tantum a Prestere, seupotius Siphone, quam Caelimanicam nautae vocant, <note>128 Amacai vrbis initia.</note> periclitati, Malacam primum, inde Amacaum quarto Kalendas Sextiles attigere. Peninsula Amacaus pusilla est in Cantoniensi prouincia Sinarum, nomen ab idolo Ama, quod ibi fuit, sortita. Nam Amacaum Amae sinum interpretantur. In litore eius peninsulae eodem nomine conuenticulum ex mercatorum appulsu, et negotiorum occasione oriebatur ea, quam nunc exequimur, tempestate: quod iam in emporium nobile, et vrbem sane frequentem cum propter opportunitatem loci (quod medius inter Malacam et Iaponiam sit, et a Molucis, Sione, Cocincina, et aliunde institores excipiat, et cum Sinis ipsis negotia quaestuosa offerat) tum propter salubritatem caeli, et rerum omnium vbertatem mirum in modum excreuit. Huc Patres appulsi Lusitanis, alijsque Christianis, qui ibidem, vel in vicina insula, cui Pignolus nomen est, negotia exercebant, sacerdotalem operam more suo nauarunt, tribus etiam illis, qui in Iaponiam mittebantur, dum traiectionem expectant, pro virili parte iuuantibus. Iacobo Pereriae, quoad legationis negotium postularet, eius portus credita praefectura erat tum suam ob pietatem, tum quod valde esset locorum ac gentis peritus. Is et legatus Cantonem nunciant ab Lusitano Rege legatum ad Regem Sinarum adesse: petuntque, vt liceat ad obeundam legationem Cantonem accedere. Tentarant alias eiusmodi legationem Lusitani: quae quorumdam impotentia et cupiditate non modo optato caruerat exitu, verum legatum pro exploratore habitum, male acceperant: et vniuerso Lusitano nomini insignis parta inuidia erat. <note>129 Sinarum suspiciosa cunctatio.</note> Vulgo non solum rapere homines, sed et vorare credebantur. Quin adeo Sinae cum fama accepissent Malaca eos, et alijs Indiae locis vi et armis potitos; et viderent longe maioribus et munitioribus vti nauigijs, quam sua essent; et super omnia, bombardarum horrerent molem, tanquam ipsi regno imminerent, procul arcebant. Ergo suspicionibus his imbuti Mandarini (hi sunt vrbium prouinciarumque in Sinis rectores) explorandum censent, num fraus legationis vocabulo subsit, illud inter alia metuentes, ne ea mercatorum ars esset portorij pensionem eludere molientium. Ea de causa Mandarinus legitur e praecipuis, qui Amacaum profectus <note>130 Praeclarum dictum Mandarini.</note> cuncta diligenter exploret. Is vbi Lusitanorum propius vidit mores, praesertim quam essent diuinis rebus addicti, quam frequentes in aede sacra, quam Patrum obseruantes; dixisse fertur, fieri non posse, vt gens, quae tantam cum Deo rationem haberet, veritatem aequitatemque non coleret. Munera ad Regem destinata in templo per otium curioseque spectauit, ac retulit singula in libellum: ex quorum aestimatione facile omnem suspicionem fraudis mercatorum abiecit, optime ratiocinans nequaquam videri ad redimendum portorium id paratum esse, quod cunctarum mercium, quas in eo portu Lusitani haberent, prope pretium exaequaret. Opportune etiam ad leuandam inuidiam cecidit, vt sub idem tempus quidam e Sinis ipsis latrunculi comprehenderentur, qui Lusitanorum ementiti habitum raptos incolas peregrinis mercatoribus diuendebant. Itaque his rebus, et humanitate, qua ab omnibus, et praecipue a Pereria tractatus est Mandarinus, magnopere conciliatus fauensque discessit. Cum eo missus Cantonem est Emmanuel Penedus, qui negotium apud Mandarinorum concilium vrgeret. Ingenti magnificentia magistratuum Sinensium admissi sunt in concilium Mandarinus, et Emmanuel: cumque postulata exposuissent, interrogatus est Emmanuel, num ferret secum publicam fidem, quae alteri olim legato praebita fuerat. Hanc cum ille negasset se ferre, quod, cum Malacensis vrbs et arx capta est, ibi conflagrauerat, id satis argumenti censuere, vt legationem totam pro ficta respuerent. Interim Amacaum appellunt Ludouicus Mellus e Sunda, et Ioannes Pereria ab Malaca, ambo locupletes mercatotes, ambo diploma regium ferentes, per quod et in Iaponiam nauigandi potestas vtrique fiebat, et Amacaensis praefectura, quamdiu tempestas opportuna nauigationi appeteret, mandabatur. Hinc parum abfuit, quin, dum sua vterque iura praeferenda censet, graue dissidium oriretur. Sed et Ioannis Suarij sacerdotis venerandi, qui ea loca pro Malacensi Episcopo inuisebat; et Patrum nostrorum mitigati precibus, litem peritis ex aequo et bono dirimendam permisere. Causa Ioanni Pereriae adiudicata est: eique Iacobus quoque Pereria sine vlla contentione praefecturam cessit. Goam scriptum, vti Prorex nouis muneribus, duobus saltem elephantis missis delinire Sinarum animos ad excipiendam legationem studeret. Nihil vltra hoc anno promotum ad Sinas.</p>
<p><note>131 Iaponicae res.</note> At eodem tempore Iaponica Ecclesia multis simul amplificata modis, simul egregie exercita et vexata est. Exitu superioris anni Cosmus Antonij Dynastae Firandensis accersitu, relicto Vocoxiurano in portu (cui Patres a beata Virgine nomen indiderant) Almeida, quanquam et a Regulo, et a Bonzijs impendêre sibi molestias suspicabatur, quiduis tamen Euangelij causa paratus perpeti, Firandum concessit. Duobus circiter ibi mensibus fuit. Ethnicis quidem, ne prorsus nudarentur commercio, dolorem animi prementibus; tanta vero cum laetitia Christianorum, vt censerent se perbeatos, quibus Patrem vel alloqui, vel intueri <note>132 Firandensium Christianorum faruor.</note> daretur. In pietate is quasi aestus efferbuit, vt e neophytis vnus praeclarum condiderit volumen de rebus eo bimestri spatio gestis: Lusitanique
<pb id='s293' n='293'/>
duo, qui comites Cosmo fuerant, tam inusitatae spectaculo pietatis commoti, alter diuino se obsequio in Societate addixerit, qui missus ad tirociniam Goam est; alter saeculo per matrimonium alligatus, in mirum sui odium, vexandique corporis studium adductus, nouum vitae genus summae seueritatis inierit. Ad haec septuaginta Ethnicorum ad fidem, plerique nobiles accessere. Cosmus Firando Bungum cogitabat, ne Ecclesia id temporis in Iaponia princeps tamdiu careret sacerdote. Sed infestis, exorto circa Facatam bello, itineribus alia via profecturus decimo Kalend. Martias Vocoxiuram repetijt. Verum luxato pede, ne hinc quidem teuere iter licuit. Deus nimirum in regionibus his industria eius vberiore cum quaestu vti hocanno destinarat. Iam multos Almeida religionis <note>133 Vocoxiurae incrementa.</note> rudimentis imbuerat: at Cosmi aduentu multo maiore diuinarum rerum excitato aestu frequentes numerosique baptismi fien coepti. Pagus ipse neophytis eo Facata, Firando, e Bungo, non nullis etiam inde vsque Meaco commigrantibus, valde frequentabatur. In monte e templi regione omnium ad eam diem in Iaponia subrectarum statuta pulcherrima crux est. Ad caetera pietatis studia adeo seuera neophyti sexta quaque feria diuerberatione se concidebant, vt solum templi postridie multo respersum sanguine cerneretur. Sub Cinerali Ximabaram Almeida profectus est accetsitu Toparchae, quem priore anno, dum Arimanum Regem Almeida idem inuisit, diuinam audiendi legem cupido incesserat. Octo ab eius discessu diebus Vocoxiuram Sumitanda regulus omuranus, qui eum portum Ecclesiae tradiderat, magno nobilium comitatu venit: statimque ad Cosmum multa de more gentis dona honoris et obseruantiae causa <note>134 Sumitandae Reguli erga Christianos propensio.</note> misit. Erat enim non solum ore probo, liberalique et honesta facie Princeps, verum mire animo comis et humanus. Cosmus optime intelligens ex potentum fauore quantum diuinis rebus commen dationis ad vulgus accedat, ad Sumitandae beneuolentiam alendam, simulque cum eo libere de religione agendi occasionem captans, Lusitanis mercatoribus, qui ibidem hiemabant, conuiuium apparantibus, eum inuitauit. Lusitani ita laute magnificeque acceperunt, ac si suorum maximos ex cepissent Principum. Secundum epulas Cosmus solum in sacellum abducit: aitque, quemadmodum, qui consiturus est agrum, quam optima legit semina; ita oportere pro sua prudentia Sumitandam etiam atque etiam habere delectum dogmatum, quae in animo suo consita velit: atque adeo ei se, pro eo quanti tam beneuolum ipsius ac nobilem animum faciat, pacis vitaeque aeternae semina ostensurum. Erat sacellum scite ac venuste exornatum. Sumitanda cum probaret caetera, illud ante omnia mirabatur, quod in effigie Deum filium gremio sustinentis <note>135 Pellicitur ad sidem.</note> Deiparae, vndecunque spectaret, pueri Iesu oculos coniectos in se videret. Et defixerat sane salutiferum ac vitalem suum aspectum in hominis animum diuinus puer; et mira in eo meditabatur efficere. Cum igitur Regulus libenter se disputationem de lege diuina auditurum respondisset; Ioannes Fernandius, qui laponice callebat optime, aduocatus in primo congressu non nisi de rerum procreatione, quamque stulte aberrent, qui nihil praeter primam rerum materiam (vt ferme Iapones) nouere, disseruit. Verum in digressu maiorem diuina cognoscendi mysteria cupiditatem iniecit donato flabello, quod ab Meaco Villela transmiserat sanctissimo Iesu inscriptum nomine, curce superne, inferne clauis appictis. Multus Iaponibus, vti etium Sinis, nec modo ad auram ciendam, sed ad quemdam cultum vrbanitatis flabellorum est vsus. Id vt Regulus vidit, quid argumenti, quid illud litterarum sit, percunctatur: opportuneque Fernandius <note>136 Instituitur.</note> excipit. Idcirco id ei seflabellum dedisse, vt signum ac nomen, quo erat inscriptum, penitus in corde sibi imprimeret. Ad res vero tam praestantes, quam illae essent, intelligendas maiore cum otio, tum eius praeparatione opus esse. Ad quae Princeps, cum se quidquid foret opus, facturum animose sponderet, discessit. Nec diu post sub vesperam coenatus reuertit: atque vbi Fernandius ordine scholam de principijs rerum ac religionis habuit, sui memor flabelli expressa in eo signa vt tandem sibi explicaret, rogauit. Tum inter caetera de sancta cruce sermonem exorsus Fernandius, quid ex ea opis ac beneficij Constantinus Imperator accepisset, memorauit. Quae Regulus, vt apparebat, satis percepit omnia: voluitque in flabello, quo vtebatur, orationem Dominicam, salutatiouem Angelicam, et versiculum; <hi rend='italic'>Per signum crucis de inimicis nostris liberau nos Deus noster,</hi> adscribi: tum quid esset Quadragesima, quae tum celebrabatur, multaque praeterea id genus explicari. Die postero e suis familiaribus nobilem virum, eumdemque Christianum, Ludouicum nomine, vrbis Omuranae Praefecti fratrem ad Cosmum allegans, nun ciare iubet, se quidem iam Christianum animo esse: sique virilis stirpis Deus potentem faceret, ad imperij contra tumultus, qui suboriri possent, firmamentum, palam se pro Christiano gesturum. Interim autem rogabat, vt liceret secum veneranda crucis ferre signa, suasque res Christo Domino commendare. Quod cum Cosmus vtrumque respondisset plurimum sibi placere, continuo Omuram reuetsus, auream fingi crucem iubet, eamque propalam ab collo pendentem <note>137 Rex Arimae ad sidem prependet.</note> gestans germanum suum Regem Arimae inuisit. Rex eam rem haudquaquam tulit moleste, imo cum ante per se ad id propensus, tum laudibus, quibus Sumitanda Christianam legem depraedicabat, incitatus, legatos ad Cosmum et dona misit, postulans vt in suo quoque regno promulgari <note>138 Ximabaranae Ecclesia primitia.</note> legem diuinam vellet. Almeida interim Ximabaram prouectus, illico potestate et promulgandi Euangelij, et extruendi templi facta, ipso Tono, qui accersierat, ad audiendum omnes hortante, ter in die, quo idoneam sibi quisque captaret tempestatem, sub auroram, meridiem, vesperam catecheses instituit. Excellebat inter auditores auiditate captuque diuinarum rerum is, apud quem diuersabatur, hospes, inter nobiles facile primus: cui mox baptizato, Leo est editum nomen. Tonus, eiusque coniux Arimanae Reginae soror, saepe aures concionibus praebuere; et dedissent pietati cognitae manus,
<pb id='s294' n='294'/>
nisi qui maximam mortalium partem ab gaudijs sempiternis auertit, iniquus ad caduca bona respectus obstitisset. Vnicam tamen infamem filiam velut ad animi sui pignus Christiano obtulerunt <note>139</note> fonti: cui Mariae dictum vocabulum. Forte Rex Arimanus interim ea transit: quem Almeida ante sibi notum cum salutandum putasset, ab Tono introductus, perque humaniter exceptus a Rege, non pauca, quae iter religioni praesternerent, disputauit. Rex valde delectatus est explicatione quaestionum naturalium, quomodo gignantur imbres, quae fluminibus origo, quae fontibus: vnde tonitrua et fulgura: quid terram interdum moueat, alijsque id genus. De postulatis ex Patre Cosmo diuinae legis praeconibus vltro sermonem intulit, adiectoque rescripsisse Cosmum, Almeidam ipsum iturum, illam protinus epistolam afferri iussam in corona nobilium capiti suo imposuit, perlegitque. Paschales iam feriae appetebant, ad quod tempus Vocoxiurae Almeidam adesse Cosmus praeceperat. Itaque centum et quinquaginta e summis ferme oppidanorum ad prima Ximabaranae Ecclesiae fundamenta Triadis sanctae nota impressis, tribusque inter eos matronis, quae Mariam Toni filiam educarent, hebdomadae sanctioris feria quarta Vocoxiuram peruenit. Ingens ex omni parte gratulatio fuit. Socij Vocoxiurani Christianorum ardorem, et oblatam de Sumitanda spem narrabant. Almeida exponebat, quae per ipsum Deus Ximabarae gessisset: simulque missae Funaio legebantur litterae, quae praeter caetera nunciabant ab Odoardo Silua eodem tempore centum triginta e primoribus Ecclesiae Bungensi additos. Multiplicauit gaudium reditus per eos dies Vocoxiuram ipsiusmet Sumitandae: cuius adulta <note>140 Sumitandae modestia.</note> iam pietas magnis auctibus maturescebat. Cosmo duas res postulanti ad bonam pagi valde crescentis administrationem, primum, vt quaedam decreta legesque conderet, deinde vt quempiam e suorum Procerum numero praefectum pago imponeret; vtrumque volens concessit. Quin adeo se gerebat modeste, vt cum ibidem ipse, qui dominus erat portus, domicilium optaret extruere, veniam eius rei, hoc est in suo aedificandi, postularit a Cosmo. Nihil praeterea valde memorandum ibi tum gestum. Reuerso Omuram Sumitanda Paschales ferias Vocoxiurani neophyti iam circiter mille numero ingenti gratulatione peragunt. Secundum eas visum est decere mitti, qui Principem Christiano officio resalutaret. Continuo igitur Almeida eam ob rem Omuram profectus perturbata omnia strepitu armorum reperit. Duo e Dynastis coorta ab altero iniuria multitudinem, qua nihil mobilius, distraxerant in partes. Iamque Bonzij solenne occinebant carmen: quod Sumitanda plus nimio Christianis faueret sacris, idcirco deorum ira cuncta turbari. Verum placuit propitio Numini, vt eiecto, qui iniuriam fecerat, breui tranquillitas; nec difficulterrediret. Quinque diebus Omurae actis Almeida, eoque tempore multa humanitate praebentem ames saepe Regulum de Christianis dogmatibus allocutus, deducente, quem idem tradidit, viro nobili, ad Regem Arimae pergit Rex <note>141 Arimani Regis benignitas.</note> ita excepit, vt quantumlibet reluctantem honestiore collocarit loco, quam reseruarit sibi: deque animorum aeternitate, de praeceptis decem Christianae legis; quam ea Regibus iuxta populisque salutaria sint, quam felicem reddat humanam gentem custodia eorum, disputantem audiuit cum approbatione tanta, vt die postero binas ei dederit litteras, alteras mittendas ad Cosmum, quibus potestatem faciebat religionem Christianam toto suo regno disseminandi: alteras, quibus Cocinocenses audire catechismum iubebat, ipsimet Almeidae perferendas, allegato e suis aulico ad locum templo metandum; remque totam commendatius ordiendam. Almeida ex itinere ad septuaginta capita Christianorum <note>142 Cocinocensis. Ecclesia ortus.</note> gregi Ximabarae adiecit, Damianoque, qui conseruaret opus ac promoueret, relicto, Cocinocum venit: summaque oppidanorum voluntate acceptus, quindecim diebus ducentos quinquaginta, vnaque Tonum, vxorem eius et familiam baptizauit. Caeterum quod Ximabara oppidum erat portusque multo frequentior, ratus ibi peramplam ac praenobilem congregari Ecclesiam posse, Paulum Iaponem Cocinoci reliquit: eoque se ipse refert. Praeter Christianos, catechumeni <note>143 Ximabarana Ecclesia vexatur.</note> iam Ximabarae trecenti numerabantur, cum trium coenobiorum Bonzij, secundo rei progressu incitati ad consuetas sibi turbas deuoluuntur. Primo infamiam dissipare per ficta probra, Patres humanis vesci corporibus; et quocunque aspirent, pestem et exitium importare: deinde figmenta infamia cum parum proficerent, ad res, et facta saeua ac superba verti. Dum concionatur Almeida, ex condicto ferociter ingressus Bonzius positam in aede crucem in oculis omnium comminuit: nec quippiam propius factum est, quam vt neophyti Deo et sibi factam iniuriam, dilaniato confestim sacrilego vindicarent. Sed Deus, ne maioris id fomes incendij foret, promptas alioqui hominum et iras se manus <note>144</note> inhibuit. At Bonzij successu elati, et primorum cognatione et affinitate subnixi pictas in charta cruces, quas Christiani ad suam testandam fidem, tectorumque simul tutelam pro foribus affixas habebant, discerpunt. Quas indignitates Tonus, quanquam summe cuperet vindicare, tamen vitanda seditionis causa neophytos vt patienter ferrent, remporique modeste seruirent, admonuit. His alia interuenit turba e duorum adolescentium, qui ex finitimo oppido ad concionem venerant, rixa: quorum alteri alterum stricto petenti gladio cum ad prohibendum facinus Christiani ferrum extorsissent e manibus, is pro iniuria id nequaquam ferenda numerans, cum Ioanni, cuius domires contigit, tum caeteris Christianis coacta oppidanorum suorum manu exitium minitabatur. Verum cum ex composito in vacuam quamdam domum idem permissus esset irrumpere, gladiumque inde eripuisset, velut ea re par pari retulisset, ac dignitatem resarsisset (ita hominum superba leuitas saepe se ipsa ludificatur) opinione facilius teter hic turbo euanuit. Has inter vicissitudines, et inuecta liuore. Satanae turbamenta nihilo lentius Dei causa processit. Itaque die Pentecostes ducenti vitali latice contacti. Caeterum cum ad inuidiae remouendum aculeum placuisset domicilium a Bonziorum oculis
<pb id='s295' n='295'/>
in minus celebrem oppidi partem transferre, atque ad aedificium tum sacelli, tum domus, aream conuectamque materiam Tonus praebuisset, vigesimo die vtrumque stetit.</p>
<p><note>145 Sumitanda Regulus baptizatur eum multis suorum.</note> Haec Cocinoci et Ximabarae dum fiunt, Vocoxiurae maiora incrementa Christiana res accepit Sumitandae baptismo. Vbi solennia peregit, quibus humanae salutis perpetrato negotio inuectum caelo triumphantem Christum veneramur, Pater Cosmus Omuram, habens quae cum Regulo tractaret, profectus, in tempore simul hortatur, vt Omurae templum aedificet. Regulus tum quidem, adhuc retardari se metu seditionis respondit, quod pollerent viribus Bonzij: sed assidue Christo Domino hominis compungente praecordia paulo post ipsemet Vocoxiuram venit, plusque quam esset postulatum, daturus, Cosmo significar, plane sibi esse decretum haud vltra differre baptismum: illud boni consuleret, si, quoniam maioris fratris potestati subesset, haud continuo fana Bonziana euerteret, certus nihil amplius cum ijs fore sibi commercij. Quae cum Cosmus probasset, ad eum Regulusnoctu cum familiaribus venit: positisque humi genibus in suorum corona, ac palmis religiose precantis in morem coniunctis sacra respersus est aqua, e regia Iaponum stirpe primum Christi germen; Bartholomaeus (nec causa prodita est) nomen <note>146</note> accepit. Caeterum vt ex genitali fonte posita Adae senecta nouus et laetus exilijt, familiares suos, qui circumsteterant, iussit clara voce Christianae legis pronunciare summam, vt appareret ab se suos affatim ad Sacramentum eruditos: addiditque neminem eorum, tametsi ipse non suscepisset, omissurum fuisse baptismum. Ergo hi quoque tum alioqui abunde parati, tum quia ad constantiam Principis, prohibendasque seditiones pertinebat esse quam plurimos praeclari eius consilij socios, caelestis lauacri participes facti. Posterodie Bartholomaeus ad germanum suum Regem Arimae, qui bellum gerebat, Christiano plenus spiritu iter ingressus obuium idolum, quod armis prae esse putant Iapones, Maristem nomine, cuius in vertice gallum gallinaceum insidentem affigunt, extemplo confringi, et fanum incendi, eodemque loco triumphale signum crucis, quod comitatus omnis religiose veneratus est, attolli iussit. Iam Lusitanorum nauis e Sinis expectabatur, et quia Almeida iussus erat ad eius aduentum Vocoxiurae adesse, eo versus ingteditur viam. Extremo Iunio nauis appulit: in ea sacerdotes, duo Ludouicus Froes, et Ioannes Baptista Montius cum Iacobo Consaluio laico aduecti sunt. Quos Cosmus vbi vidit, et paterno strinxit amplexu, prae sensu animi, quod tantem subsidium, diuinique operis propagatores adesse cerneret, lacrymas bonus senex tenere non potuit: neque iam quid quam habebat, quate vitam diutius adamaret. Almeida ab horum complexu statim ad salutandum regium tironem Christi Bartholomaeum mittitur. Reperit in castris militari vestitu. In paludamento leonini coloris super vtrumque humerum, et post tergum in candido serico sanctissimum nomen Iesu viridi colore pictum micabat. Ad pectus crux satis magna e solido pendebat auro. Circumiectum collo precatorium <note>147 Bartholomaei Reguli pietas.</note> Deiparae sertum gemmeo quouis pulchrius torque lucebat: os ipsum, vultusque modestia quadam sanctiore decens, vt induisse Christum et animo et corpore prae se ferret. Idem fere nobiles eius familiares decorabat habitus. Non fuit opus Almeidae dissimulanter per apta ingenio Principis argumenta insinuare se, aditumque captare ad sermonem sanctiorem. Ipse prror Bartholomaeus ab rebus diuinis exorsus colloquium, in ijsdem absoluit. Ad extremum quo cumulatius ipse quoque Christiani catechistae fungi posset munere, prolato codice, in quem Villela propositas sibi a doctis Meacensium retulerat quaestiones, quas per se minus intelligebat, earum explicationem ab Almeida postulauit. Vt vero paulatim suos omnes, ac minore cum inuidia motuque ad Christum adiungeret, quaternos quinosue secundum reditum aliorum alios atque deinceps alios ad Cosmum erudiendos, et Christo decuriandos mittebat e castris. Quibus in castris summa cum voluptate castra plane Dei licebat agnoscere. Nonludi, non rixae, nil auditu foedum, nil impium inter nobiles illos bellatores, sed certamen fortitudinis aeque et modestiae: assiduique de virtute, de patria caelesti, de Deo sermones. Idibus Iulijs salutato etiam Arimano, Iacata Vocoxiuram Almeida redit. Iam vulgato nouorum ex <note>148 Iaponum Christianarum sacerdotes habendi studia,</note> India sacerdotum aduentu, certamen haud leue erat exortum. Antonius Firandensis, et vxor ipsius Elisabetha misso confestim nuncio, Cosmum magnopere obsecrarant, vt eorum vnum ad Firandensem, caeterasque eius regionis Ecclesias visendas mitteret: quod si gratificari cunctaretur, duos aiebant de liberis suis allegaturos, qui idipsum humi strari supplices flagitarent. Ximabaranus Tonus, cum in ea vrbeiam Christiani plus mille quingenti censerentur, qui idem peteret, nobilem virum legauit. Eadem erant postulata Regis Bungensis. Quo in regno annum iam, et caeteri Christiani, et fratres quoque de Societate cum Sacramento confessionis, tum sacrificio per inopiam sacerdotis carebant. Ergo in Bungum, vt et Socijs consuleretur, et Regis adeo amici et potentis habita videretur ratio, missus <note>149 et piacularia grana.</note> est Ioan Baptista Montius, quem duxit Almeida: alijs, prout licuit, satisfactum. Haud minus fuit singulorum certamen neophytorum, vbi audierunt a Patribus recens aduectis aliquantum piacularium granuorum allatum. Ex Iaponiae cunctis Ecclesiis vel sexaginta leucarum interuallo vnius impetrandi studio accurrebant; votique compotes facti, perinde ac si thesaurum inuenissent, gaudium animi lacrymis testabantur. Nec profecto, si vere aestimetur, tanta studia donorum pretium adaequabant: quae vel copia interdum nostro in orbe, vel socordia plurimorum viliora facit. Per idem tempus, cum Bartholomaeus Regulus Patrem Cosmum reuisisset, magna Lusitani quoque negotiatores, a quibus plurimum amari colique coeptus est, gratulatione aduentum <note>150 Bartholomaeipietas.</note> eius concelebrarunt. Quibus ille vicissim haud paulo laetius pulchriusque spectaculum reposuit pietatis suae. Multo ante lucem mane itabat in templum: nec modo sacerdotem patienter ad statam vsque horam praestolabatur, sed etiam quempiam aduentu suo summoueri vetabat:
<pb id='s296' n='296'/>
vixque, parato sibi honoris causa stragulo vt vteretur, adduci potetat: tum Sacro perfecto, nequaquam ante pronunciatum subinde a pueris de more catechismum pedem e templo mouebat. Ad Cosmum vero aditurus in aedium ingressu pugionem ac caetera ponebat arma. Paucis diebus regrellus Omuram, quoniam parentalia quaedam Iaponum appetebant; in quibus et vectigalia augeri, et conuiuia praeberi mos erat Bonzijs, ne per auaritiam putaretur ab ritibus patrijs desciuisse, communicata cum Cosmo re, totos illos dies, quibus funebria sua Bonzij sacra celebrant, statuit ad sena egentiorum millia pascere, vt ea benignitate veri Dei gratiam sibi, et munificam pietatem conciliaret. Ad haec assuetus plus praestare, quam polliceri, et verba factis anteire; demortui Regis statuam, cui antea odores adolebat, deiecit: et Camisamam vxorem suam multum hortatus perpulit, vti vna cum matronis ancillisque suis Christo daturam nomen sponderet.</p>
<p><note>151 Exagitatur Iaponica Ecclesia.</note> Florebat sane, progressusque insignes habebat diuinares, cum repente miserandum in modum scena vertitur. Nimirum adeo laeta Christianae pietatis seges vrebat Satanam Bonziosque. Ergo hi instinctu illius dolore in rabiem verso, facinus aggrediuntur immane et impium. Subornant populorum Praesides, et Gotondonum nothum in primis incitant, exaggerantes praeter caetera non ferendam eius parentis memoriae illatam iniuriam, cuius statuam is, qui eius et filius nominabatur, et gratior eo debebat esse, quod non forte genitus, sed iudicio ac voluntate lectus et adoptatus erat, et denique hereditatem regni creuerat, pro honore, solennibusque cerimonijs, quas omnia exigebant iura, per summam impietatem euerterit. His facibus occultissime agitatis, Praesidumque multis, et Gotondono incensis, consilium initur Gotondonum in regnum aduocandi, et Cosmum Turrianum de medio vna cum Bartholomaeo tollendi: vt his duobus tanquam Iaponicae Ecclesiae fundamentis fubrutis, reliqua moles leuiore impulsu euertatur. Id quo certius fieret, ipsimet proditores adeunt Bartholomaeum, perque vaferrimam dissimulationem admonent, vt quamprimum aduocet Cosmum: qui templum Omurae vero caeli terraeque Deo excitet, et Christiano baptismate Camisamam initiet. Hae dum fraudes insidiaeque struuntur, laeta et festa omnia Vocoxiurae erant. Cosmus dilatam ad eam diem saoerdotis inopia solennem professionem emissurus diem ei celebritati destinauerat eum, quo assumptam in caelum Deiparam gratulamur. Et Cosmi virtus, et Lusitanorum in portu negotiantium praesentia, et tenera Ecclesiae Iaponicae aetas, cui sacrorum veneratio, et erga pastorem suum obseruantia ingeneranda erat, et nunc primum id cerimoniarum genus spectabat, merebantur, vt aliquo cum appatatu res fieret. Venerat igitur <note>152</note> Arias Sancius e Bungo adductis adolescentibus, quos ipse non inscite canere fidibus edocuerat: et caetera sedulo apparabantur; cum Ludouicus Omurani Praefecti frater a Bartholomaeo missus adest, Cosmum ad extruendum templum, et Camisamam baptizandam ducturus. Cumulata eo nuncio laetitia est; tamen respondit Cosmus ante diem assumptionis Deiparae neque se ire neque sacerdotem alterum posse: post eum <note>Cosmus periculo jummo liberatur.</note> diem continuo ambos ituros. Vbi expectata lux adsuit, conferto Lusitanis Iaponibusque templo, senex optimus ante sustinentem diuinam hostiam Ludouicum Froem abiectus in genua solennia sua vota emilit, tantos inter gemitus singultusque, vt coetum omnem spectatorum ad vberrimas lacrymas excitarit. Sed graui statim febri Patre Ludouico correpto, cum statuisset eum quoque Cosmus Omuram ad maiorem rei celebritatem adducere, haud protinus in viam se, vti receperat, dedit. Proditores nefarijs consilijs optime gnari nil magis quam cunctationem ac tempus officere, aliis super alios nuncijs Bartholomaei nomine instant, vt acceleret: ptimo quoque tempore Bartholomaeo redeundum in castra, velle tamen prius interesse dum optatur templo locus, et baptizatur Regina. Quin adeo agere simul de Arimani Regis institutione velle, quem audierat statuisse fieri Christianum. <note>153</note> Non poterant optabiliora nunciari. Iam breui futura Iaponiae totius ad Christum accessio praecipiebatur animo. Respondit itaque Cosmus die postero omnino se omni victa mora iturum: quod renunciaturus idem, qui primo accersierat, Ludouicus statim profectus est. Ea nocte Cosmus iussit quaecunque opus erant ad iter et ad Sacra Omurae facienda apparari; tamen quanquam tantum spei alliciebat, et fidem sicobligasse videbatur, nescio quo pacto uunquam extricari ita poterat, quin alia ex alijs impedimenta suborirentur. Consultoque precibus Deo, plane sententiam fixit, tantisper ipse subsistere, et Iaponem Christianum Alexandrum nomine cum mandatis ad Bartholomaeum praemittere. Quod consilium haud dubie diuinitus immissum est, ne Iaponica Ecclesia immatura orbitate percelleretur. Nam coniurati, siue veriti ne fraus erumperet, si diutius coqueretur; siue nihil dubitantes, quin Cosmus cum Ludouico ipso veniret; ita partes <note>154 Grauisima pericula Christianorum.</note> ad perpetrandum facinus diuisere, vt Dynasta quidam notae audaciae Fariuus nomine viam insideret, qua venturus erat Cosmus: caeteri tempote eodem vrbi subiectis facibus de medio Bartholomaeum tollerent. Stetêre vtrique conuentis, sed neutri facinus, quantum animo conceperant, prohibente scilicet Deo, perpetrarunt. Fariuus impetu in Ludouicum facto innocentissimum virum immanissim e mactat, Cosmum nusquam reperit. Qui in vrbe subsederant, subditotectis igni, luctu omnia lamentisque, et miserabili clade miscuerunt. Bartholomaeus quanquam aegte, incolumis tamen vicinam in arcem euasit. Decimo sexto Kalendas Septembris interemptus Ludouicus, et incensa Omura est. Erat sane vir probus Ludouicus diuinae gloriae perstudiosus, Bartholomaeo intimus: dumque vltro citroque commeat, oprima ipse quidem mente, religionis propagandae studio, cum etiam ad extruendum templum suasmet destinasset aedes, vitam haud dubie pietatis causa amisit. Promptum est cuique subijcere animo, qui sensus animorum Vocoxiurae fuerit, vbi tantae cladis postero die nuncij allati sunt. Sed impendentium adhucmetus
<pb id='s297' n='297'/>
malorum auertebatalio curas, nec sinebat praesentia deplorare. Haud dubium erat, quin hostes protinus in eum vicum facturi impetum forent. Itaque hortatu Christianorum Cosmus in iuncum (genus nauigij est) Consalui Vazij, et Ludouicus Froes graui aestuans febri cum Ioanne Fernandio in maioris formae onerariam alterius nauarchi: in easdem Lusitani omnes cum rebus suis, adhaec multi neophytorum cum familia item ac facultatibus secesserunt. Nihil tamen praeter metum atque tumultum in praesentia <note>155</note> passi sunt. At in Bungum, vbi et Ioan. Baptistae, et Almeidae aduentu quam cum maxime efflorebat religio, fama, vt solet, in maius res attollente, repente nunciatur, Bartholomaeum confossum, Iacatam eius fratrem regno spoliatum, naues Lusitanas Vocoxiura fugisse, templum vicumque igni, Patres ac neophytos ferro deletos. Qua fama Bungensibus Christianis supra modum fracti ac deiecti animi, Ethnicis arrecti inflatique: vt palam insultarent exprobrarentque, si quae vires Christianorum Deo essent, protecturum sane Bartholomaeum fuisse. Apparere vetus et commune dictum, quo noua haec religio peruadat, celeriter exitium rerum omnium insequi: ita Amangucium, ita Facatam pulcherrimas totius Iaponiae vrbes, postquam Christiani irrepsissent, euersas. At Socij, quamuis immensum haurirent animo dolorem, tamen spe in Deo locata, ad omniaque parati, nihil intermittebant omni ope solari et confirmare perculsos Christi tirones. Almeida non dubitauit Vocoxiuram versus, vt opem, si quam posset, tanta in calamitate afferret, raptim inire viam. Eunti, quod assiduas propter peregrinationes valde erat notus, eadem passim ingerebantur, contemptimque interrogabant, quo pergeret, quorsum inanem laborem sumeret, cum omnia funditus euersa essent. Tacaxim oppidum regni Fingensis Arimano finitimum cum venisset, nonnihil respirauit, cognito hostes Vocoxiurae pepercisse: quod statim neophyti seruientes tempori rebellium se potestati tradidissent, Patres abessent: porro et ipsos et Bartholomaeum viuere. Ximabaram progressus prope desertam reperit. Christiani tamen ad suum excipiendum magistrum officij memores accurrunt, non passi descendere, ne quid in eum ranto in rerum motu committeretur: totaque nocte cateruatim nauigium, quo vehebatur, moestissimi frequentarunt. Quae illi constantia non mediocre summa in calamitate leuamentum erat. Inde Cocinocum prouecto alia ac reliquerat <note>156</note> species rerum occurrit oculis. Crucem ab se modo statutam non aspicit. Incolarum demissi, et quasi ignotorum vultus. Vix vlli, nec qua prius hilaritate occurrebant. Insuper ne descendat, admonetur. Quod Xengandonus Bartholomaei, et Iacatae Arimani pater ante inimicus Christianae fidei iam palam eam infectaretur; non aliunde dictitans tantas filijs calamitates incidisse. Eum iussisse excidi crucem, et populum omnem renunciare Christo, capitis proposita poena, si posthaec Almeidam recepissent. Hoc illi carmen eo tristius accidit, quod palam, magnaque voce pronunciatum est, praesertim cum audirent Bungensium quidam mercatores, quos non ignorabat ad contemptum Christianae pietatis, quippe idolis deditos, famam eius rei cupide vulgaturos. At vbi tandem intendête se tenebrae, successitque lugubri diei solicita nox; moerore afflictus omnis expers quietis iacebat, cum intempesta iam nocte nauigium prope admouet sese nauigio eius. Christianis refertum erat, qui veluti miserrimum circa parentem miserrimi filij pleni lacrymarum affusi inter gemirus et singultus calamitates suas, et tristia iussa Principis memorabant. Alij dicebant, Si deserimus Deum, ad quem ibimus? Nisi in nostris aerumnis a Deo petimus opem, a quo petemus? Alij autem, Numquid ligneis statuis et lapideis, vt adhuc fecimus, honores diuinos tribuemus? At alij, Quis porro amorem caelestem, qui nostris in animis est, extorquebit? Visus esses audire <note>Ad Rom 8.</note> illa Apostoli, <hi rend='italic'>Quis nos separabit a caritate Christi?</hi> Almeida de tam insigni constantia innumeras Christi Domini gratiae gratias agens, qua potuit ope moestos consolatus, adhortatusque ad perseuerandum, Vocoxiuram tandem, per summa incommoda et pericula duode cimo Kalendas Octobris peruenit. Idem sub tempus nuncius affertur Riosogium, quicum Arimanus Rex bellum gerebat, pacem cum eo certis conditionibus facere: atque vtrumque ad restituendum Bartholomaeum contra Gotondonum conspirare. Quo nuncio Centurio, qui Gotondoni nomine Vocoxiuram occuparat, aufugit: eaque re Patres ac neophyti respirarunt. Acceptae sunt a Bartholomaeo litterae per hominem grandem natu, insignemque pietate Christianum, quem ad <note>157 Bartholomaei constantia.</note> consolandum Regulum miserat Cosmus. His litteris nunciabat vehementer ab suis, inprimisque a Xengandono parente solicitari se, vt susceptam Christi religionem abijceret: nimirum quod eorum mentibus nondum veritatis splendor affulserit. Verumtamen animum suum in dies magis in Domini veri cultu obfirmari ac figi. Hic starus erat rerum circiter Idus Nouembres, quo tempore scriptae sunt de his in Europam litterae. Paucis post diebus cuncta rursus turbata certum est. Causa seriesque rei non extat, quod scriptis iam litteris, dato vni e Socijs negotio, vt adderet, id, quantum assequi coniectura datur, non praestitit. Sed ex litteris postero anno datis constat, turbatis <note>158 Vocoxiura flammis deletur.</note> iterum rebus impetum in Vocoxiurama Barbaris factum, Patrum in oculis vicum templumque hausta flammis, vexatos dissipatosque neophytos. Cumque Ludouicus Froes iam Fitandum abijsset, Cosmum, Almeidam, Lonsaluium aegre nauigijs duobus a Leone Ximabara peropportune missis, fugisse Tacaxim in Regis Bungensis portum. Qua in miserabili fuga intentis in fumantia tecta oculis, dum confusae flammarum crepitu, hostium insultantium, et complorantium Christianorum voces ferirent aures; dolore attoniti non tam tot suos labores in irritum cecidisse, tam praeclaras interruptas spes dolebant, quam neophytos miserabantur, qui cum vxoribus, paruisque liberis sine tectis, sine cibarijs, sine vllo humano perfugio tanquam sine pastore grex feris immanibus praeda relinquebantur. Neque hic Ludouico Froifinis aerumnarum fuit. AEger in Tacaxumam Antonij insulam delatus
<pb id='s298' n='298'/>
<note>159</note> cum Ioanne Fernandio ibi dudum agente, quod ingens accurrebat multitudo, templum amplificare, et sacrarium atque aedificium ad hiemem traducendam adornare aggreditur. Opus impigre festinatum est, ac breui rectum impositum, sed ad nutrimentum ignis, non commoditatem vsus. Dum Christianus Iapon fingendis candelis ceram ad ignem liquat, fauilla in aridam palearum materiam, ex quibus parietes constabant, forte illapsa, sensimque propagata peste, id repente exarsit incendium, vtquanquam interim effuse ningeret, hospitium Patrum, sacram aedem, et quindecim praeterea Christianorum domos penitus hauserit. Neque ea parum miserabilis species fuit. Incensis domibus, domesticoque consumpto instrumento, omnium rerum egeni, tempestate perfrigida, densaque (vt dictum est) cadente niue, expelluntur ad auras miselli parentes vna cum coniugibus ac liberis, qui nonnullos septeni octoniue circumstabant; tanta inter haec aequitate animi, et patientia, vt nostrorum Patrum magis, quam suam ipsorum dolerent vicem. Ex incendio sacrorum apparatus Dei beneficio seruatus est, et nonnihil orizae, vestiumque, quae Patres inopi illi turbae, cuius omnia conflagrauerant, miseratione commoti, diuisere. Ioannis vero Fernandij volumen, in quod Dominicarum totius anni feriarum conciones, et catechismi explicationem Iaponice contulerat, sane magno cum incommodo perijt. Pater Ludouicus, vt decumbebat, in summo periculo summo vsus conatu ad Christianum vicinum prorepsit. Ibique summa in egestate stoream pro lecto, lignum pro ceruicali nabuit: omnia summe aspera, nisi quod sensum aerumnarum omnem adimebat eximia caritas Christianorum. Eius cladis nuncio Firandum vicinasque in insulas perlato, confestim Fideles cum fabris, paleis, funibus, arundinibus aduolarunt: eorumque auxilijs breui sacra aedes, domicilium Patrum, etiam incensae neophytorum domus magno omnium gaudio sunt refectae.</p>
<p><note>160 Meacensis Ecclesiae status.</note> Hos inter fluctus dum res Christiana in Ximo prouehitur, in Meacensi prouincia placidiore vsa est cursu. Sedatis belli tumultibus, Meacum Villela reuersus, ibi ad ferias vsque Paschales mansit. Itaque vt anno superiore primum Meaci diuinissimum conspectum est sacrificium, ita hoc quadraginta dierum ieiunium, et sanctioris hebdomadae solennia ibidem primum vsurpata incredibili cum profectu et laetitia eius nouelli coetus. Exactis Paschalibus solennijs, cum rursus fama belli percrebesceret, Sacaium redire Christianorum precibus, qui in eius capite salutem <note>161</note> locatam suam habebant, coactus est. Sacaium, vix redierat, cum ex vrbe Nara ab duobus nobilibus accersitus, qui perdocti, et aduersarij acres Christianorum erant, quamuis ad necem accersiri se suspicaretur; tamen ad vtrumque vel morte, vel vita Dei legem contestandam paratus accessit: ac Deo volente vtrumque diuino fonte lustrauit, multosque praeterea cum primis nobiles; quanquam Bonziorum formidine, quorum ditioni indigenarum plerique subiecti sunt, multi baptismum distulere. Bonzios autem nulla fere de causa christianismi propagatio cruciabat, nisi quod largitionibus peramplis, quas in mortuorum auxilium facere Ethnici consueuere, postmodum ipsi carebant. Ad haec cum pecuniam afferentibus schedulam quamdam syngraphae instar tribuerent, qua fidem faciebant, eos in locum quemdam voluptatibus redundantem, quem Gocuracum vocant, post mortem recipiendos; statim vt vera caeli felicitatisque aeternae lux apparebat, opima illa mercatura cessabat. Ita lucri perituri foeda cupidine gaudijs aeternis se pariter et populos fraudabant.</p>
<p><note>162 Pestilentia in Brasilia.</note> In Brasilia hoc anno retardauit non nihil Euangelij curcum pestilentia; quae ex insula Taparica ad vrbem sancti Saluatoris transgressa, inde per maritimam fusa plagam Pemambucum versus sanctorum Pauli, Ioannis, Michaelis pagos aliosque miserrime depopulata est, vix quarta incolarum parte superstite. Visus est Deus, vt sunt ingenia eius gentis inconstantissima, ab recenti baptismate optime praeparatos, ante quam mutarentur, occupare voluisse. Latum tanta in calamitate Sociorum caritas quantum liberet excurrendi campum inuenit, non modo, ne suprema neophytis Sacramenta deessent, verum etiam ad exhortandos erudiendosque moribundos Ethnicos, et vitae immortalis tessera muniendos. Quorum sane ingens numerus ad magni Patrisfamilias vineam hora duodecima vocatus accessit. Pernambuci die sanctae Annae sacro aedificari stabile domicilium Praefecti aliorumque piorum sumptibus coeptum est. Adeo missi anno superiore Patres operam cunctis suam probabant.</p>
</div1>
<div1 id='SaHR.08' n='8' type='book'>
<pb id='s299' n='299'/>
<head>HISTORIAE SOCIETATIS IESV LIBER OCTAVVS.</head>
<div2 id='SaHR.08.01' n='1' type='section'>
<p><note>1564.</note> HInc iam quartum supra sexagesimum euntis saeculi, et vltimum <note>1 Lainij iter Tridento Romam.</note> Generalatus Lainij annum ingredimur. Quarto Idus Decembris anni superioris vna cum Salmerone et Polanco, itemque Natali, qui sub id tempus Germaniae inspectis rebus eo venerat, Lainius Tridento profectus, Natalem ad visenda Italiae Collegia cogitabat dimittere: eamque ob rem transigendis cum eo, quae reliqua Germaniae erant, aliquot Patauij dies substitit. Sed cum otium multa requirerent, consultius putauit Romam simul contendere, vt quae Natalis statuerat, diligentius ibi cognoscerentur, et obuia Collegia interim ipsemet Lainius inspectaret. Rebus itaque Patauij compositis Venetias transtulit se, vbi ipse et comites, cum Christi Domini Natalis ageretur, verba ad concionem fecere: praeque caeteris eam Salmeron approbationem tulit, vt Duce, multisque ciuium flagitantibus in proximum ingens ieiunium relinquendus hortator fuerit. Lainius persecutus iter cum reliquis, per quas incessit vrbes, in singulis ferme confertissimas conciones in principibus templis, et Collegiorum nostrorum affari coactus est. Priuatis quoque sermonibus plurimum vbique profecit; quod pro fama rerum in Gallia Concilioque gestarum, pro persona, quam sustinebat; multoque magis, quod diuinae bonitati placebat viri ministerio vti, dicta eius vel pauca vim ingentem habebant. Foro Cornelio (Imola hodie est) vt Episcopus <note>2</note> eius Hieronymus Guerrinus Tridenti rogirat, locum Collegio, de quo Antistes cogitabat, inspecturus, pertransiit. Foro Liuij nil prope magis admirati sunt ciues, quam modestiam atque simplicitatem, qua exceptus in Collegio est. Multi cum spectatum venissent quo vestita peripetasmate, quo caeterarum apparatu rerum ornata essent conclauia, vbi nihil eiusmodi reperere, oculis aegre credebant suis; vixque vt id viri dignum maiestate censerent, adducebantur: parum videlicet memores, postquam paupertatem Deus adsciuerit et consecrarit, augustiorem illa cultum non esse. Anconae Ludouicum Codrettum obuium habuit, quem pro re monitis instructum ad Collegij ponenda initia vna cum aliis, qui Roma paulo ante discesserant Auenionem <note>3</note> misit. Periculis nonnullis perfunctum ex foeditate viarum (vt tempestate hiberna) maxime inter Senogalliam, Fanumque fortunae, summum in alio genere Laureti discrimen excepit. Namque territus et consternatus bubalorum conspectu, quo vehebatur, mulus cum sessorem haud satis validum ferociter excussisset in solum, deinde stratum superuasisset; singulari Dei ac Deiparae patrocinio haud dubie factum omnes interpretati sunt, vt detrimenti admodum nihil acciperet. Iam pridem Camerinum et Berardus Bonioannes Episcopus, et ciuitas publice inuitarat, et nouissime nuncio Maceratam misso Vmbriae Praefectus, qui sedem ibidem habebat, ad capiendum Collegio locum acciuerant. Ergo Natali Perusiam ad Collegium visendum praegresso Camerinum Lainius cum Polanco flexit; et sub meridiem repentinus peruenit aliquanto maturius, quam ciues ac Praefectus opinarentur, ac voluissent. Quippe praeoccupati egregia equitum turma, quam ad occursum instruxerant, et alijs magnificae benignitatis documentis honestare aduentum nequiuere. Publica ad concionem verba per amicam vim ibi quoque expressa, et Collegij promissio, transactione cum Episcopo Romam reseruata. Caeterum nescio quo pacto cuenit, vt complures ciuitates, quae Collegia inter primas et summis et continentibus studijs expetiuere, vel admodum sero rem, vel ne ad hanc quidem diem perfecerint. Ita neque hoc, neque Imolense, (vbi tandem inchoata Tironum est Domus) ad id loci perfectum est: tametsi pia nobilisque Sodalitas Camerini, quae Misericordiae dicitur, in caeteris quae tractabat, muneribus pijs, Collegij quoque extruendi negotium vrgebat.</p>
<p><note>4 Franciscus Borgia Assistens creatur.</note> Romam demum Lainius pridie Idus Februarias peruectus, continuo ad ordinandam Societatem cura adtecta, in primis Franciscum Borgiam, quem pridem designauerat, in locum Ludouici Consaluij Assistentem substituit. Lectionem cuncti Prouinciales, vti Constitutionibus sancitum est, admoniti suffragijs approbarunt suis. Dilata subrogatio erat, tum quia sperabant fore, vt Ludouicus tandem ab Regis institutione se expediret, tum etiam, quod peregrinatio Lainij, et publicorum tractatio negotiorum nil interim in Societate moliri magnum permiserant. Prouinciarum inter Assistentes haec est facta partitio: Borgiae Hispaniarum, adiuncta etiam Lusitania; Natali Superioris Germaniae, et Austriae; Madridio Italiae, et Siciliae; Polanco Inferioris Germaniae, Galliae, Brasiliae, Indiaeque commissae prouinciae. Simulque Natalis Romano Collegio, Madridius Domui Professorum, Polancus Collegio Germanico, Borgia Amerino, Tiburtino et Tusculano Superintendentis nomine praepositi. Nouitij, qui fere promiscue domi Professorum adhuc egerant, quo commodius institui et exerceri apposita sibi disciplina possent, cum iam et nonnulla maior operarum copia tempus institutioni eorum maius concederet, secreti a veteranis sunt: cunctique in certam domus partem semoti. Sexto
<pb id='s300' n='300'/>
Nonas Maias Rodulphus Pius Cardinalis Carpensis de cuncta Ecclesia, deque Societate meritus optime ad bonorum laborum mercedem <note>5 Societatis patrocinium Pontifex sibi reseruat.</note> excessit. Is fuerat Societati nascenti patronus a Pontifice Summo datus: amanterque et commode patrocinium exercuerat; tamen eo demortuo consultandum visum est Patribus, esset ne supplicandum Pontifici, vt nouum sufficeret, nec ne. Nam ex vna parte non modo vtile esse id praesidium exempla caeterarum ferme omnium Religionum suadebant; sed necessarium etiam praecipue Societati esse demonstrabant vexationes, quibus illa superalias alijs vbique locorum agitabatur. Ex parte tamen altera deterrebant exempla peruersitatis humanae paratis ad salutem praesidijs in perniciem abutentis. Cum satis appareat leuissimos quosque Religiosorum hac illac non raro extra disciplinae cancellos per vmbram patronorum effluere; et aulicorum interdum quosdam inferre se Religiosorum negotijs, et minime expertos ea tractare, quae prudentiam vsus requirunt. Caeterum vtcunque aliarum habeat Religionum res, <note>6</note> cum inter diuersas adeo earum ac nostrae huius disciplinae vias comparatio haud omnino cadat: certe Societatis structura cum exobedientia apta sit prope tota, adeo vt nisi obedientia vigeat, ipsa frustra sit (quomodo enim aliter munerum tanta varietas in rem pietatis publicam bene et ordine sustineri et exerceri possit?) Quidquid laxando imperio, minuendaeque vnius Praepositi auctoritati ac remittendo Ordini sit, plane constat esse ei maxime periculosum. Eo etiam necessaria minus videbatur patroni cura, quod, cum ordinariam sedem Praeposito Romae apud Pontificem leges nostrae decernant; per sese dubijs in rebus, cum ad ipsum Sanctissimum Dominum, tum ad quoscunque Patrum amplissimorum vsus ferat, perfugium promprum habet. Quin adeo quoniam aliorum alijs locis et causis opportunior est opera, satius videbatur omnes patronorum numerare loco, omnes pro tempore causaque appellare, quam vni nominatim esse affixos, per cuius tutelam caeteri se quodammodocura exemptos rati, minore studio cum opus foret, causam susciperent. Haecaliaque Patres cum <note>7</note> secum, et inter se reputarent, ea stetit sententia, nequaquam postulandum patronum, sed rem omnem ingenue Christi Vicario simpliciterque aperiendam: quodqueis decreuisset, id placida bonaque mente complectendum. Commodum Lainius ex graui morbo explicitus in Tusculanum ad valetudinem confirmandam secesserat, vbi et Pontifex aderat. Ei Collegium forte visenti, adstantibus Cardinalibus Sabello, sanctae Florae, Vitellio, et Gonzaga, breui significauit excessu Cardinalis Carpensis orbatam patrono Societatem, simulque dubitationem Patribus incidisse, vtrum praestaret certum ac destinatum adsciscere, an Cardinales omnes, sicut experiebantur, pro patronis habere: cupere id arbitrium eius Sanctitatis esse: eiusque mentem ac nutum sequi. Pontifex cum vehementer probasset, ne quis vnus nominatim patronus assumeretur, clementer adiecit, Patrocinium vestrum ipsi nos recipimus, nos erimus vester Protector. Quae benigna Sanctissimi Patris voluntas ingens Societati gaudium peperit, et multum animi ad res gerendas addidit. Verumenim vero propensionem eam grauissimae mox obtrectationes quemadmodum principio concusserint, nec modice immutauerint, ac singulari tandem beneficio Deus clementissimus restituerit, quoniam res omnino digna est, hinc exequar cum cura ac fide. Post confirmatum Concilium Tridentinum <note>8 Societas grauissime Romae exagitatur.</note> Pontifex ad eius inducendum vsum intentus, ante omnia dimittendis ab Vrbe ad dioeceses suas Episcopis, et Seminarijs Clericorum instituendis, quemadmodum praescriptum in Synodo erat, curam impendit. Magni momenti, sed et magnis impedita difficultatibus Seminariorum inceptio censebatur. Ergo caeteris Ecclesiis ad salutare institutum vt Ecclesia princeps exemplo praeiret, Pius in publico Cardinalium consessu de Romano quamprimum Seminario condendo, deque via pecuniae, quae satis ad tolerandas impensas foret, conficiendae decernit. Cardinales decem, ac Praesules praeterea quatuor designati; quibus cum caetera commissa, tum praecipue, vt quinam institutioni ac disciplinae Seminarij <note>9 Romane Seminarij procuratio ei traditur.</note> praeficiendi essent, viderent. Hi summo omnes consensu delegandum id munus Societati censuerunt; quod eam vltro versari in iuuentute instituenda viderent, et abundare operosis hominibus, expertaque cum docendo, tum moribus fonnandis industria non dubitarent: denique vtilem eius doctrinam esse et Romani Collegij et aliorum per omnes terrae propemodum oras gymnasia fidem facerent. Itaque Cardinalis Sabellus patronus Seminarij destinatus, suo ac caeterorum ei curae praepositorum nomine Lainium totius negotij ignamm scripto rogat, quam summa ipsi voluntate et consensione ad Sodetatem prouinciam deferant, pari ipse alacritate ad Apostolicae Sedis obsequium, vrbis Romae adiumentum, ac Dei Domini laudem suscipiat Lainium haud fugit inuidiosam ingeri ac plenam laboris procurationem; tamen vbi cum Deo, cumque Assistentibus suis accurate deliberauit, item scripto respondit, gratum Patribus fore, quacunque via possint, Romanae Ecclesiae, Deique gloriae, cui se totos deuouerint, inseruire. Tum quatuordecimuiri quid egissent, ad Pontificem deferunt. Is quanquam non ea alacritate, qua solebat ante, nostris rebus studeret, tamen iudicium eorum probauit. Ergo Cardinalis Sabellus P. Generalem adinonet, vt instituta, quibus regenda ea iuuentus esset, condi iuberet. Condita accurate ac propere sunt mire ad sensum Cardinalis, iamque eiusdem iussu apta quaerebatur domicilio sedes, cum tempestas erupit. Concitatores <note>10 Concitata procellae causa.</note> quidam e Clero, et Professoribus litterarum fuerunt. Causa nulli erat obscura. Cardinalis Sabellus Pontificis in Vrbe Vicarius plurimum Societatis vtebatur operâ. Quotquot vel sacros Ordines, vel munus ab eo Ecclesiasticum peterent, interrogari probarique ab hominibus nostris volebat. Eorumdem nuper ministerio tum ipse, tum Cardinalis Alexander Farnesius, cuius curae ad quadraginta paroeciae S. Laurentio in Damaso contributae commendatae erant, ad paroeciarum cognitionem ac reformationem vti coeperant. Erat haec plena periculis inuidiaque procuratio,
<pb id='s301' n='301'/>
quanquam publice salutaris. Nemo enim censorem libenter patitur: perrarusque est, qui monita quamuis probet, monitorem audiat sine morsu. Ergo, quod necesse erat, nonnullorum animi Clericorum abalienati ab nostro sunt nomine, quasi vltro intruderent ipsi se Patres in ea nuinera: et architectarentur sponte sua, quae ingrata illis, ignominiosa et damnosa prouenirent. At Professores litterarum, Collegij Romani fama magis in dies inclarescente, pluribusque eo ad disciplinas confluentibus, dolebant videlicet vel scientiae landem sibi, vel doctrinae quaestum praeripi; et aditum ad multorum gratiam, vnde olim crescerent, intercludi. Igitur ex his atque e Clero impotentissimi quique vbi cognouerunt Seminarium quoque Societati committendum, rem intolerandam rati, modis omnibus interuertere aggrediuntur. Homines e Clero praeter commemoratas causas, insuper illa vrebat, quae plerisque potissima videbatur, quod, si institueretur Seminarium, conferenda in sumptum certa ipsis quotannis pecunia esset: nec rem facile processuram existimabant, nisi procuratio Societati committeretur. Atque hanc ob causam altioris quidam dignitatis, qui Abbatias intra fines eos habebant, ex quibus contribuendum, erat, auctoritatis suae vmbram accommodasse coniuratis dicebantur. Haec causa minime palam exolicabatur, sed initio id modo iactabatur, non esse e Romani Cleri dignitate sobolis in Clerum educandae institutionem alienis tradi. Similes a similibus optime institui: matrumque eas maxime laudari, quae per se ipsae suos liberos educarent. Non deesse in Ecclesiarum parente Ecclesia sacerdotes ad formandam moribus nouam prolem satis paratos, nec viros praestantes ad litteris imbuendam affatim instructos. Quod vt plane ostenderent, quos adeam rem censebant aptissimos, nominatim in tabellam referunt, atque Pontifici tradunt, difficillimo <note>11 Abalienatur a Societate Pontifex.</note> enim vero rerum articulo; quod is ipse, qui adhuc in omnibus tempestatibus fuerat Societati perfugium ac portus, ac modo patrocinium eius peculiare susceperat, haud modice auerterat inde animum ob ingentem Cardinalis Borromaei vitae commutationem. Etenim Carolus Borromaeus, quem iam inter Caelites a Pontifice Paulo Quinto relatum merito excellentissimae sanctitatis tanta propensione humana gens colit, morum quidem semper fuerat optimorum; sed, antequam ad clanrissimum eum statum, ad quem necessitudo Pontificis cuexit, et summas veniret opes, super virtutem hominum bonorum communem non admodum eminebat. Caeterum vbi ad summam eam felicitatem, et amplissimum <note>12 S. Caroli Borromaei insignis ad summam virtutem processus.</note> gradum alcendit, vt aequum erat, ex donis diuinis ad Dei cultum proficiens, pariter ad omnia virtutum decora progressiones admirabiles fecit. Excelsitas enim loci vt degeneres animos vertigine agit in praeceps, ita generosos admouet caelo, humana quanto magis ex alto, tanto minora, infraque se despectantes. Illud prae caeteris in sanctissimo viro illo singulare animaduersum est, quod vbi semel ad virtutum perfectarum serio coepit culmen incitare gradum; ita cursum arripuit, ita tenuit, vt, quoad vita comes fuit, altius semper enixiusque contenderit. Erat Romae hoc tempore negotiorum Societatis Procurator Generalis Ioannes Baptista Ribera Hispanus, is, quem anno millesimo quingentesimo quinquagesimo septimo missum in Vrbem congregationis generalis causa annali suo narrauimus. Is per humanorum casuum necessitates ad Carolum Borromaeum, a quo pleraque pendebant, frequens habebat accessum, ac veluti Religiosum procuratorem, cupidumque salutis alienae (qualis reuera ipse erat Ioannes Baptista) decebat, pios in loco sermones inferebat. Quos auide Borromaeus audiens, ac demum per Beati Ignatij exercitationes penitus in diuina ingressus, paulatim in virum nouum conuersus est. Domesticorum plerique, quorum fixis humi consilijs tanta in opulento ac iuuene Principe seueritas parum commodabat; saepe illum cum Ioanne Baptista vium per varias artes vel fictis in pudicissimum Patrem foedissimis criminationibus tentarant dirimere. Sed frustra ceciderant omnia Nam et probrorum vanitatem ipsemet comprehenderat Cardinalis, et Ioannem Baptistam caeco ad se aditu admittebat. Hoc vero anno siue aliorum suasu, cum quibus praeterea sanctus Carolus multum agebat, siue sua sponte, aut diuino instinctu ad perfectissima quaeque euolans magis, quam gradiens, in longe austeriorem, quam vel Ribera, vel quispiam de Societate auctor fuisset, sese disciplinam immisit. Oblectamenta quaedam honesta suoque consentanea loco laxamenta abdicare: non ad exercendum auramque captandam egredi: raro apparere in publico: totos dies inter litterarum ac pietatis latere studia: de astringenda quin etiam rigidius domestica disciplina mensaque; de eleemosynis large distribuendis; nonnullis item, quibus oneratus sibi videbatur, ponendis vectigalibus, deque profectione ad Archiepiscopatus sui sedem agere. Eas res perpaucitum probare: plures aegiae mentis tristitiam, ignauiam, insaniam vocare. In summa Pontifici nepotem <note>13 Ficta in Societatem fabula.</note> ipsius, ac praecipuum in sustinendo terrarum pondere adiutorem, et vnicum agendarum rerum administrum eneruatum ab Iesuitis, in fatuatum, de mente deiectum persuadent: cum re vera Patres non nisi moderatiora quotidie inculcarent. Verum quis lubricas vulgi prurientesque cohibeat linguas? Spargitur rumor inductum Cardinalem, vt Societati immensam vim auri donet; vt vectigalibus peramplis Romanum Collegium locupletet; vt denique posito galero abdere se intra Iesuitarum Ordinem velit. Quas res nec ipsi, nec Sociorum cuipiam in mentem vnquam venerat cogitare. Qui sagacius consilia hominum venari, aut fortasse malignius interpretari solebant, suspicabantur ab nonnullis, quibus exemplum Cardinalis Borromaei graue esset, quod eo sibi legem vitae longe diuersam ab ea, quam ipsi ducerent, tanquam praescribi putarent, sermones eiusmodi progenitos et exaggeratos. Quidquid sit, Pontifex permoleste <note>14</note> tantam mutationem ferens, demissaque in animum opinione ab familiae huius ortam hominibus;
<pb id='s302' n='302'/>
Lainio interdici inbet, ne ipse, neu Ribera, priusquam se conuenissent, in Borromaei congressum auderent venire. Hac offensione impigre, qui Semmarij disturbare coepta moliebantur, vsi, obtrectare liberius, et interpretationes malitiosissimas comminisci. Non esse e Iesuitis solide doctum quemquam: e Seminarij adolescentibus praestantissima quaeque ingenia praecerpturos: nihil eos agere aliud, quam vt sacerdotiorum reditus suis Collegijs sine vllo fine modoue adiungant: denique paroecijs etiam Romanis imminere. Quae omnia in exulcerato Pontificis animo, domesticoque dolore subacto ita penitus insederunt, vt incommoda inde in Societatem multa et grauia, (sicubi clementia consueta Beatissimi Patris necessaria foret) in Vrbe ac prouincijs reduudarent. Lainium ne coram diluere pestiferam calumniam posset, cum aliae frequentes infirmitates, tum ex podagra dolor pedum acerrimus strato affixum tenebat. Fama pro suo ingenio cuncta in maius ferens, interdictum Iesuitis omnibus ad Pontificem accessum vulgabat: atque adeo agitare eum de natione illa <note>15 Adhibita ab Societate Dei placamina.</note> funditus ex Vrbe pellenda. At Lainius Dei plenus fiducia de more ad opem inprimis caelestem implorandam conuersus, cum interim nullum propitiandi Numinis cessaret genus; vnum tamen praecipue deligi tota in Societate mensem iubet, quo mense in eam rem studiosius insistatur. Vt quisque eo mense praeter consuetas et ordinarias, et quas vltro cum assensu Moderatorum praeterea obiret pietatis actiones, ob eam nominatim causam quinquies verberaret se, ac tribus sextis ferijs ieiunaret: sacerdotes decies sacrosanctum offerrent sacrificium, decies laici pro quadam portione orarent: vnaque omnes ad vesperam Litanias quotidie pronunciarent. Iulius mensis Romae quasi piacularis hisce officijs et placamentis delcctus est. Mira res fuit, et, quanta sit Deo suorum famulorum cura, precumque ac sacrificiorum quanta vis, clarissimum pignus. Cum Patrum quidem ipsorum rogatu nemo vnus mortalium quidquam apud Pontificem <note>16 Pontisex placatur.</note> egisset, sub Idus Iulias Cardinalis Sabellus nunciari Laiaio iubet, Sanctissimum Dominum nequaquam alieno ab Societate animo esse, nec de ea male sentire: idque Patres re propediem cognituros. Dein octauo Kalendas Sextiles Lainium iam melius habentem idem Cardinalis accersit, refertque deliberatum Pontifici omnino esse Seminarij procurationem Patribus demandare: postridie ipsum Pontificem id significare Lainio velle, quod fecit in aedibus sancti Marci, in quibus tunc Pontifex agebat: valdeque beneuolum ei se, recteque de cuncto Ordine sentientem ostendit; addens portero die esse sibi in animo domum Professorum, Collegium Romanum, atque Germanicum visere, vt palam omnibus faceret cordi sibi eam familiam esse. Eo die subortis impedimentis non venit: insequenti autem, qui fuit quintus ante Augusti Kalendas, in Cardinalium frequenti conuentu retulit de Seminario, si videretur, Societati tradendo: cunctique nemine discrepante, etiam qui antea dissenserant, consensere. Pridie Kalendas <note>17 Visit Romana Societatis demicilia.</note> Augusti venit Pontifex Cardinalibus sex, multisque Praesulum, et virorum principum comitantibus ad Professorum templum; inde post fusas preces domum ingressus cuncta diligentissime explorauit, magnam rerum approbationem omnium prae se ferens, paremque verbis ac vultu benignitatem, vbique munditiem inter caetera aptamque cumpositionem collaudans. Vbi hîc omnia per otium vidit, ad Collegium perrexit; atque in gymnasij atrium ingressus, cum vnam partem conuestitam scriptis carminibus conspexisset; quid ea res esset, rogans, et audiens carmina esse super eius aduentu raptim <note>18 Quomodo exceptus in Romano Collegie.</note> sexdecim scripta linguis, quot nationum in Collegio homines erant, gauisus est: ibidemque posita sella, primum a Petro Perpinuno ea oratione, quae edita extat, et omnibus valde placuit, nomine omnium salutatur. Tum accesserunt lecti pueri, ita vt aptum erat, ad varias disciplinas, quae in Collegio tradebantur, referendas ornati: ac praeter insignia et ornatum affixus ad pectus index, quam quisque doctrinam ac personam referret, rudioribus loquebatur. Doctrinae erant hae, Grammatica Latina, Hebraea lingua, Graeca, Arabica. Tum facultates Rhetorica, et Dialectica: mox Mathematicae disciplinae, Arithmetica, Geometria, Musica, Astronomia: deinde Philosophia de moribus, et de natura: postrema princeps ac regina omnium Theologia. Singuli autem pueri, vbi proxime accessissent, breui ac venusto carmine suam quisque Pontifici scientiam dedicabant: qui visus est plurimum ea re delectari, dicens multo se plura pro Collegio, proque Societate, quam fecisset adhuc, facturum. Ingressus in septa Collegij cum caetera, tum nomina tim domum in eo insitam, quae Pauli IV. fuerat, videre voluit. Ad Collegium inde Germanicum tendit, ac versus ad excipiendum paratos, quod diei iam multum processisset, placuit omitti. Quaedam contubernia, et caenaculum iam stratum instructumque vidit. Quotque, et quo ordine in eo Collegio, quaque disciplina instituerentur, cognouit. Domum inde reuersus, vt domestici renunciarunt, eo die non nisi de Societate egit, summe laudans eius instituta et labores; eosque qui tam iniuste eam vituperauerant, graui oratione perstringens. Haec res Dei famulis multis modis grata accidit: et notauerunt ante exactum, quem destinauerant precationi mensem, Deo suorum vota praeueniente, pridieque Kal. Augusti cecidisse, eo prorsus die, quo anno ante octauo ad feliciorem vitam B. Ignatius emigrarat. Equidem placati Pontificis, tametsi auctorem <note>19 Causa placati Pontificis.</note> Deum, ac B. Ignatium haud pro dubio pono, quia tamen molles viae Domini sunt, quibus id effectum adminiculis putem adijciam. Simulac ad Pontificis pedes Lamius venit, quidque cum Cardinali Borromaeo egisset exposuit, illico ??? pristinam gratiam ac benignitatem ipse est restitutus. Peiore loco causa erat Riberae, qui tamen Pontifici, totique Vrbi solidam suam virtutem testimonio euidenti ac certo probauit. Cum enim, quod iam diu flagitarat, enixeque contenderat, profectionem ab Lainio Indicam impetrasset, idque per Vrbem vulgatum esset; aperuit quam non gratiam mortalium, et caducam Ribera gloriam quaereret, si potentiorum interdum limina, prout
<pb id='s303' n='303'/>
demandata sibi procuratio exigebat, subiret. Haec igitur profectio Pontificem solicitudine liberarum haud mediocriter affecit, vt Patrum caeterorum animaduertere innocentiam posset. Quod vero ad Seminarij negotium pertinet (de quo minime laborabant Patres, nisi quod, cum vltro vocati essent, iam per affictam infamiam dolebant velut indignos contumeliose repelli) cum hominum, quos nominarant aemuli aptissimos, explorata facultate nihil magis, quam priuatae quaedam rationes, nec obscura cupiditatis liuorisque vestigia deprehensa essent; haud grauate sententiam quatuordecimviri ac Pontifex in concilio priore confirmauere. Vt vero Societatis domos ipsemet Pontifex viseret, optima fuit via, qua fieret satis parti vtrique. Nam Societas pro benignitatis eam rem argumento accepit: alijs quaestionis ac poenae videri genus potuit. Ad haec obtrectatoribus, postquam oculis cuncta suis lustrasset, promptius erat Pontifex responsurus, et minorem ad maledicendum <note>20 Noua in Societatem tompestas.</note> relicturus ansam. Nequaquam tamen ita euenit: sed ex incendij restincti cineribus nouum tetriusque multo exarsit. Vbi tandem placatum Pontificem, et Seminarium Societati traditum boni illi viri, qui litem nequidquam intenderant, cognouerunt: tum vero non euersa modo consilia sua, spesque succisas perdoluerunt, sed ignominiam, tanquam victi missique sub iugum essent, ferre non potuerunt. Et, quia noua iudicia non restabant, nec quidquam amplius rectas inire proderat vias, malis artibus impetu caeco grassantur. Ducem se Episcopus praebuit ex ijs, quibus nulla dioecesis est, spurius ipse ortu, et luscus, nec optima fama Venetijs diu versatus: quem proprius etiam vrebat dolor, quod, cum operâ eius Cardinalis Sabellus ad visendas vteretur Vrbis paroecias, iam posthabito illo, Patris Vsmari Goissonij Belgae, per quem etiam initiandorum facultatem <note>21 Libelli de ca famosi vulgantur.</note> explorabat, adhibebat industriam. Is nimium dolori indulgens duos composuit libellos, et inter Cardinales in Vrbe, lateque per prouincias extra Italiam inter Proceres ac rerum potentes sparsit; vtrumque enim vero famosum, et impudentium refertum probrorum, <note>Caca malitia.</note> et sane pestilentem: nisi quod, vt quidam Poetarum de femina memorant, quam exoso marito, cum vnum propinasset venenum, haud eo contentam alterum miscuisse aiunt, quod antidotus et remedium prioris fuit; ita is nimio nocendi studio abreptus pleraque tam enormiter ab vero aliena congessit, vt tota se ipsa destrueret moles: vnumque altero venenum <note>22 Maligni animi signa.</note> exarmaretur. Nam primum vel mediocriter incorruptis ac rerum peritis perturbatus criminatoris animus, et portentosa mendaciorum vanitas apparebat ex eo, quod si vllius rei bonae studium, ac non infamiae dumtaxat inurendae libido hominem incitaret, ne aduersus vnum quidem e vulgo, nedum aduersus Religiosum Ordinem debuit libellos absque auctoris vulgare nomine, perque varias ciuitates et prouincias disseminare. Verum si quid minus in Societate probaret, aequum erat ex Christi Domini praecepto priuata primum admonitione vti: cumque id minus processisset, tum ad eos, quorum erat partium cognoscere, et ad Pontificem ipsum causam deferre, praesertim quod non in angulo, aut in solitudine agebatur res, sed Romae, sed in luce meridiana, in oculis Cardinalium, supremique sacrorum Antistitis. Deinde nihil poterat clarius impotentem animum prodere, quam verborum intemperantia. Societatem appellabat Religionem diabolicam, nationem execrandam, barbaricam sectam. Quae, aliaque criminosa vocabula vix Lutheranorum <note>23</note> petulantissimus effudisset. In quo sane non modo parum se consideratum praecipitemque ac temerarium demonstrabat, sed suspectum etiam faciebat parum castae religionis. Nam cum omnium haereticorum prima labes sit auctoritatem sacrorum Conciliorum, et Apostolicae Sedis potestatem pessundare, cuiusnam videri indolis poterat, Sodalitatem a multis Romanis Pontificibus, nuperque a Tridentina Synodo comprobatam, non damnare solum, sed nationem execrandam, sed Religionem vocare diabolicam? idque tum ipsum, cum Cardinales et Pontifex in mores ritusque Catholicos ad Cleri supplementa adolescentes optime ei committi instituendos censerent? Nempe vt hoc diceret: ab Senatu Reipublicae Christianae, et ab Christi Vicario, quos Ecclesiae Christianae soboli praeficerent, Magistros lectos esse execrandos et diabolicos. Apparebat etiam ad serenda odia, et Clerum aeque ac populum in Societatem concitandum classicum eum canere, cum ad Cleri euersionem aiebat eam tendere, et sectam esse Barbarorum natura hostium Romani nominis, filijs, puellis, vxoribus, domibus insidiantem omnium. Quae profecto non nisi diaboli dissidiorum parentis incepta sunt: nam filij Dei pacifici: Spiritus sanctus non simultates, sed pacem serit. Fac aliquem tandem de Societate alicuius compertum criminis (nam dum hanc vitam viuimus, quanquam Religiosi, tamen homines sumus) num debuit totus Ordo damnari? tam equidem, quam tota Ecclesia militans, in qua tantus sceleratorum est numerus. <note>24 Quarum rer um communicanda laus, vel infamia inter multes.</note> Iniquum est deriuare culpam in coetum omnem e crimine priuatorum, nisi ad id forte crimen societas, vt praedonum ad rapinas, inita sit. Hoc enim spectari debet, quam in rem sit conflata societas, vt eius rei pars deriuetur ad socios, non aliarum. Si ad recte agendum multi conuenerint, quae recte fiunt ab aliquo vno eorum, participes iure cum caeteris, quippequorum conlilio et volutitate et conspiratione sint facta: quae vero perperam fiunt, cur communices? cum ea neque communi consilio fiant, neque comprobent caeteri, neque eius rei societatem vnquam coiuerint: imo oderint, insectentur, vindicent? Verum conditor ille probrosorum <note>25</note> libellorum, vt, quando coeperat, nauiter esset impudens, quod in Societate, hoc in praestantissimis quoque nationibus summam per iniuriam faciebat. Quoniam plerique tum huius Ordinis Romae doctrina et virtute praestantes ex prouincijs erant externis, ferendum nequaquam aiebat, vt educatio Romanae iuentutis Germanis crederetur et Hispanis, hoc
<pb id='s304' n='304'/>
est, (ita ipse interpretabatur) haereticis, et Marranis. Ad haec multos nominatim quasi neophytos vituperabat, (tanquam vel suscepisse Christi religionem foedum sit, vel quod olim maiores susceperint, noxa sit posterorum.) Sed sit vulgi hic error. Ille vero conijcere in eum numerum nominatim multos non erubuerat, quos vetustae non modo religionis, sed etiam nobilitatis constabat esse. Videbatur ex quopiam naufrago inaudisse, quas in Hispania supra prodidimus turbas, inde machinatus contumeliam, confidentissime pronunciat scissam esse barbaricam sectam in duas partes Christianorum veterum ac nouorum: atque caput illius Roseum esse Cantabriae Proiuncialem, cum neque prouincia Cantabriae, nec qui nominaretur Roseus Prouincialis vnquam fuisset. Sicigitur, vt appareret plane caeca improbitas; famosi libelli haud dubie plus obfuturi, si minus nocere auctor voluisset, quanquam apud populum haud modicam excitarunt flammam, tamen apud constantes viros et graues se ipsi aperta vanitate, et perturbati animi documentis clarissimis iugulabant. <note>26</note> Itaque Cardinalis Sabellus vbi primum foedissima scripta vidit, detestatus hominis importunitatem ad sese accersit; grauiterque iubet quo lapsus sit, quo excesserit, animo reputare: longe plus infamiae sibi, quam quibus iniquissime vellet, conciuisse, sisteret suum, sisteret publicum probrum antequam latius euulgaretur. Ille vero confidentia incredibili nihil ab se scriptum editumue respondet, quod paratus non sit in aequo iudicio testibus idoneis comprobare. <note>27 Summum periculum famae Societatis.</note> Ne tum quidem putauit Sabellus Lainium, aut quempiam Sociorum admonendos, vt iudicio adessent, et intentatam criminationem depellerent. Calumniator interea satagere, conquirere, coaceruare vndique testes, adornare, instruere. Idoneum vero genus testium erat, profugi, vel eiecti hisce sacris e castris, qui ignominiae suae dedecus alienum obtentum ibant: item adolescentes aliquot, qui suorum coactu inter Germanici Collegij conuictores aliquamdiu versati, vel quod caeteris consuetudine noxij essent, segregati fuerant; vel se ipsi, rectae institutionis impatientes irati infensique Magistris ac Rectoribus proripuerant. Apud Cardinales Reformationi ex Concilio Tridentino faciendae recens praepositos iussu Pontificis quaestio instituitur. Eorum, quae dixi, generum testes haud pauci seuere interrogantur. Patribus nunquam citatis, non modo auditis, acre in eos iudicium exercebatur. Verum Deus, cui derelictus est pauper, qui orphano est adiutor; pro suis famulis excubabat: ipse rem ita totam rexit, vt accusationum summa indignitas, et innocentium impudentissima vexatio per sese liquido appareret. Itaque perfectis quaestionibus Cardinales suo et Pontificis nomine Patribus haec <note>28 Pontificis, et Cardinalium de Societatis innocentia iudicium.</note> nunciant, nunquam neque Sanctissimum Dominum, neque ipsos de sinceris studijs, innocentiaque Societatis dubitauisse: non potuisse tamen non magnopere gaudere, quod post tot tamque accuratas impugnationes, non modo nihil de existimatione eius imminutum esset, sed probatior etiam et conspectior integritas euasisset. Quapropter hoc nomine vehementer Patribus gratulari cum sanctitatem Summi Pontificis, tum ipsos de Reformationis concilio Cardinales: pariterque hortari, vt pergerene bono animo: qualesque hactenus praebuerant se, tales in futurum praestarent. Prouisum esse, nequid amplius, a quo oppugnabantur, timerent: nunquam gratiam Sedis Apostolicae, nunquam benignitatem desideraturos. Huic verborum honori atque liberalitati addebant: quaedam capita (tametsi probata non essent) quia tamen fieri potuisset, vt inter tam multos, qui sub obedientia Societatis viuerent, aliquis per simplicitatem, vel per inscitiam alicubi ab disciplina deerrasset, familiariter consideranda proponi: vt viderent, si qua opus emendatione esset: neu quid ignaris Praepositis, quod communi totius Sodalitatis bono obstare posset, committeretur. Capita <note>29 Patrum responsio.</note> ea scripta traduntur. Quibus Patres respondendum etiam scripto libello ad hunc mondum putarunt: Quod semper adhuc Christo Iesu propitio, experti sumus, Clarissimi Domini, solere aduersus Societatem nostram oppugnationes existere, vbi Dominus velit nouis, illam clementiae et gratiae suae donis augere; id nobis hoc tempore confidimus euenisse, vt ex hac leui exagitatione pietatis prouentum aliquem capiamus. Non potuimus tamen, vt ingenue dicamus, de exifsimatione eiusdem, bonoque nomine, quod vt sacrae Litterae, et Sanctorum exempla docent, negligere haud quaquam debemus, non esse soliciti. Videbamus enim primum acerbissimam toti Ordini quaesitam per malas artes infamiam: audiebamus deinde causam agi, testes appellari, interrogari, nobis nec monitis, nec vocatis. Sciebamus esse desertores aliquos disciplinae et consuetudinis nostrae: non deesse, qui nobis alioqui parum aequi essent; nunquam etiam defuisse calumniatores. Notus erat fons et caput criminationis totius. Postremo veteratoris daemonis inuidiam, et pessima consilia nequaquam ignorabamus. Itaque, si minus nostra priuatim, publica certe causa (cum recta opinio et auctoritas nobis ad institutae disciplinae rationem, hoc est, ad iuuandas animas apprime necessaria sit) vacare solicitudine, siquidem diuinae gloriae zelus tangeret, non licebat. Verûm in his cogitationibus sustentabat spem nostram testimonium bonae conscientiae in Christo; seueritas et accuratio disciplinae, quae in Societate per Christi opem viget: ad haec perfectio ipsa instituti. Lux vero illa sapientiae et iustutiae Beatissimi Patris, quam quasi deriuari sentiebamus in sacrum Reformationis Collegium, cui causam nostram dederat cognoscendam, vsque eo recreabat animum nostrum, vt demum solicitudo in gaudium euaderet: non solum autem, sed et (vt hoc etiam simpliciter dicamus) in Domino confidentes gloriaremur, quod tribulatio patientiam, patientia probationem, spem, perfectionem operatur. Vtinam caritas Dei sit in cordibus omnium infusa, per quam et viuant, et operentur in Christo coram Deo in eius gloriam: Haec ita cum essent, opportune
<pb id='s305' n='305'/>
Amplitudines vestrae nos admonent peractam causam. Et quanquam nunquam de innocentia nostra dubitatio seu Pontifici, seu vobis fuerat, tamen vtrosque gauisos, probatiorem esse illustrioremque factam; adhortantes vt pergeremus, in recte coeptis, nunciantesque iam oppugnatotem, ne amplius timeremus, prouisum esse: ad extremum nunquam Sedis Apostolicae gratiam ac benignitatem nobis esse defuturam. Quae testifi catio et cohortatio, vt omnium quae poterant nobis in mortalitate hac euenire grauissima et honorificentissima est, ita nobis tantum animi addidit, vt quanquam putabamus ad voluntatem illam et alacritatem, qua ex instituto Aposto licae Sedi seruimus, accessionem fierinon posse, tamen experimento sentiamus quamplurimum accessisse. Deo <note>30</note> itaque primum, e cuius indulgentia singulare hoc donum agnoscimus, deinde secundum Deum Sanctissimo Domino nostro, et vobis, Patres Amplissimi, gratias quantascunque capere humani possunt animi, agimus et habemus. Praeter haec, quod capita quaedam consideranda nobis proposuistis, si forte quis quid per inscitiam et simplicitatem in eorum aliquo commisisset, in eo quoque paternam caritatem ac prouidentiam vestram, grate pieque agnoscimus. Quippe nos plane fatemur non perimprudentiam modo, et incautam bonitatem homines nostros, sed alio quouis no mine, et in nominatim descripta, et in alia quaeuis vitia labi posse. Recordamur enim maiores nostros, quibus non meliores nos, sed longe inferiores agnoscimus. Tres erant in recens condito terrarum orbe viri, et vnus fuit Cain: quatuor in arca, vnus Cham: duodecim Apostoli, vnus Iudas: septem Diaconi, in his Nicolaus. Nec vero mirum, neque nouum est, si ad Religiosos quoque coetus aliqui irrepant subdoli; euadant etiam quidam in ijs secus, quam pro disciplina. Quae cum sibi etiam euenire posse Societas animaduerteret, nusquam in Constitutionibus maius studium, <note>31 Cura Societatis in conseruanda sua integritate.</note> maioremque diligentiam posuit, quam in secunda parte: in qua de potestate, de causis, deque ratione segregandi emittendique non solum Nouitios, et Scholasticos, sed Professos, etiam agitur. Itaque cum multa sunt, quae spem, bonam in nobis alunt, perpetuam, aspirante Christo, integritatem in Societate mansuram; tum illud est inter prima, quod expellendi vitia, seseque expurgandi, atque in disciplinae perfectionem vindicandi vim habeat. Hactenus cum dixissent, ad proposita singillatim capita responderunt. Pleraque ad confessionum audiendarum rationem pertinebant: vbi, postquam quid in ijs recepti mores legesque Societatis ferrent, explicauissent, simulque negassent quidquam se scire a quopiam contra ea peccatum; impensissime institerunt Cardinales rogare, vt nominatim indicarent, qui earum rerum alicuius insimulatentur. Nam tametsi intelligerent, se homunciones nihili esse, solere tamen in obseruandis suae curae alumnis vigilantiam ac diligentiam adhibere; nec leuiter vindicaturos, si quid compesissent extra disciplinam admissum. Ad haec quamuis accusationem scirent probatam non esse, tame nisi reorum nomina ederentur, vel indefensam innocentiam, vel impunitam noxam haud sine aliqua rei communis nota ac fraude mansuram. Cardinales cumulate satis factum affirmantes nihil vltra quaerendum censuere. Inter haec per Italiam, extraque sparsi libelli varios ciebant motus: verum in Germania continuo immanem, nimirum diabolo haereticisque fomenta impigre <note>32 Societatis infamia quam perniciosa Catholicis, et opportuna hareticis.</note> aggerentibus, suscitare coeperunt flammam. Et certe nihil fieri haereticorum Ministrorum non modo magis ex optatis, sed etiam vltra vota potuit. Quippe cum Iesuitas vel solos, vel ante alios furoribus obstare suis dolerent palam, et quererentur; vt eos et apud Catholicos auctoritate spoliarent, et penitus inuisos haereticorum gregi redderent, si vota fingere voluissent, nunquam, opinor, id ausi essent optare, vt ex ipsa vrbe Roma, vnde robur haec acies vimque ac vitam trahit, probra talia vulgarentur. Itaque illico gestientes arripiunt; Germanice vertunt, quam possunt latissime fundunt. Ad Imperatorem Maximilianum (is enim Ferdinando parente mortuo rerum potiebatur) ad alios Principes, et prae caeteris ad Othonem Cardinalem Augustanum tum Augustae agentem peruenerunt. Is rei indignitate communique detrimento commotus, quid stragis ea foeditas in Germania edat, quam Catholicis vniuersis a Patrum maxime doctrina pendentibus fracti animi, haereticis vero quam inflati sint, Pontificem edocet, hortaturque vt mature Apostolica ope succurrat. Pontifex id vt cognouit, vehementer excanduit. Auctorem libellorum muneris, cui ante preaerat, administratione priuat, et sportula, quae e Pontificio penu dabatur: iubet comprehendi darique in vincula, ac seuere puniri. <note>33 Societatis fama Pontifex suo testimonie consulie.</note> Nec sane graue effugisset supplicium, nisi adnitente summo studio Societate, Pontifex ad agendum clementius flexus esset. Sed vt infamiae flammam inhiberet, litteras in Germaniam ad Cardinalem Augustanum, tresque Ecclesiasticos Imperij Electores, ad Bauarum Ducem, et Imperatorem Maximilianum dedit ex formula, quam causae cognitores iudicesque Cardinales probarant. Eiusdem prope sententiae erant omnes. Itaque satis habebo duarum hîc dumtaxat ad Caesarem, et ad Moguntinum Antistitem datarum exempla prodere.</p>
</div2>
<div2 id='SaHR.08.02' n='2' type='letter'>
<head>PIVS PAPA QVARTVS Carissimo in Christo filio nostro Maximiliano Vngariae ac Boemiae Regi Illustri, electe Romanorum Imperatori.</head>
<p><note>34</note> Carissime in Christo fili noster, salutem, etc. Ad aures nostras peruenit extitisse nonnullos, qui diuini timoris immemores, et conscientiae suae negligentes, inuidia scilicet, et prauis quibusdam studijs occaecati libellos quosdam, contumelijs, probris et maledictis plenos disseminauerunt aduersus Ordinem totum Societatis Iesu, et quosdam eius Professores nominatim, qui sunt caeteris notiores. Sane moleste tulimus laedi famam, et violari existimationem eius Ordinis, cuius tam multa et insignia constant erga religionem Catholicam officia et merita. Qua in re non modo eis iniuriam fieri putauimus, sed id agi intelleximus, vt pia opera, quae per eos in diuersis orbis terrarum
<pb id='s306' n='306'/>
partibus effici consueuerunt, talibus calumnijs impediantur. Quia vero eos libellos non per Italiam modo, sed per Germaniam etiam diuulgatos fuisse, et in tuae quoque Maiestatis notitiam perlatos esse accepimus; eam ignorare noluimus Nos cum ad explorandam certius veritatem negotium dedissemus quibusdam fratribus nostris de Collegio Cardinalium, viris admodum grauibus, vt de criminibus, quae illi Societati, et quibusdam de Collegio huius Vrbis obiecta fuerant, quaererent; eos re diligenter quaesita comperisse, atque ita nobis renunciasse, ea probra et crimina, falso illis et temere admodum, a maleuolis, ad conflan dum ei Societati odium et infamiam obiecta fuisse. Qua in re non coufirmata fuit modo nostra, et ipsorum Cardinalium opinio de huius Collegij, ac Societatis vniuersaepijs et laudabilibus institutis, vitaeque ac morum integritate; sed etiam non parum aucta, cum diligens de ijs rebus inquisitio innocentiam eorum magis patefecerit, in lucemque protulerit. Haec eo ad te scripsimus, vt veritati et innocentiae testimonium debitum impertiamus, et ipsescias nullam omnino fidem contumeliosis illis et impudenbus scriptis habendam esse: hortantes Maiestatem tuam, et petentes, vt cum non ignoret ijs, quicunque pie et religiose viuere volunt, nunquam de esse solere vexatores et obtrectatores, quippe qui ne ipsi quidem Domino et Saluatori nostro defuerint, eorum qui in ea Societate sunt innocentiae faueat, sicut iustum et Catholicum et sapientem Principem decet: prohibeatque ne obtrectatoribus eorum vlla facultas detur ad impediendos eos quo minus Dei honori, et animarum saluti, sicut ad hoc tempus fecerunt, sedulo inseruiant: Collegiaque eorum omnia in Germania, et in alijs ditionis suae prouincijs cum pro sua in Deum pietate, tum etiam pro Sedis Apostolicae reuerentia studiose tueatur atque defendat. Pro quibus erga eos studijs Maiestas tua tanto maiorem a Domino mercedem accipiet, quanto illi liberius et commodius tuo defensi patrocinio et fauore adiuti Deo seruire, et curationi vacare animarum potuerint. Datum Romae apud S. Petrum die 29. Decembris, M.D.LXIV. Pontificatus nostri anno quinto.</p>
</div2>
<div2 id='SaHR.08.03' n='3' type='letter'>
<head>PIVS PAPA QVARTVS Venerabili fratri nostro Danieli Archiepiscopo Moguntino, sacri Romani Imperij Principi Electori.</head>
<p><note>35</note> Venerabilis frater noster, salutem, etc. Non sine magna admiratione cognouimus libellos quosdam maledictorum, probrorum et contumeliarum plenos nuper disseminatos per Germaniam fuisse ad odium infamiamque conflandam vniuenso Ordini Societatis Iesu, et quibusdam ex ea praecipue, qui sunt caeteris notiores. Sane id moleste tulimus. Intelleximus enim id antiqui hostis instinctu actum fuisse, vt, quoniam ab eius Societatis Collegijs, quaesunt in Germania et alijs, prouincijs, magna et multiplex his miseris temporibus ad Ecclesiam Dei vtilitas peruenit, eorum bona opera per maleuolorum hominum obtrectationes et calumnias impediantur. Etsi autem rem ita se habere credidimus, tamen ad veritatem certius explorandam, et ad obstruendum os loquentium iniqua, delectis quibusdam Cardinalibus, grauibus viris mandauimus, vt in Collegij, quod in hac alma Vrbe est totius Societatis caput, mores, vitam et instituta diligenter inquirerent. Qui quidem mandatum nostrum qua debuerunt fide et diligentia executi renunciarunt, se nihil omnino comperisse eorum, quae huic Collegio in criminum loco obijcerentur: sed cum Ordinis totius recta et pia instituta esse, tum eorum qui in hoc Collegio essent, mores et vitam castissimam ac probatissimam, et plane Religiosis hominibus dignam: satis autem sibi constare quosdam iniquo odio impulsos, et inuidia obcaecatos ea crimina et probra commentos esse, propterea quôd angerentur et dolerent, nec patiaequo animo possent ipsius potissimum Collegij quasdam ad res antea pia opera, et fideli obsequio vsos nos esse: et curationem nuper ac regimen Seminarij, quod nos in almahac Vrbe ex Concilij Tridentini decreto institui iussimus, omnibus Venerabilibus fratribus nostris sanctae Romanae Ecclesiae Cardinalibus approbantibus, vltro eidem delatum fuisse. Quam rem quoniam illi impedire non potuissent, nec vllum eorum criminum, quae illis libellis obiicerent, se probare posse scirent, suadente diabolo ad tam demens, tamque prauum, et nefarium consilium descendisse. Quia igitur obtrectatorum calumniae in tam graui iniuria hoc saltem attulerunt commodi, vt, quanto illi magis huius Collegij, et Societatis vniuersae famam atque existimationem laedere voluerunt, tanto magis ipsius Collegij innocentia, et vitae et morum honestas patefacta sit, nostraque et fratrum nostrorum de eius Societatis pijs et laudabilibus institutis non confirmata modo, sed aucta etiam opinio; ad officium nostrum pertinere duximus his litteris veritati et innocentiae restimonium impertire. Proinde fraternitatem tuam hortamur, vt Collegium Societatis eiusdem, quod in ciuitate tua Metropolitica est; tanto posthac studiosius tueare, quanto iniustius et impudentius istos obtrectatores de ea Societate detrahere conatos fuisse reperimus; ipsumque Collegium omni fauore et benignitate, sicut adhuc fecisti, prosequi, atque vt quam plurimum Dei honori, et animarum saluti inseruire possint, adiuuare perseueres. Datum Romae apud sanctum Petrum die trigesimo Decembris, anno M.D.LXIV. Pontificatus nostris anno quinto.</p>
</div2>
<div2 id='SaHR.08.04' n='4' type='section'>
<p><note>36 Prouentus ex tentatione.</note> Hunc exitum grauissima prope omnium, quae conflatae vnquam huic Ordini sint, infamia habuit; ex qua Societas non solum patientiae fructum gloriamque apud Deum ex Christi Domini sancta imitatione tetulit, sed etiam virtutis suae lucem quasi euentilata fax clarius longiusque diffudit, edocta per infamiam, et bonam famam Deo freta, eoque secura, recte faciendi tenere cursum. Lainius quidem, primoresque caeteri Romanorum Patrum media in tempestate sic animati erant, vt dicerent exercitationem hanc esse, qua opus haberet haec planta cum propter alia Deo nota, tum maxime vt ingens eius incrementum
<pb id='s307' n='307'/>
auctori ipsi Deo, non opibus humanis tribueretur. Ac proinde prositebantur idem sibi animi a diuina bonitate donari cum hominum deijcerentur linguis, et cum extollerentur.</p>
<p>Gymnasium Romani Collegij nunquam ante florentius fuit. Ad explicationem causarum conscientiae ita multi conueniebant auditores, vt Professorum in templo explicari coeptae sint, nec pauciores octingentis existimabantur perpetuo adesse: permultique Curiones in ijs, et animarum <note>37 Congregationum B. Virginis progressus.</note> rectores. Quae coepta superiore anno Sodalitas discentium erat, ea Beatissimae Virginis subiecta hoc anno turelae est, ijsque constituta legibus, quibus magnam partem hodieque regitur. Finis propositus in pietate litterisque progressus. Sodales ad septuaginta numerabantur. Quaque hebdomada noxas confiteri: quoque mense Sanctissimum Christi Corpus sumere: singulis diebus Sacro interesse, Virginisque vel rosaria, vel preces e libello iussi percurrere. Vesperi e schola dimissi congregati quartam horae partem meditationi, alterum tantum partim excipiendis capitibus, quae die postero meditarentur, partim conferendo breuiter quae agitauerant, consumebant. Diebus festis a prandio post decantatas vespertinas preces, alij ad visendos in nosocomijs aegrotos, alij ad salutandas Diuorum reliquias, alij, ad alia pia munia mira ibant alacritate. Omnibus vnus e Societate praeerat, qui cum caetera moderabatur, tum diebus Dominicis adhortationem piam habebat. E Sodalibus vnus, qui praeesset caeteris, lectus est, cui Praefecti appellatio indita: duodecimque praeterea, inter quos cura reliquorum distributa, vt nullus negligeretur; quoque paucioribus quisque intentus esset, hoc absolutius cuncta procederent. In caeteris commoditatibus huiusce Sodalitatis illa non fuit e postremis, quod inter sese agentes pari animo et pietate adolescentes vitabant improborum consuetudinem; qua molli improui daeque aetati exitium nullum est certius Iam gymnasij faustus adeo rumor increbescebat, vt Archiepiscopus Tarentinus postea Cardinalis Marcus Antonius Columna de more periculum fieri doctrinae suae ab Societatis Magistris, et ab ijs in Collegio Doctoris insignibus ornari voluerit.</p>
<p><note>38 Prima in Romano Collegio pramiorum distributio.</note> Hoc primum anno Romae Latinas Graecasque litteras, et eloquentiam discentibus praemia publice distributa. Ea fuere selecta veterum monumenta certatoribus conuenientia, eleganter et sumptuose compacta liberalitate Cardinalis Farnesij. Transacta res celebritate nonnulla est. Pruximo Kalendis Nouembris Dominico die productum in scenam drama, multa nobilitate, et aliquot Patrum Patrum Purpuratorum spectantibus. Argumentum erat, diuinum cultum, reique publicae vtilitatem, non inanem ostentationem, curiositatem, autaliquid eorum, quae perperam vulgus sectatur, esse studiorum finem debere. Dramate peracto, proposita in pulpito mensa cum praemijs. Ad eam iudices, qui certantium probarant scripta, consederant. Tum vnus e pueris praeconis vice functus post solennem praefationem, Quod bonum ac felix eueniret, initio ab Rhetoribus ducto nomina citat victorum. Vt quisque vocatus erat, progressum in scenam pueri excipiebant duo: alter destinatum ei porrigens praemium, disticho ad id commode facto gratu labatur, alter protinus versiculis item binis acuta grauique sententia ab insolenti gloriatione deterrebat. Insignem id spectaculum et Proceribus voluptatem, et discentibus alacritatem attulit. Praemiorum maximam abstulere partem, <note>39 Conuictorum in Collegio Germanico disciplina floret.</note> qui in Collegio Germanico conuictores educabantur. Florebat id Collegium (tametsi pauci erant alumni Germani) vt cum maxime frequentia, ac nobilitate, et disciplina adolescentium aliorum. Ducenti quindecim numero erant ex varijs nationibus, plerique Cardinalibus, alijsque viris Principibus necessitudine arctissima iuncti. Duo praeterea Turcae, vnusque Armenius ingenio praestanti: quibus e patria vltro, vt Christiana sacra susciperent, profugis Pius Pontifex necessaria vitae, et educationis adiumenta suppeditabat. Efferatiores initio caeterorum consuetudo, et exempla, tum clemens institutio breui mansuefecit. Vt omnia vsu dieque perficiuntur, multa hoc anno ad rationem domesticae disciplinae adiecta, contubernijs accuratius pro aetatum varietate discretis Patris Iosephi Cortesoni inuento. Eo cuncta regebantur ordine, vt nemo putaret melius consuli posse suorum aetitibus, quam si honestissimo illo inconuictu collocauissent, et fortunatos se crederent, quibus inter tam multos petitores aditus patuisset.</p>
<p><note>40 Tridentinu Concilium ab Eliano versum Arabice.</note> Ad commune bonum multa alia, sed duo in primis curata sunt. Alterum, vt Tridentinum Concilium Arabice verteretur, excudereturque: ac tum primum Arabica Romae chalcographia hominum Societatis cura, Pontificijs sumptibus instituta. Concilium Ioannes Baptista Elianus is, qui in AEgypto fuit, conuertit. Alterum, vt quoniam <note>41 Indicta professio fidei Doctoribus Academiarum.</note> multi per Italiam, aliasque prouincias haereticorum opinionibus deprauati per studiorum occasionem aut speciem furtim pestiferos errores spargebant; moxque vbi in Academijs Catholicis doctrinae et auctoritatis tela comparassent, in patrias oras reuersi contra ipsos Catholicos vim et arma vertebant; nemo ad litterarios honores, vel ad docendum admitteretur, quin prius Catholicam fidem ex formula, quae cum diplomate ipso proposita est, profiteretur. Praecipuus auctor sanctionis huius Petrus Canisius fuit. Mentionem eius Posseuinus quoque ad Lainium Tridenti agentem per litteras fecerat. Rei grauitatem Lainius Pontifici declarauit: Pontifex probatam diplomate sanxit. Plurima circa Romam oppida concionibus et catechesi exculta, multis inimicitijs, superstitionibus, vitijsque alijs perpurgata, contraque moribus pijs, et Sodalitatibus praecipue Sanctissimi Christi Corporis ornata et communita sunt. Veliterni quadragenarum horarum precationem habituri, cum ab Lainio postulassent, qui totum negotium regerent, missi duo sacerdotes ita rem ordinarunt. <note>42 Supplicationis XL. horarum commoda forma.</note> Ciuitate in quadraginta partes distributa, horam cuique ad precandum suam attribuere. Deinde, antequam precatio inchoaretur, ad vniuersos alter Patrum concionem habuit: in qua cum exposuisset, quam necessaria, quamque vtilis orandi Dei cura sit, enucleatius pro populi captu quas eadem, vt fructuosa euadat, conditiones
<pb id='s308' n='308'/>
requirat, est persecutus. Tum supplicatio instituitur e Clero, et populo, quam trecenti circiter pueri puellaeque in amiculo candido praecedebant. Precatione coepta intromissis, qui destinati erant, paucis verbis initio ex Domini cruciatibus acerbissimis proponebatur locus; pariterque modus tradebatur, quo accedere ad Dominum verecunde, eumque adorare ac precari deberent: tum voce sublata cuncti simul sanctissimum Iesu nomen inuocabant. Post haec semihorae spatio taciti cum Domino meditando orandoque agebant. Circa semihoram ad excitandos animos rursum sanctissimum Iesu nomen vocibus elatis inuocabatur. Inde repetitis nouo impetu secretis precibus ad horae quadrantem in ijs perseuerabant. Suprema horae parte alter sacerdotum (sibi enim post aliquot horas alternis succedebant) pauca subijciebat, sed fortia et flammantia verba cum monitis, quibus imbuta et <note>43</note> incensa pectora domum referrent. Interim quidam Sodales cum aliquot pueris ad vrbis designatam regionem praelata cruce, et sanctissimum Iesu nomen inclamantes, et misericordiam implorantes pergebant, et in horam sequentem deducebant precaturos. Is ritus interdiu noctuque tenuit. Ingens fuit in cuncto populo motus animorum, multi multas horas continuabant supplicia: lacrymarum, gemituum, implorantium misericordiam, praesertim inter Patris adhortationem is erat strepitus, vix vt verba dicentis exaudirentur. Multi, antequam e sacello vbi orabant, efferrent vestigia, qui ante grauissime dissidebant, in mutuos vltro ruêre amplexus: et hac potissimum re cunctae vrbi inueteratis inimicitijs ac factionibus lacerae, ita vt sexaginta iam caedes ex vna simultate patratae numerarentur, commodatum est plurimum: quanquam addita est et seorsim ad pacificationes industria, et ad cognoscendas piandasque confitentium noxas eo euentu, vt Praeposito Generali ciuitas accurate gratias egerit, et impense Collegium postularit.</p>
<p><note>44 Christophori Rodericij res.</note> Christophorus Rodericius per quaedam Nea politani regni oppida, in quibus Valdensium vetus, nouae Lutheranorum admixta haeresis simulatione callidissima furtim colebatur atque serpebat; id iussus ab Collegio sanctae Inquisitionis exequi, quod Vulturariae superiore anno fecerat; dum initio anni eo regreditur, ex itinere Aquilamin Vestinis principem vrbem flexit, inspecturus, quo statu res essent Collegij, quod ciues misso etiam Romam legato Archipresbytero perstudiose postulabant. Quas cum bono reperisset loco, suaque virtute ac sapientia meliore reliquisset, praesidium etiam Hispanorum homologesi purgasset, in Apuliam porro contendit. Rebus Vulturariae confirmatis, in oppido, cui Motta Montis Coruini nomen est, dioecesis eiusdem haud longo tempore ducentos septuaginta ad profitendos errores ac detestandos adduxit, et orthodoxa imbuit disciplina: tum alios atque alios expiauit, quoad omnes errotum excisae fibrae. Inde in Montem Acutum ex Episcopatu Bouini transgressus rogantibus sindicis, vt in Proregis responsum, ad quem ingenue fatebantur eam se rem detulisse, opus differret; ad Montem Leonem transiit, oppidum dioeceseos <note>45 Datur in vincula.</note> Arianensis. Hîc magnas inter difficultates, quae praeclara omnia incepta, et talia maxime circumstant, dum sanctum laborem vrget, indignamte nimirum Satana tantum suae tyrannidis nihil grauius moliente se, asseri in libertatem; Regius administer postridie Idus Maias adest, et ipsum P. Christophorum, vnaque Petrum Marcellum, qui postea nomen Societati dedit, tumque Patri Christophoro scribae vicem nauabat, ad vrbem sanctum Seuerum, vbi ea tempestate iurisdictio Apuliae erat, abduxit. simul acta, diplomata, et quidquid Patri litterarum erat, ablatum est. Abducti sunt magna custodia imperatis ex Monte Leone militibus. quae plane superuacanea cura fuit. Nihil enim gloriosius ignominia illa, nihil vexatione iucundius, ac proinde optatius euenisse sibi Dei famulus duxit, haud quidquam metuens magis, quam ne leuior breuiorue auiditate sua foret. Erigebatur testimonio rectae conscientiae, quod gnarus nihil ase commissum, nullam praebitam vexationis ansam, vnicam videbat relinqui tolerantiae causam, obsequium Apostolicae Sedi, et saluti animarum impensum. Itaque ad Lainium scribens precatur, vt sinat se paulisper iustitiae causa exerceri. Et vbi prope <note>46 Quantum amaretvincula Christi causa.</note> sanctum Seuerum ventum est, quia fatellites id honoris vtrique habuerant, vt vincula nulla iniecissent, cupiens aliquo modo catenarum Christi et Apostolorum particeps esse, ita eos affatur: Mihi quidem, fratres, nequaquam fugere est animus; et, vt spero, nihil mouebo: tamen, quia vrbem ingrediemur satis frequentem, atque vbi multae occasiones inuitant, ac multa euenite insperata possunt, vobisque, si quid forte eueniret, fraudi esset, suadeo vobis, vt quafide caeteros, quaque cautione ducitis, ea me quoque ducatis, et manicis de more iniectis vinciatis. Quam orationem referebat postea scriba minime sibi gratam accidisse, verenti ne satellites postulata concederent, atque vtrumque vincirent. Sed homines tantam virtutem (quanquam parum huiusmodi rerum intelligentes) admirati, quo paratiorem viderunt ad vincula, eo minus necessaria putauerunt. Optabat praeterea sanctus amator crucis in carcerem trudi, sed Apuliae Praefectus comiter apud se honorificeque habitum, breui ad Proregem Neapolim misit. Res vbi perlata est Romam, minime dubij Patres virum illum et extra culpam et bene ferendo esse, haud alio quam ipse animo, hocest, pro Dei munere acceperunt. Borgia etiam litteris, quales omnino sacerdotem amantissimum crucis, dum ad comparem scribit, decebant, ei est gratulatus; cognouisse ait se quam carus Deo esset, qui tam impense, dum in eiusdem laborat vinea, asperis ab eo casibus dignaretur: operariorum id bonorum stipendium esse, sicque geminari opus et horas; vt duplexinde praemium rependatur. Dignum esse, qui ea, quaedesunt passionum Christi (tametsi adeo copiosa apud eum redemptio) adimpleret in corpore suo. Gaudendum et spe vberioris annonae, velut pluuijs, quibus educantur segetes, gaudet agricola, fulguret licet tonetque. Caeterum vt saepe animus arduis deest temporibus, <note>47</note> ita hîc animum materia defecit. Haud liberaliter
<pb id='s309' n='309'/>
minus, quam Praefectus Apuliae Rodericium habuerat, habuit Neapolitanus Prorex, praesertim vbi et virtutem hominis, et qua potestate, quaque ratione rem administraret, comperit, professus dolere se, quod nequidquam interturbatus esset. Etenim rem Pater ita administrabat, vt praeter delegatam Romae porestatem ab sacrorum Collegio Quaesitorum, Episcopi, quorum in ditione ageret, Vicarium sibi eum summa cum potestate in rebus ad fidem spectantibus substituerent. Atque eam potestatem ille sic temperabat, vt si forte vis, aut quid admouendum terroris esset, per ordinarios Episcoporum Vicarios admoueret, ipse religiosi Theologi, sacrique concionatoris tantum sibi partes reseruans, pia monita, hortatus, errorum confutationem, sanae doctrinae explicationem, et solennia Societati alia munera vsurparet: illud semper intentus, vt negotij inuidiam atque austeritatem quanta posset maxima suauitate, commiseratione, indulgentia mitigaret. Potentissima ad effectum tela erant duûm generum. Primum, quae assidue offerebat Deo susceptarum a se poenarum, et precum, et sacrificiorum placamina: tum sanctissimae vitae exempla; quae in oculis omnium versabantur, et potissimum abstinentiae, quam haud immerito vulgus inter prima miratur. Tantaque Rodericius vtebatur, vt non modo pro fummis laboribus stipendij aut mercedis quidquam, quantumuis vltro deferretur, sed ninil omnino, ne poma quidem, et alia id genus minutissima, quae propemodum inurbane reiici existimantur, muneris aut elcemosynae oblata nomine acciperet. Quod ipsum publicis litteris populi Vulturariae ac Mottae testabantur. Quas litteras vbi Prorex, alijque administri, simulque quas Iulius Gentilis Vulturariae Episcopus, et Ferdinandus Annius Archiepiscopus Amalphitanus, idemque tum Bouini Episcopus, in cuius dioecesi est Mons acutus: denique et quas Donatus de Laurentijs Ariani Episcopus, cui Mons Leo subest, dederant, Vicarium eum sibi substituentes viderunt: ad haec quanta vis animarum erepta esset diabolo, quam periculosae errorum stirpes exciderentur, atque haec omnia quam pacate tranquilleque fierent, et ad regni felicitatem, tranquillitatem ac fidem quantopere pertinerent, animaduerterunt; collaudatum Patrem remittendum ad coepti operis perfectionem, hortandumque et muniendum etiam regijs litteris putauere. Testabatur itaque Prorex, <note>48 Remittitur ad coeptum opus perhonorifice.</note> quoniam delatum ad se esset Christophorum Rodericium de Societate Iesu in prouincia Capitanatae, et Comitatu Molisio (quae loca veteres in Apulis et Irpinis numerabant) tanquam Quaesitorum Romanorum administrum quaestiones exercere se mandatorum inscio, iussisse hominem Neapolim deportari vna cum litteris, quae penes eum essent: ijsque perspectis constare id quod agebat non alio pertinuisse, quam ad regionum earum animas in sancta Catholica fide instituendas. Quod si quid iurisdictionis in Episcopatu Bouini visus esset attingere, id velut Vicarium Praesulis eius facere: vtque tam bonum opus, quod Paterinceptarat, procederet, auctorem se ei et hortatorem fuisse, vt ad persequendum illud in Arianensi dioecesi, et Bouinensirediret. Deinde Ecclesiasticos viros adhortans, et laicis Dynastis ac Magistratibus mandans vt omnem opem et auctoritatem ei accommodent, multam etiam laicis imponit, si quid impedimenti obtulerint. Auctus his litteris, alijsque, quas populorum eorum Antistites addidere, tum vehementer animo roboratus ex Christi calicis gustu Pater vbi reuertit, inopinato aduentu haereticos eos perculit, qui ex turbine illo spem erant ingressi non rediturum, suamque sibi impietatem impune mansuram. Ille vero Itatim admota operi manu primum in Monte Leone, tum in Monte <note>49 Plurimos ab haeresi liberat.</note> acuto agrum Domini pestiferis zizanijs perpurgat. Iamque perfunctus munere Barium excurrerat, vt de Collegio, quod ea quoque ciuitas moliebatur, cognosceret, (superat enim prope fidem quam multa per id tempus certatim Collegia flagitarentur) cum nouas ab Vrbe litteras, tum ab Alexandrino Cardinali, tum a Scipione Rebiba item Cardinali, administratore Troiani Episcopatus accipit, vt in Troiana dioecesi idem muneris exequatur. Ergo et a Prospero Rebiba Troiae Episcopo Vicarius constitutus in oppidis duobus quorum alteri Cellae, alteri Faito nomen est, ministerium sanctum adoritur. Atque ita adfuit religiosae Deus industriae, vt quingenti viginti praeter pueros et puellas non solum ad fidem orthodoxam reuo cati sint, sed etiam ad vnum omnes generalem suorum scelerum confessionem fecerint. Itaque si omnium summa ineatur, plus mille quingenti ad Catholica sacra in eo tractu se recepere. Vnde pronum est intelligere quam contagiosum vlcus exsectum sit, quam foecunda excisa pestis, et late circa loca, totumque regnum quanto periculo liberata. Neque id modo, sed etiam, qui religione integra populorum erant, graui inscitia et corruptela morum liberati sunt, ac promiscue vniuersis tanta erga Societatem ingenerata caritas, cuius in Rodericio, atque etiam Francisco Mercato, et alijs, quos interdum Rodericius habuit adiutores, specimen adeo sanctum perspexerant, vt nihil optarent auidius, quam perpetuo eius disciplinae subesse.</p>
<p><note>50 Classiarijs nauata opera.</note> In Iaponiam destinati Ioannes Baptista Ribera, ac Petrus Riera Hispani, et Alexander Valla, Italus ex Regio Lepidi: vt aestatem traducerent classiarijs iuuandis, Garziae a Toleto classi Hispanae praefecto, qui litteris et ad Pontificem, et ad Patrem Generalem datis aliquot e Societate in eam rem postularat, concessi sunt. Qui sic operam suam Garziae, Proceribus ac vulgo classiarijs omnibus in toto cursu, in stationibus, et in expugnatione ipsa Pignolij (arx apprime situ opereque munita in maritima Africae ora erat) probauerunt, vt multum Garzias expeteret semper nonnullos eiusmodi secum viros habere.</p>
<p><note>51 Res a Salmerone Venetijs gestae.</note> Venetijs inter haec Salmeron totam ciuitatem concionibus ad sui admirationem, et (quod agebat solum) ad nouum pietatis studium excitauit. Praecipui Senatorum ac ciuium, et Dux assidui erant auditores: caeterorum vero frequentia, quantam capere summam poterat templum, cum loca certatim occuparentur, parsque maxima festinantium minus accessum non inueniret. Vix licebat viro re ac verbis Euangelistae apparere in
<pb id='s310' n='310'/>
vicis, et publico vti: continentibus adeo occursantium et salutantium officiis, et puerorum saepe vocibus acclamantium, Ecce Salmeron, pudore confundebatur. Tantum aberat ab Oratoris Attici leuitate, quem susurrus delectabat aquam ferentis mulierculae, alterique insusurrantis, Hic est ille Demosthenes. Eloquentiae haud inani tinnitu sonantis, sed efficacis ac fructuosae argumenta prae caeteris duo fuere: vnum, quod cum inuectus in habitum feminarum indecore nudantium pectus, ipsas, quod id agerent; viros, quod paterentur, acriter castigasset, decem e primarijs matronis eo ipso die, quas multae dein secutae sunt, vestitum decentiorem, qui collo tenus nihil intectum relinqueret, assumpserunt. Alierum, quod cum paulo impunius quam Catholicam illam piamque Rempublicam deceret, haereticos tolerari dixisset, decretum confestim in eos seuerum Respublica fecit ac proraulgauit, quo suis finibus haereticos continuo excedere iubebat. Multique eam ob rem fugerunt: alii tectius saltem coeperunt agere; nec iam propalam audebant dictis factisque se pro haereticis ferre. <note>52</note> Rebus hac prosperitate Venetijs Salmeron gestis Romam venit, vbi altero die Pentecostes in S. Petri basilica (quoniam per valetudinem Lainio, ad quem delata concio erat, non licuit) coram ingenti nobilitate, et quatuordecim Cardinalibus ita duas prope horas dixit, vt eius concionis fama ad Pontificem quoque peruenerit, qui Salmeroni eidem commeatum petenti, vt ad prouinciam suam rediret Neapolim, de ea gratulatus, eum magnae cum significatione benignitatis dimissum, etiam Nuncio suo per litteras studiose commendauit: iamtum Prorege Neapolitano, et Ferrariensi Duce, vt eum in anni insequentis ieiunia tractatorem haberent, certantibus.</p>
<p>Neapolitanae prouinciae Catacense Collegium, Rheginum Siculae, Sardiniae Calaritanum, Longobardiae <note>53 Mediolanensis Collegij exerdia,</note> Mediolanense cum Seminario addita, plerisque colonorum ex Vrbe missis. Mediolani dum sedes Collegio studiosius, quam felicius quaeritatur, sanctum monuerat Cardinalem Borromaeum Palmius, ne Collegas, antequam ipsemet tempus esse significaret, mitteret. At Cardinalis, cuius caritas non modo tarda molimina nesciebat, sed etiam legibus prudentiae humana cura potioribus regebatur, instat et euincit, vt Socij triginta partim Collegium, partim Seminarium, quod ex Concilio Tridentino moliebatur, inchoaturi mittantur. Iamque prope ad portas aderant, cum Palmius neque domicilio, neque alia, quam talis vsus postulat, praeparata re, nuncio deprehenditur improuiso. Praesto fuit venerabilium Clericorum Regularium, quibus Barnabitae vulgo est nomen, minime noua nostris hominibus, hospitalitas. Valetudinarij apud eos, et grauius de via languentes collocati, habitique singulari pietate. Caeteros partim germani tres fratres Ioannes Baptista, Hieronymus, et Franciscus Pecchij, partim Benedictus Alemannus, genere ciues et virtute nobiles, meritisque erga nos memorabiles, adse recepere: adeo cumulato officio, vt quidquid domi feminarum erat, rus summouerint, quo sacris incolis vacuum hospitium maiore decoro praeberent. Et quidem quam primis Collegiorum hospitibus Mutinae Nolaeque in Italia, et vrbis Portus in Lusitania diuinitus repensam gratiam narratum est suis locis: vt vicissim sua Iesus liberos eorum Societate reciperet, eam sane vberem Benedicto Alemanno rependit. Quinque enim postea liberos eius omni re ornatissimos ad sui Numinis obsequia in eam vocauit. Interim conducuntur aedes in Carrobio sitae, quae Lucij Cauanagi erant, raptimque <note>54</note> concinnatis in altera earum parte seorsim Collegium, in altera Seminarium inchoatur. Collegium Franciscus Adurnius in paucos menses, Seminarium Iacobus Caruaialius, in qua procuratione decessit, primi rexere. In Seminarij negotio non absimiles Romanis turbae calumniaeque exortae: quas Patres et docendo, quam molesta laboriosaque exercitatio auersanti potius, quam se obtrudenti Societati imponeretur (quod Palmius etiam pro concione praestitit) et patientia maxime superarunt. Nec modice praeclarum valuit specimen, quod orationibus publicis Laelius Bisciola, et Ioannes Dominicus Bonacursius edidere, hic Humanitatis, ille Rhetoricae artis professores. Quarto Idus Decembres Latina oratione in primario templo Laelius prolusit. Gabriel a Cueua Dux Albuquercius, qui Consaluo Ferdinando a Corduba Duci Suessano in Mediolanensi administratione nuper successerat, tum Archiepiscopi Vicarius vna cum Clero, cuncti Religiosorum Ordines, tanta demum ciuium multitudo interfuere, vt eius amplissimi templi vastitas aegre caperet. Secundum orationem agmine incedentes, iucundo omnibus spectaculo, in destinatas aedes introducti clerici: quarum valuas ac parietes ingens multiplicium carminum Graece, Latineque et Hebraice conditorum apparatus distinxerat. Postridie tribus in auditorijs Rhetorica, Humanitas, Grammatica tradi coepta, ea solum re plausum minuente ciuitatis, quod discentium plurimos gymnasii excluserunt angustiae. Proxima sancti Viti paroecia vsui fuit ad munia sacra. Ineadem. Iacobus Paezius quaestiones de Christianis officijs explicare aggressus.</p>
<p><note>55 et Catacensis,</note> Catanzarium quinque tantum missi cum Pantaleone Rodino Rectore. Iosephus Blondus per Quad ragesimam ibi concionibus mire claruerat, vnde ciuium ad maturandum Collegium studia incitata.</p>
<p><note>56 et Calaritani.</note> Calarim in Sardiniam missi decem. Ea fere Proregis sedes erat. Abundat nobilitate et frequentia ciuitas, etiam ornata portu. Commorat Societatis desiderium memoria rerum a Petro Spiga olim gestarum, multoque magis earum fama, quae tum maxime ab Sassaritano Collegio gerebantur. Itaque Consulum accitu, Proregisque Aluari Madrigalis, tum sacri Quaesitoris, P. Balthasar Pinna, qui Sassaritano Collegio praeerat, ad conciones sacri Aduentus cum a dijsset, habito consilio, summo omnium consensu ad Collegij initia ducenos aureos nummos spopondere, quatuor petentes Magistros, Grammaticaetres, et praeterea qui elementaria rudimenta traderet, conditionibus quibusdam appositis: litterasque ad Lainium dedêre, per quas magnopere petebant, vt pia omnium vota, et
<pb id='s311' n='311'/>
publicam respicere necessitatem vellet. Quibus literis cum respondisset Lainius, multa exigi, nec paria oneribus promitti subsidia, denique et conditiones imponi graues, nec vsitatas; illi protinus de integro institerunt, missam faceret conditionum curam, verum primo quoque tempore Collegas mitteret, curaefore Calaritanis, ne quid Societati onerosum imponeretur: caeterum commoda eius semper aucturos. Tum Lainius cognito coram statu rerum ex Pinna, quem Romam aduocarat, recepto Collegio, eidem, postquam Romae solennia vota emiserat, deducendos, quos dixi, Socios tradidit. Interim praeparandis rebus Calari Petrus Spiga detinebatur. Pecunia praesto erat e stipe, quam Prorex ipse, et Quaesitor cum vno Consulum, et aliquot nobilium vltro circumeuntes vrbem corrogarant, relatis in album nominibus conferentium: vnde facile aureorum nummûm sexcentorum confecta summa: quam exegit Bartholomaeus Foresius inter ciues de Collegio bene meritos nulli secundus. Domus prope templum sanctae Crucis coempta, et ipsum templum Antonius Parragies de Castillegio Archiepiscopus cum sponte sua, tum precibus omnium impulsus concessit. Iam Pinna ineunte autumno cum Socijs in Sardiniam secundissimo cursu relatus, difficile cogitatu est, quanta Sassaritanorum omnium laetitia exceptussit. Appellabatur vulgo Angelus, Apostolusque Sardiniae. Ad triginta millia passuum honestissimi iuuenum obuiam redeunti processere. Alij deinde atque alijse, vt magis appropinquabat, adiungebant. Itaque Sassarim eximio equitum facile sexaginta comitatu, tum Canonicorum, aliorumque sacerdotum, ipsiusque Proantistitis, et Praetoris Sassaritanae omnis ditionis, qui ad portam opperiebantur, intrauit; turbis vias complentibus, et ad fenestras effusis, et Patres laudibus faustisque precationibus sine fine modoue cumulantibus. Vnde recentibus colonis tam paratum spectantibus solum, ad exercendam pro virili culturam mire alacritas incitata. Progressos inde Calarim haud alijs studijs omnium ordinum ciues Deo grates agentes, sibi inuicem gratulantes, nihil in Religiosos colonos honoris officijque praetermittentes, exceperunt. Idus Nouembres natales Collegio fuere. Scholaequatuor, quot numero, qualesque erant Sassari, constitutae. Prorex cum aula et nobilitate exordia honestarunt. Nouo Collegio Georgius Passius Rector praeesse iussus. Balthasar autem, qui Sassaritanum regebat, ei quoque Superintendens praefectus est. Quod si insulanorum pietati votisque indulgeri potuisset, iam per omnem Sardiniam Societas sparsa esset: adeo Oristanenses, et Algueritani, alijque populi nominatim Collegia flagitabant.</p>
<p><note>58 et Rhegini,</note> Rhegium Calabriae, cum Prorege in primis Neapolitano Perifano Ribera, tum Archiepiscopo etiam Rhegino Gaspare de Fosse, et ipsa ciuitate vrgente susceptum esset Collegium; missi vnus et alter, qui simul res ad Collegium necessarias prospicerent, simul quae paucitas eorum ferret, inceptarent munia. Causa suscipiendi eius Collegij super flagitantium auctoritatem fuit populi summum discrimen. Nam praeter valde corruptos mores, etiam haeresic mittere inter eos radices incipiebat. Quam ob causam cum Rhegium Prorex Commissarium misisset Petrum Antonium Pansam, is coacto ciuitatis concilio Proregis nomine Collegij auctor condendi fuit: quod summa cum propensione ciues complexi vectigalis etiam aliquantum tradidere: et cum Archiepiscopo egerunt, vt ei paroeciam S. Gregorij, transsata ad S. Sebastianum procuratione animarum, ad diceret. Prouinciae Siciliae, ab qua Rhegium exiguo dirimitur freto, ob administrationis opportunitatem, contributum id Collegium est.</p>
<p><note>59 et Parmensis.</note> Sed raro alia tanto coepta ardore, statimque perfecta Collegia sunt, quanto eodem hoc anno Parmense, origine ipsa memorabili. Alexander Cardinalis Farnesius haud semel de Collegio Parmae constituendo egerat. Verum Octauius Dux eius frater falsis praeoccupatus sermonibus, eoque ab tota Societate alienus, acerrime semper obstiterat. Sed, vt sunt admiranda Dei consilia, Iubartus sancti Vitalis, Comes Salae, Duci Octauio vnice carus, sub initium veris in morbum grauissimum in cidit: ex quo tametsi tandem emersit, qui tamen curabant medici, sine dubitatione pronunciauetant moriturum. Is, vbi se depositum vidit, Ioannem Gurream Mutinensis Collegij Rectorem Parmam accersijt. Qui illico profectus cum omni officiorum genere, quibus emigraturos Christianae caritatis industria iuuare docet, Comiti dies noctesque praesto esset; ea virtute ille commotus, edito iam testamento codicillum adiecit, quo Mutinensi Collegio certum argenti pondus legabat. Familiares continuo ad Gurream rati se laeta nunciaroros, accurrunt. Haud lentius Pater ad Comitem properat: atque ita contendit, vtneque codicillo, neque alia occultiore, qua Comes cogitabat, via quidquam omnino Societati legari passus sit, ne Gurrea ipse eius confessarius auctor haberetur. Haec res perpulit Comitem, vt nunciari Duci iuberet, esse sibi, quae priusquam moreretur, vellet eum non ignorare. Vbi adfuit: Ego, inquit, quamvere Excellentiam tuam ac sincere coluerim, certiorem testem nullum habeo, quam te ipsum: item me super merita mea benigne habitum abs te scio atque prositeor. Itaque cum fides erga te mea, tum merita in me tua cogunt id supremis verbis effari, quod ne ignores, tua plurimum referre puto. De Societate Iesu multa apud te iactata esse compertum habeo: quae cum ego falsa esse certo sciam, nolui moriens permittere, vt diutius bonae tuae menti imponerent illuderentue imperitorum hominum aut maleuolorum sermones. Hîc <note>60</note> multas pro animi sui studio Societatis laudes cum recensuisset, adiecit: Haec ego, quia plane penitusque perspexi et comperi, loquor: tuque ipse intelligis, nec mei moris vnquam fuisse fingere, neque hoc tempus esse mentiendi. En vides vt supremum meum spiritum horum manibus totum permiserim. Et sane maximum illud summo hoc rerum articulo solatium habeo, quod talem mihi Deus adiutorem largitus est. Caetera, quae apud te iactata sunt, quam longe a vero absint, hinc pro tua sapientia argumentum cape. Quod cum vsque eo decantari audieris hosce homines in morientium insinuare se testamenta,
<pb id='s312' n='312'/>
ego cum sponte mea nescio quid Mutinensi legarem Collegio, id Rector simul ac inaudijt, nullo modo fieri est passus. Itaquesi incorrupta vnquam fidi hominis apud fidentem studia quidquam momenti habuere, valeant apud ingenuum ac nobilem animum tuum postremae hae voces, et hoc mihi nihil fortasse aliud vnquam petituro concede. Da operam, vt huius Societatis familia Parmae statuatur. Confirmo tibi ex optimis id quae facere aliquando <note>61 Ducis Octauij mira in Societatem mutatio.</note> possis, factis futurum. Mirum Deus huic orationi pondus adiecit. Continuo aduocatum Gurream Dux perbenigne complexus in cubiculum secretum deducit. Hîc aperto capite, vultu eo, vt appareret valde esse commotum, Tametsi, inquit, doleo Pater, quod morbus Comitis mihi carissimi causa tibi Parmam veniendi fuerit; tamen aduenisse re summe laetor, quod in salutem animae meae, meique huius populi aduentum istum video destinatam a Deo fuisse. Ac priusquam alia dico, exte, totaque vestra Societate veniam ex animo precor, quod adhuc ne Parmam Religio vestra veniret, obstiterim: deque ea secus ac debui opinatussim. Nunc, quando per hunc Comitis acerbum casum sapientiae diuinae placuit aperire mihioculos, vestramque innocentiam facere manifestam, toto vos animo complector ac veneror: teque etiam atque etiam rogo, vt me ad Collegium hac in vrbe vestri Ordinis instituendum adiuues. Nam, quod ad hanc diem repugnarim, tantumque huic populo honi perme interuersum sit, nequaquam petenda solum venia expiari potest, nisi et amore erga vos, et sedula Collegij procuratione praeteriti vsuram temporis, quantum fas est, resarcire coner. ego quidem quoniam prior repuli, repulsa dignus sum: sed vos confido quid vestra virtute et professione <note>62</note> dignum sit, potius respecturos. Haec, multaque alia nudo capite, summa benignitate atque constantia dum Princeps clarissimus eloqueretur, Gurrea aegre animi sui temperabat motui, ne foras per vberes lacrymas emanaret. Respondet Societatem Illustrissimae Farnesiorum genti omnia debere. Quod ad id loci ipse alienior ab ea fuerit, nihil inde Patrum in animis genitum, nisi ex vna parte studium intentius pro Excellentia eius videntem et regentem mortalium corda Deum rogandi; ex altera miserationis affectum, quem pariter erga omnes Principes habent, quod haud raro hominibus, a quibus vera audiant, carent. Noti sunt (inquit) mores aulicorum. Simul ac vnam in partem acclinatum Principem vel suo nutu, vel ipsorum impulsu viderint, in eam omnes incumbunt, eam premunt. Itaque mihi ego persuadebam, posteaquam seusus tui indicia quaedam elicuerant, eos se perbeatos existimare, quide nobis pessime loquerentur: adeo vt dum tales homines, quales describebamur, Parma excludebas, videreris tibi rem acceptissimam Deo, populo commodissimam facere. Post haec praecipua singillatim capita, quae Duci falso credita sciebat, diluere coepit: ac postremo de Collegio respondit. Quamuis penuria ingens operariorum Societatem premeret, cum tam multaein dies nouae coloniae in omnes partes, praesertim in Galliam ac Germaniam, quo summa aduocabat necessitas, mitterentur; tamen haud dubitare se, quin pro eo quantum Societas cuncta Farnesiis debet, eosque obseruat, Lainius voluntati Ducis quidquid liceret, esset posthabiturus: praesertim quod Parmae ipsemet P. Generalis, multique primorum fuissent Patrum: Parmae multos egregios viros Societas deberet: praeque caeteris ab ea Benedictum Palmium Prouincialem, eumdemque tantum diuini verbi praeconem; ab ea primitias suorum Martytum Antonium Criminalem accepisset. His verbis Dux magnopere delectatus, tanto ardore suscepit peregitque Collegijrem, vt postea inter Patres, vbi frigidius eiusmodi negotia tracturentur, velut prouerbium increbuerit, Parmensis Ducis pectore opus esse. Sexto Nonas Octobris missi Roma Collegae sunt omnes vna cum ingenti manu, quae alias in oras dimittebatur, Pontifici pedes exosculati. Ad victum parandamque domum necessaria Dux curauit. Erat Parmae Sodalitas a Patribus olim Fabro et Lainio instituta, quae memoris animi ergo Fratres Societatis Iesu assumprerat nomen. Huius erat oratorium sancti Rochi: quod cum dicerent Sodales prope de industria se Societati praeparasse, atque ex illo ipso, quod sibi optarant nomine, ominatos iuris tandem eius fore, perlibenter Ducis postulatu cessere. Ioannes Gurrea primus id Collegium rexit, qui optimum documentum praebuit, abstinentia, et instituti obseruatio quam quaestuosa sit. Pecuniam enim haud magnam dum bono ad Christi gloriam nomine posteriorem ducit, Collegium ab Duce repensum, et Dux ipse (quod nihilo minoris intererat, nec paulo maioris operis erat) ab opinione falsa deductus ac reconciliatus est.</p>
<p>Porro cum multa hoc anno praeclara examina Roma prodierint ad varias Italiae plagas, in Galliam, in Germaniam, in Indiam, felicissimum fuit quod in beatam (vt spes est) caelisedem migrauit. <note>63 Mors Ionae Galli,</note> Decem quippe viuendi vitam mortalem fecerunt finem. In his fuit adolescens Gallus egregiae bonitatis et patientiae, qui cum Ionas vocaretur, eoque die, quo Ionae Prophetae consignata in sacris fastis memoria est, incidisset in morbum, eodam prorsus dieanno circumacto decessit: et Camillus <note>et Camilli Vannuntij,</note> Vannutius ascetes idem et ecclesiastes bonus, qui cum sementem verbi diuini strenue multis in vrbibus, proximeque in sancti Petri basilica fecisset, in caelum abijt messem facturus. Sed nullus desiderium suimaius, quam Leonettus <note>64 Leonetti Gagliardi.</note> Gagliardus ex tribus germanis natu medius, reliquit. Erat in eo adolescente incredibilis animarum siris: erat mira erga suum Ordinem pietas: ea vero morum iudicijque praestantia et maturitas, vtiam tum vel cunctae regendae Societati viri graues idoneum iudicarent: caelestium meditatio rerum adeo continens, vt valetudini eius non parum offecisse creditum sit. Duobus annis in Collegio Montis Regalis Latinas Graecasque litteras cum rara professus laude, Romamque inde reuersus Theologiae studijs nondum plene absolutis, necdum sacerdos, sed Diaconus tantum produci ad populum exhortator coeperat Professorum in templo, ingentique plausu audiebatur, cum exemptus mortalitate est. Quamdiu aegrotauit, hilaris semper, nutibusque Moderatorum
<pb id='s313' n='313'/>
obtemperantissimus, nulla alia exre, quam ex sermonibus rerum diuinarum solatium capiens; Dei bonitatem et clementiam semper loquens, corporis dolores calicem suauissimum appellans, solatio consolantibus erat. Aderant tum Romae fratres eius Achilles et Ludouicus, vnaque Franciscus Zabarella ex matre germanus, qui duobus ante annis tres secutus Societati adiunxerat sese. Rarum spectaculum erat dolore mistum et gaudio, et commiseratione iucundissima plenum, contemplari quam ille hos laetus relinqueret, quam hi constantes dimitterent illum. Cum sacro inungeretur oleo Achillem in corona circumfusa videns, Bono, inquit, Pater (erat enim iam Achilles sacerdos) bono esto animo: Christus Dominus valde amat me. age meo nomine illi grates. Id ipsum a Ludouico quasi gestiens ea nocte, quae fuit suprema, saepe postulauit, vt sibi ad agendas pro tanto beneficio gratias adiutor esset, quod tam mature solueretur vinculis corporis, et spiritum vltimum in gremio sanctae Religionis efflaret. Animaduerterunt fratrum eius constantiam extrarij quoque non in funere solum, sed etiam in consuetis litterarum exercitationibus. Quippe hora ferme post obitum fratris Ludouicus ad audiendum, Achilles ad docendum Philosophiam discessere, perinde ac si nihil noui euenisset. Haec antiquitas inter constantiae Philosophicae miracula celebraret, quae in Christiana Philosophia sic vsitata ac prope obsoleta sunt, vt vix <note>65 Ricciardi Ceruini,</note> notentur. His alijsque ex Vrbe redditis caelo, Ricciardus Ceruinus Marcelli Secundi Pontificis ex fratre nepos, cum Laureti rationes officij explicaret, omnibus supra modum acceptus inde viam ad immortalitatem iniuit, proxime eam domum relictis mortalitatis exuuijs, in qua Deus nostra causa suscepit. Exemplo innocentiae singularis, sanctissimaeque consuetudinis, columen habebatur eius Collegij; tamen cum praeter opinionem ereptus esset, obseruarunt Patres prae certa spe eius beatitudinis, ad quam recta eum subuolasse quisque sibi persuadebat, miram in omnibus animi quietem, ac potius iucundum quemdam sensum, quam moerorem extitisse. Magnae spes eius obitu, quemadmodum et Leonetti Gagliardi ignaris futurimortalibus interruptae. Sed Deus quid praestet intuetur, non conijcit. Maceratense quoque Collegium ad societatem caelestem submittere <note>66 Angeli Douitij.</note> emeritos coepit. Angelus Douitius primus eius Collegij Rector secuturis praeiuit. Angelus prorsus et morum innocentia, et caritate in Deum atque homines, ac demum contemplatione diuinarum rerum, et conuersatione in caelo. Meditationi Domini excessus maxime erant deditus; vnde sic incendebatur diuino igne, vt linqui interdum sensibus videretur. Aqua intercute Iulio mense sublatus est.</p>
<p><note>67 Petri Venusti martyrium.</note> Gloriosior Petri Venusti Bibonensis Rectoris exitus in Sicilia fuit: cui non inter haereticorum furores aut Ethnicorum, sed inter Catholicos piosque populos, martyrij (vt omnes crediderunt) palma obuenit. Nec vulgarium quisquam e numero, sed e Clero sacerdos, cuinomen Rogerius Valentius sacrilegi auctor facinoris, tamque insperataeseges gloriae fuit. Hunc a Patre Venusto oblatum inter familiares Dux Biboriensis cum accepisset, vt sibi esset a sacris, haud multo post vitijs eius, aleae praesertim intemperantia, offensus domo emisit. Eiectus et inops presbyter ad P. Venustum confugit, nouamque spondens vitam assidue fatigat, iterum se Duci commendet: id sibi vnice saluti fore, quippe cum inde emendationis non stimulus modo, sed necessitas ventura sit. Pater, qui ex suis moribus alios aestimabat, et nunquam de quoquam benemerendo satiabatur, rursus commendat hominem Duci; nec ille cunctanter recipit. Sed nimirum raro bona fide vitium mansuescit, quod humanarum rerum respectus, non timor Dei cicurat. Breui reuertitur ad ingenium aleator, ac rursus expellitur. Nec Pater Venustus idcirco eius animae curationem abiecit; sed hortari, monere, obsecrare, vt vitia, quae non Deo solum, sed hominibus quoque exosum ipsum facerent, tandem eijcere, ad frugem se recipere, ac mores sacerdote Christiano dignos suscipere animum induceret. Interim Duci venit in mentem curare, vt homo daretur in vincula, vt vel poena corrigeret, vel certe multitudinis e conspectu sublatus desineret publice offensioni esse. Id subodoratus miser, auctorem eius consilij P. Rectorem sibi persuadet: nec vltra quidquam <note>68</note> explorans tollere eum de medio statuit. Decimo quarto Kalend. Nouembres ad Collegij vineam haud procul Bibona Pater inspiciendam egreditur. Id cum obseruasset Rogerius, ad locum, qui vocatur Pons magnus, viam insedit cum ferro. Duabus circiter ante tenebras horis Pater humili iumento insidens, lento gradu, et psalmos forte recitans, reuehebatur. Ad locum, quem dixi, in Rogerium incidit, et perbenigne salutat. At enim cum nescio quid tu bide perfidus respondisset, vti ex ipso rescitum est postea, vix praeteruectum a tergo adoritur, tribusque vulneribus alte scisso capite dat sese in fugam. Corruit praeceps in terram Dei famulus perexiguum retinens spiritum, quantum ad sanctissimum Iesu nomen inuocandum sat esset. Nec multo post quidam Bibonensium in eum humi iacentem, suoque natantem insanguine incidunt. Qui, vt P. Venustum agnouere, attoniti insistunt interrogare, nosset ne facinoris auctorem; qui cum respondissetse nosse, nunquam tamen exprimere potuerunt, quis esset, cum aliud nihil responderet, quam, Sinite illum: Deus ei ignoscat. Iterumque atque iterum Iesu nomen suauissime proferens expirauit. Sed quamuis non prodiderit Pater, continuo tamen vulgatum est interfectoris sacrilegi nomen. Extemplo oppidum indignissimae talis viri necis fama implet. Cohorrescere primo omnes, tum ad corpus accurrere. Hîc <note>69 Laudes Venusti.</note> vero in gemitus ac lacrymas solui. Erat enim tot annorum vsu in magna apud omnes veneratione. Miserorum solatium, pauperum subsidium, perditorum remedium, magister, tutor, pater dulcissimus omnium habebatur. Accurrunt etiam e Collegio Socij, qui vbi venerandum Patris optimi corpus adeo miserandum in modum prouolutum humi, cruoreque perfusum, et altissima capiti vsque ad cerebrum impressa vulnera inspiciunt; cohibere nequaquam potuerunt pia pectora, quin dolore et commiseratione commouerentur. Delatum
<pb id='s314' n='314'/>
corpus in Collegij templum, aegre post multam noctem e turbae venerantis manibus ereptum pie curarunt. Postero die Proepiscopi iussu in templo principe ab omnibus Religiosis, vniuersoque Clero, ordinum omnium concursu maximo, et incredibilibus lacrymis, cum omnia oppidi totius aera campana lugubri personarent tinnitu, exequiae celebratae sunt. Quanquam multi negabant peragendum moesta cerimonia funus, sed potius cum gratulatione persoluendos honores. Consentiens vox totius populierat, et propter iustitiae zelum extinctum, et Martyrem haud dubie esse, et alij causam necis cum S. Domini Praecursore Ioanne Baptista, alij cum S. Petro Martyre Dominicanorum ex Ordine comparabant, nec deerant, qui palmamei in manibus collocarent. Volebant Principes in eodem templo sublimi loco recondi: sed Patres haud passi tale pignus eripi sibi, in templo Collegij ligneo inclusum loculo condidere. In extrema Italiae ora Grisonum ditioni subiecta ortus, Societatem anno M.D.XLVI. <note>70</note> ingressus est: postque aliquantum operae in studijs Patauij positum, in Siciliam anno M.D.XLIX. missus Panormi docendis infimae classis pueris aliquamdiu est versatus, magna semper domi forisque documenta edens perfectae virtutis. Tum factus sacerdos, maioremque adres gerendas quam initio praeferret, indolem praestans, Nouitijs praefuit instituendis; ac monasterio quoque virginum Rollionensi, quod ex vetere non satis bene audiente Ioannes Vega de integro nouum formari Panormi iussit, instituendo primus delectus tanta efficacia et pietaterem administrauit, vt ex egregijs illis initijs excellens deinde sanctitatis eius monasterij fama emanarit. Missus inde Bibonam annos paulo minus octo Collegium sancte accurateque rexit, interim in principe templo per ferias pene omnes ad concionem dicens, et octauo quoque die tum domesticos ad Religiosam perfectionem, tum gymnasij pubem ad Christianam vitam instituens. Vinctis in carcere, aegris siue publico in valetudinario, siue priuatis in tectis, inopia pressis, omni denique calamitosorum generi praesto erat. Amoliebatur flagitiorum et facinorum causas: lites ac dissidia componebat: haud Clero minus, et hominibus Religiosis, quam populo salutaris erat. Ducum quoque confessionibus praeerat: apud quos cum auctoritate plurimum valeret, gratiam omnem in pietatis incrementa et commoditates populi <note>71</note> conuertebat. Porro domesticis non potestate magis, quam exemplo praeibat: nec de alieno magis, quam de suo erat profectu solicitus. Feria tertia proximae Pentecostes inter votorum trium Professos adscriptus, vir humilis indignum se illo gradu cum duceret, interpretabatur id factum, vt Moderatores pro sua incredibili cura erga subiectos, omnia experirentur si qua possent via torporem suum excutere. Itaque iam nullum omnino sibi nisi serio profecisset, excusationi locum relictum. Feria quinta maioris hebdomadae inter alia pietatis munera etiam Christi Domini exemplo Socijs lauarat pedes; vtquo opere tum Dominus, quo postea B. Laurentius sese ad martyrium praepararant, eo videretur ipse ad certamen idem non sentiens praemuniri. Nam tantum ille decoris (quanquam minime opinor eoloci, nisi fortasse diuina praesensione sperabat) mente versabat tamen, et habebat in votis. Ac pridie quam caederetur, quo die S. Lucae colebatur memoria, Socios domi dum cohortatur, sermonem super ijs Domini verbis instituerat, <hi rend='italic'>Ecce ego mitto vos, sicut oues in media luporum:</hi> paucisque ante diebus cum Socios eosdem interrogaret, quodnam maxime necis genus, si Deo placeret dignari martyrio, praeoptarent, alijs alia praeferentibus, ipse ad id potissimum affici se dicebat, vt capite imminueretur; quod hoc genus necis praestantissimi principes S. Ioan. Baptista, et Paulus insigne fecissent. Quae ostendunt cum caetera vitae ratione, tum etiam assidua martyrij cogitatione a Deo fuisse ad eiusmodi gloriam praeparatum: neque omnino voti fuisse expertem, cui si <note>72</note> non recisum, certe scissum est caput. Metuerant Bibonenses, ne Patres ob adeo terrum facinus indignati oppidum deserendum putarent, ex communi eos hominum imbecillitate metientes. Caeterum deuotis pietati pectoribus non ita parum aut sapientiae inest aut roboris, vt priuatum crimen Communi imputent, vel longe non malint <note>Epist. 2. ad Seu.</note> vincere in bono, quam vinci a malo: cum, vt sanctus Paulinus eleganter pronunciat, Vicem iniuriae reddere humana vltio sit: at inimicum etiam diligere vindicta caelestis. Qua sane vindicta nihil fingi pulchrius, nihil rapacius cordium humanorum potest. Itaque Bibonenses vbi veros Christi asseclas conspexere caritate pristina comitateque, atque adeo intentiore ac suauiore ijsdem ac prius pro communi bono fungi muneribus; et simul illud allaborare, vtquam fieri posset lenissime cum reo ageretur; vehementer admirati, et arctius Societati obstricti sunt. Omnes praecipue commouit Petri Belueri, qui Calatabellottae praeerat, pia solicitudo: qui statim vt rem cognouit, pedibus aliquot milliaria cucurrit ad Ducem Bibonensem, rogaturus nequid grauius, vnde ad quempiam innoxium vexatio pertineret, decerneretur. et vtilis prouisio atque celeritas fuit. Incredibili enim dolore cum Ducem, tum coniugem, quam post Isabellam Vegam duxerat, vt summa veneratione P. Venustum colebant, atrocitas casus perculerat. Prorex quoque vehementissime commotus est, et tota Sicilia per praeconem proposito quingentorum aureorum praemio indici, et occultanti omnium fortunarum damno, parricidam insectatus est. Aiebat enim, Si nos tacuerimus, sanguis Iusti huius, vt Abelis clamabit. Et quanquam Ribadeneira statim excepit, Abelis sanguinem iustitiam, Christi vero sanguinem misericordiam implorare; tamen ad Pontificem scripsit insigne aliquod ad hominum impios comprimendos furores statuendum exemplum. Caeterum quanquam Venusto amisso, subsidium erat ingens subtractum, tamen animaduersum est posterioribus annis minore labore vberiorem animarum e Bibonensi vinea prouentum extitisse: et in P. Venusti e caelo benigne respicientis opem fertilitas insolita referebatur.</p>
<p><note>73 Insignis haretici conuersio.</note> Hinc iam festinanti trans Alpes e multiplici rerum copia, quae tacita breuitati donatur, quod sub ipsis montibus Ioan. Baptista Velatus Collegij Montis Regalis Rectorgessit, delibandum offertur. Sub anni principium Ludim agister haereticus,
<pb id='s315' n='315'/>
qui Benij (id oppidum et praesidium est Ducis Sabaudi) magna cum auctoritate amplius viginti annos errores litterasque docuerat, vna cum vxore in Montem Regalem eam ob rem, quod haeresim late spargebat, perductus est vinctus. Sacrorum pro Episcopo curator (Suffraganeum vocant) omnium Religiosorum capita conuocauit, vt eius quaestioni interessent. Haereticus inueterata audacia non confidenter modo, sed etiam ferociter in medium blasphemias suas euomuit, addensse consignaturum sanguine, quod dixisset. Velatus, cum caeteritacerent, ne tam secura pertinacia in perniciem cuiuspiam Catholicorum verteret, locum existimauit hominis castigandi: quod ita praestitit non verborum contumelia et probris, sed rationum acrimonia et aculeis, vt ille quanquam satis perfricta fronte, tamen paulatim pudoris molem haud ferens, os primum opposita manu texerit, dein proclamarit sibi afferri vim, et <note>74</note> Dialecticorum praestigijs fucum fieri. Tum Velatus placide, et ex caritate Christi nequaquam eius sibi infamiam cordi esse, sed animam: et miserari ad eo manifesto errore deceptum, vt si attendere animum velit, et vere verum cognoscere, plane ipsemet perspecturus sit, quantum adhuc a recta via deflexerit. Haereticus priuatim se aures praebiturum ita spondet, si vicissim Pater eius rationes patienter audiat; atque ingenue, si veras deprehenderit, probet. Inde priuatim eum conueniens Velatus paulatim aspirante Deo sic reuicit permouitque, vt in Ecclesia principe, in frequentissimo populi conuentu errores recantarit. Opportune mox cecidit, vt idem Velatus Benium per Quadragesimam concionaturus se ferret, quo litterator post errorum publicam detestationem redierat. Nemo fere oppidanorum erat, qui bona fide damnatam ab eo, quam tamdiu tantoque opere fouisset doctrinam crederet, sed temporaria simulatione redimere poenam voluisse. Ergo cum multi eo in oppido essent ab ipso inducti, Velatus pro concione haereses omnes, ac praecipue capita, quae tum dominabantur, grauiter execratus, ipsum Ludimagistrum nominatim compellandum ratus interrogat, num ipse quoque damnanda ea comperisset, vereque damnaret. Cumque ille confestim e medio surgens auditorio, damnanda omnino affirmaret, magnus in vniuersa multitudine extitit motus. Haereticorum multi conuersi: nonnulli, quorum peruicacior improbitas, frendentes e concione subito elapsi. Velatus alacrior factus successu, frequenter deinceps inter Euangelij explicationem errorum aliquem confutandum assumpsit, tam prospero euentu, vt demum nullus cuncto in populo reliquus fuerit, qui non ab nouercali meretricis Babyloniae sinu ad maternum se Romanae Ecclesiae gremium receperit.</p>
<p><note>75 Aquitania, et Francia constitutae prouinciae.</note> In Gallia e simplici duplex constituta prouincia est. Aquitania, et Francia nominatae. Aquitaniae Tolosanum, Rhutenense, Turnonense, quaeque Lugduni, Auenione et Camberij inchoabantur Collegia attributa, et Prouincialis lub autumnum post editam quatuor votorum solennem professionem praepositus est Edmundus Augerius. Francia complexa est Parisiense, Billomaeum, et Mauriacense, quodque Virduni instituebatur, et Oliuerio vna cumpotestate Commissarij in omnem Galliam, reseruata huius quoque prouinciae administratio est. Exitu anni superioris recipere se quamprimum Oliuerius Parisios cogitabat, vt initijs publice docendi interesset. Verum <note>76 P Ioannis Pelletarij virtutes.</note> mors Patris Ioan. Pelletarij Tulosam coegit prius ire, fundamenta Tolosani Rhutenensisque Collegij ne simul ruerent, prouisurum. Vltra fidem Tolosates Pelletarij mors perculit. Veluticommunem omnium parentem luxerunt, magnificisque exequijs decorarunt. Erat in eo ardens religionis zelus, animus imperterritus et constans. Cumque in ea incidisset tempora, quibus haereticorum exultabat furor, non audentibus alijs causam religionis tueri libere, nullas ipse minas, nihil vnquam discriminis formidauit. Quae constantia cum egregio animi candore iuncta, cum grata esset, et animos adderet bonis, angebat acriter aduersarios. Itaque et traditum in carcerem supra demonstraui, et veneno appetitum. Quin adeo suspicio fuit, qua consum ptus est, tabem veneno inductam. Alij zelo religionis, et assiduis pro ea propugnanda laboribus adscripsere languoris causam, vt posset cum regio Vate dicere, <hi rend='italic'>Tabescere me fecit zelus meus.</hi> Decessit anni huius initio ea de se apud ciues opinione relicta, vt non facile crederent in Societate esse parem, qui substitui posset. Eaque causa fuit cur Oliuerius maturandum <note>77 Tolosani Collegij status.</note> sibi Tolosam putaret. Pertenue reperit Collegij initium. Habitationem in deserto olim monasterio perangustam, locoque non salubri; auctoritatem in docentibus minime magnam. Quare continuo operam dedittum apud Praepositum Generalem, vt experientem virum, cui ad coepta promouenda facultas ac robur inesset, eo destinaret; tum apud ciuitatem, vt opportunum domicilium, et ad Collegas alendos subsidia attribuerent. Edmundum Oliuerius ac Tolosates summe optabant; nec abnuit initio Lainius. Sed cum Lugdunenses, vbi rem odorati sunt, studio incredibili ab Magistratibus separatim, et ab omnibus ordinibus, ab Canonicis, ab primarijs quibusque viris adeo grauiter scriptis litteris, quasi eo abeunte collapsura penitus religio foret, obsisterent, et necessarium eum contra Vireti fallacias et auctoritatem contenderent, et pariter cum eo Catholici demigraturos sese profiterentur; Annibal Codrettus, qui Collegium Turnonense curabat, interim missus est. Nec a ciuitate quidquam in praesentia Oliuerius impetrauit. Quare quam commodissime per operariorum et subsidiorum penuriam licuit, Tolosae ac Rhutenis, vbi Ioan. Rogerius praeerat, compositis rebus, in Aruernos tetendit.</p>
<p><note>78 Prima Societatis schola Parisiis.</note> Parisijs hoc tempore diligenter Pontius quidquid ad pium cautumque docendi exordium opus foret, prouidit. In primis litteras a Rege, Regina, et Cardinali Lotharingo impetrauit, ne quis negotium facesseret. Senatorij ordinis Praesidem primarium conuenit, animum Academiae Rectoris pertentauit: vnum e regijs Aduocatis Societatis perstudiosum consuluit, quid fieri oporteret, si quis forte sub ipsa initia contra veniret. Multo autem studiosius cum ipse, tum caeteri fausto exordio ab diuino Numine impetrando, precibus, sacrificijs, poenis multiplicibus vltro quaesitis institere. Eam etiam ob rem vniuersi ad diui Dionysij Areopagitae quarto
<pb id='s316' n='316'/>
ab Lutetia lapide oratum profecti: vt inclytus ille Martyr, et Galliarum Apostolus patrocinio suo felix auspicium faceret. His demum cum Deo, cumque hominibus sedulo procuratis, admonitisque Praeceptoribus, vt Religiosae modestiae memores cauerent, ne cui materiam vllam offensionis aut querelarum praeberent; octauo Kal. Martias, proposito de more celebribus locis librorum explicandorum indice, duo viri insignes magno auditorum concursu, Ioan. Maldonatus et Michael Vanegas publice Humanitarem ac Philosophiam profiteri exorsi. Vanegas ob argumenti iucunditatem Alciati Emblemata, Maldonatus Aristotelem e Graeco interpretanda suscepere: breuique ambo omnium prope ad se oculos varietate excellentiaque doctrinae, Latinae elegantia linguae, ac singulari via docendi conuerterunt: adeo vt Vanegas haud multo minus trecentis, Maldonatus plus trecentos ordinarios haberent auditores. <note>79</note> Praecipui quique, maximeque Catholici Collegio impense fauebant. Supremus id Senatus caeteris adnumerauit Collegijs: Rex immune ab pendendis vectigalibus fecit: parte quoque earum pecuniarum, quas in militum stipendia, qui propter turbulenta tempora in praesidio vrbis tum habebantur, vnaquaeque domus et Collegia conferebant, leuauit. Studia pietatis neutiquam pari plausu tractabantur, quod necdum templum habebant, nec qui Gallice ex suggestu ad populum agere pro celebritate vrbis ac nobilitate posset. Tamen duobus in sacellis, altero domi, altero in S. Germani, quo ex Cardinalis Borbonij liberalitate vtebantur, non paucis diuina mysteria im pertiebant; Italis praecipue et Hispanis, qui cum legatis erant. Sub id tempus Annibal Codrectus, quem deinde missum Tolosam dixi, Turnonij Collegij Rector, Valentiae concionatus secundissimo euentu. Numerus eorum, qui nutantes in orthodoxa fide confirmati sunt, sane ingens: nec vllus fuit dies, quo non exiam lapsis multi erigerentur.</p>
<p><note>80 Caroli Regis benignitas.</note> Lugdunum Idibus Iunij Rex Carolus ad res eius vrbis statuendas venit: vbi salutatus ab Edmundo non dubitauit Christianissimus Rex, de susceptis pro religione laboribus agens gratias, et ad nouos incitans, Patris ruere in amplexum. Nec solum publico regni, sed etiam proprie Societatis bono consulturum se perbenigne recepit: quod ipsum etiam Regina Mater praestiterat. Multa ambo cum institutis optimis, tum vitae suae forma religiosissimis digna Principibus edebant ac moliebantur, cum pestifera suborta lues maturare discessum coegit. Suspicio fuit, et frequens rumor id malum ab haereticis, qui ferre non poterant totam eam ciuitatem adeo feliciter ab erroribus perpurgari, sanitatique restitui, veneficijs vel inuectum vel propagatum. Sane strages edita dira et immanis est; vt quosdam cum colloquerentur peste repente ictos, et concidisse extinctos ferant. Nequaquam tamen vt volebant haeretici, euenit. Quippe animaduersum est in ipsos potissimum haereticos incubuisse, ac debacchatam luem: quâ fortasse operâ triticum eradicare ipsi tentauerant, Deo zizania ad comburendum in fasciculos colligente. In ea calamitate Edmundi virtus supra modum enituit. Sustinere vnus omnia putabatur, <note>81 Augerij labores pestilentiae tempore.</note> non diuina modo aegris, sed humana quoque auxilia ex piorum liberalitate subministrans; idem confirmans consolansque incolumes; idem aegros docens et expians; mortuorum demum consulens sepulturae, cum incredibili approbatione Catholicorum et admiratione, Edmundum passim suarum animatum parentem, conseruatorem fidei, salutis restitutorem, millies bene precando, praedicantium. Vsque ad Regis discessum egregium <note>82 Posseuinus iniquas negotiationes tollit.</note> se Ednumdo adiutorem Posseuinus praebuerat. Is, cum apud Italos verba faceret, qui plerique omnes mercatores erant, animaduertit haud ita salutem eorum ab haeresi, ab qua innato quodam odio refugiebant, vt ab negotiorum iniquitate periclitari. Itaque huc potissimum dirigenda sibi tela ratus, ne iacularetur in irritum, simulque eam vmbram quae soleti interdum obtendi, Theologos ea non intelligere, vt remoueret; primum omnium totam negotiandi rationem, formulas contractuum, conditiones cuiusque, voces quoque vsitatas, et quaecunque ad eam rem pertinent, non modo diutina cura Doctorum e monumentis, sed etiam ex ipsis mercatorum peritissimis, tabulis quoque eorum dati et accepti diligenter inspectis, peruestigauit et didicit. Tum ita et doctrina instructus et auctoritate octoginta concionibus ad foenus, et permutationes foenebres nominatim, quas depositi nomine exercebant, extirpanda incubuit. Multum in praesens promouit, egregie cum alijs iuuantibus, tum Rinuccino Florentinae nationis Consule, atque Laurentio Capponio nobili vtroque ac locuplete homine, et acri iudicio; quique penitus in animum demisisset, Nihil prodesse homini si vniuersum mundum lucretur, animae vero suae detrimentum patiatur. Nec postea Posseuinus quieuit, quoad Pontifex Pius V. proprio diplomate, quod Bullam depositi vocant. negotiationem <note>83 Disseminas salubres libellos.</note> eam damnauit ac sustulit. His Posseuinus curis perpetuam illam interserebat suam siue seriptitandi salubres libellos, siue ab alijs editos longe lateque disseminandi. Egerat cum bibliopolis, vt magnam vim eorum in nundinas, quae quater in anno Lugduni fiunt, promptam haberent. Tum mercatores aduenas, vbi ad concionem venerant, hortabatur his verbis: Cupere mihi videmini cognoscere quemadmodum haec, quae ex diuinis Litteris verbo audistis, possitis domum ad propinquos affinesque et amicos vestros deferre. Dei misericordia huic etiam vestros studio obsecundauit. Egressis e templo pueri bibliopolarum cum libellis tum de hoc argumento, tum de pijs alijs, et quidem bene compactis occurrent. Ne parcite paucis assibus: emite, legite, ad vestros afferte. Nullas pretiosiores e nundinis reportabitis merces. Dum adeo multa in corporum paratis vtilitates, id exiguum comparate animis. Credite: non id impen dium erit, sed pignus diuinum in tutelam mercium caeterarum, et luerum animae, quod humana etiam negotia quaestuosiora faciat. Quibus vocibus excitata auidirate, tum opportunitate illiciente, numerus sane ingens diffundebatur librorum, fauentectiam Deo, vti existimatum est, mirabiliter. Namque in fuburbio apud Rhodanum cum forte ignis in mulionum illapsus stabulum caeteras absumpsisset merces, sarcina, in quam erant fasciculi aliquot eorum libellorum impositi, medias
<pb id='s317' n='317'/>
inter flammas prorsus intacta cum libellis permansit. Interim cum iam Rex Lugdunum venisset, mitiore etiam num pestilentia, Petrus Viretus idem <note>84 Haereticorum summa impietas.</note> S. Francisci castrorum et Christi desertor, vt copiam nancisceretur teterrimo suo halitu quempiam Catholicorum afflandi, spe suae ad Catholicos reuersionis Regem, Reginam, et Pontificium Nuncium lactans, eidem Nuncio (Prosper Sanctacrucius erat, qui deinde in Collegium Cardinalium cooptatus est) clam indicat cupere se cum aliquo e Pontificijs de dogmatibus, quae agitabantur, colloqui. Posseuino Nuncius congressum defert. Posseuinus eo potius, ne vulgaretur fama detrectasse Catholicos pugnam, quam spe proficiendi, obtemperaturum se, et subesse haud dubie dolum praefatus. manum conseruit. Viretus, qui primo pro colloquij regula, et norma veritatis consenserat in verbum Dei, quatuor prima Concilia, et veteres Patres; vbi testimonijs eotum (volumina ipsa proferebantur) premi est coeptus, primo distorqueri, mox eludere, tum vbi exitum alium non inuenit, abrogate ijsdem fidem, quos ipsemet probarat. Intererat disputationi Aquensis olim Archiepiscopus, iam Hugonotrus teterrimus, habitu militari, ferro succinctus: nam ferro et sanguinaria immanitate caluinismum protrudebat. <note>85</note> Is vbi Viretum haerentem, et prae senio etiam titubantem vidit, certamen excepit. Explicante autem Posseuino pulcherrimam aciem testium in omnes saeculorum deinceps aetates distinctam, ac deinde adhortante, vt maiores suos respicere Galli vellent, eamque tenere religionem, quam sanctissimi doctissimique eius regni seuissent, aluissent, posterisque tradidissent viri; cum enumerando ad S. Bernardum descendisset, perfuga Archiepiscopus interpellans, Ne sexcenti quidem suntanni, inquit, cum iste viuebat. Cui Antonius, Obsecro, mi Domine, Caluinus, quo vos nitimini, quamdiu natus est? Qua voce nimirum vera et ineuitabili sicarius Hugonottus acrius opinione perculsus, admota manu telo, nos ne tu irrides? inquit. Inde frendens in maledicta et minas excedit, vt Sanctacrucio interposita sua auctoritate fuerit contentio dirimenda haud alio aexitu, quam quem Posseuinus praedixerat. Qui mox seuocatum amice Viretum ita compellat, Quousque tandem Virete procrastinas? En, Deo iuuante, in manu tua positum est, vt senectam istam nobili ad S. Ecclesiam receptu condecores, et salutem tibi parias aetemam. Age, aude, potes vnica hora e suggestu, quae intulisti sarcire damna. Tum ille, vt baculo nitebatur, modice crectus, stolideque subridens displodit contemptim digitos, Et perinde est, mi Domine, inquit. Ad quam vocem Posseuinus, intelligens Hugonotrum ne, an Catholicum esse apud delirum senem perinde esse, plane cohorruit; quemque haereticum modo crediderat, atheum compertum, quasi insanabilem <note>86</note> miseratus destituit. Eodem hoc tempore et Gallice concionari Posseuinus coepit, mira quadam nescio vnde iniecta cupidine. Nam linguae eius facultatem atque praestantiam haud dum assecutus, cum velut difficilem, nimisque contrahentem voces amare non posset, quiescenti visus homo est caput manibus apprehensum in alteram partem vertere: moxque experrecto impatiens subijt cupido perdiscendae linguae, et Gallice cum populo agendi. Ergo cum iam esset a catechesi tradenda exorsus, breui leuique negotio ita profecit, vt nobilissimis postea in vrbibus ad concionem commode egerit.</p>
<p><note>87 Auenionense Collegium inchoatur,</note> Interim cum acerbissime saeuiente lue Lugduno Itali diffluxissent, Auenionem ad Collegij ibi exorientis fouenda cunabula descendit. Est Auenio Comitatus Venassini vrbs primaria in ditione Romani Pontificis. Ea cum reliquo Comitatu inter tumultus Hugonottorum graue discrimen adibat cum religionis, tum libertatis. Quam ob rem ad pellendam vim hostium Pontifex patruelem suum Fabritium Serbellonium cum exercitu miserat. Quo vero munitior aduersus haereticorum impietatem esset, Alexander Farnesius, qui eam legationem obtinebat, Collegium ex hac cohorte valiturum existimauit; praesertim cum iam ciuium studia Ludouicus Codrettus quadragenarijs concionibus mirum in modum excitasset. Itaque auctoritato Cardinalis ad opus in choandum aliquantum annui census ex Legationis et Atchiepiscopatus vectigalibus destinat. Tum Ludouicus et Socij quatuor adiuncti, primum in aedibus Archiepiscopi, dein in parte conducta domus, quae Mottae vocabatur, tenuia, vt plerumque vsu venit, initia Collegij posuere. Dum ciuitati verbo diuino et Sacramentis plurimum commodant, multa ab rerum inopia, alijsque asperitatibus fortiter passi. Scholae hoc anno rum propter pestilentiam, tum quia sustinendis, quos vsus gymnasij postulabat, <note>88 et Camberiense.</note> necessaria deerant, ne quiuere induci. Interim et Camberiense Collegium oritur. Quo tempore Carolus Rex Auenione fuit, forte etiam Emmanuel Philibertus ad fuit: qui memor rerum olim cum Posseuino gestarum de Collegijs Societati duobus fundandis, eiusque successu, quod iam in Monte suo Regali condiderat, exciratus, v. Nonas Octobris diploma ibidem Auenione edidit, quo parem ac in Monte Regali decrerat, decernebat stipem ex aerario suo ad Collegium Camberij, quae princeps in Sabaudia eius ditionis est ciuitas, ordien dum. Eo cum diplomate, et alijs ad ciuitatem litteris Ducis rem vehementer commendantis profectus Camberium Ludouicus Codrettus summa cum vosuntate accipitur, et concilio publico (nemine discrepante) Collegium approbatur. Nec vltra res sub Lainio progressa. Billomaei Collegij templo vere huius anni dedicato, corpus in illud Guilielmi fundatoris honorifice delatum est. Interfuit Oliuerius ab Tolosa reuersus, qui in exe quijs verbafecit. Habita Latina quoque, et Hebraica, et Graeca laudatio: atque insuper drama, in quo patroni sui mortem poetico artificio Aruernae Musae lamentabantur. Euit tota celebritas siue ad Preaceptorum doctrinam, siue ad gratum Societatis animum declarandum insignis; nec tamen saperata sunt merita Collegiorum trium conditoris, et ignotae dum Societatis in summa temporum difficultate tam amantis, tamque constantis <note>89 Parisiense Collegium vexatur.</note> patroni. Inde Oliuerius Lutetiam Iunij Kalendis ingredirut, motis ab Academia controuersijs occursurus, quae vsque ad autumnum crebras inter dimicatiunculas tractae tum demum foras tota velut acie prodierunt. Non longe post pub licatas scholas dum causas inuidiae clam
<pb id='s318' n='318'/>
palam religionis vel deprauatae, vel nullius mortales serunt fouentque, coeperunt Academiae ordines aegre ferre felicem noui gymnasij progressum. Additis autem ad Maldonatum et Vanegam Magistris duobus, quorum alter Porphyrianam Isagogen, alter Graecas litteras, et Orationes Tullij egregia facultate explicabat; cum auditores amplius mille iam Collegium, ijque adulti omnes, ingenioque praestantes frequentarent; omnem vim curamque admouendam putarunt, exoriens vt ille (quemadmodum inuidiose appellabant) opprimeretur ignis. Dederunt inprimis operam, vt Sorbonae Prior, qualem ipsi optabant, <note>90</note> praeficeretur. Is ad Rectorem Academiae, et designatos quosdam iussit Oliuerium adesse, quaque potestate Societas publice doceret profiteri. Oliuerius addiem dictam adfuit, protulitque quod quaerebatur. Sed ita Collegia caetera, ita sacri viri e Clero pariter ac coenobijs conspirarant, vt nihilominus Academiae Rector intetdixerit, ne vltra docerent. Verum non adeo academici aduersabantur, vt Senatus regius, et primi quique fauebant. Quam ob rem Senatum Oliuerius persupplicem libellum rogauit, vt auctoritatem interponeret suam: atque interim, ne forte nouarum calumniarum praeberet causam, tancisper scholis abstinendum putauit. Id vero simul primum auditores persenserunt, grauissime indignati libellos in multis per vrbem affigunt locis, quibus se inuicem adhortabantur, et ad certum locum ciebant consultaturi, quid consilij capere ipsos deceret. Res haud dubie ad seditionem ac tumultum spectabat. Itaque Oliuerins ne, siquid eueniret, Societati reique publicae damno fraudique esset, vnum ex ijs libellis ad regios administros raptim defert; quoque loco res sint, exponit. Illi consuetum edi scholarum signum et doceri de more iusserunt. Quod factum cum esset, haud quaquam sedati illico auditorum sunt animi: quin adeo iactabant, se tamen velle rem totam cognoscere, et iniuriam, vt vocabant, <note>91</note> vlcisci. Verum et Oliuerij, et Praeceptorum prudenti allo cutione, pijsque monitis impetratum est, vt quiescerent. Illis quiescentibus haud multis intermissis diebus academicirem de integro vel agunt, vel agi simulant, adsciscendum necne esset in Academiae corpus Collegium Claromontanum. Aliquidspei obortum inde Socijs, vt quibus; et Senatus, et plerorumque bonorum conspecta studia erant. Dictis in Academia pro more sententijs, Iuris Pontificij Doctores omnino fauerunt. Sorbonici, et pars Philosophorum rem ad certorum hominum, qui designarentur, arbitrium reiecere. Medicorum natio, quorum maximam partem aegra religio, atque (vt leuissime) ab Hugonottis minime abhorrens habebatur, pugnacissime contra stetit: nec modo non in Academiam recipiendos, sed omnino extrudendos Lutetia lesuitas contendit. Ita Rector, qui item medicorum e cuneo erat, praecise eos ab Academia exclusit. Qui medicorum in Societatem animus non disciplinae, sed tempori tribuendus est, quia tum Parisijs, vt dixi, ita euenit, vt plerique eorum religione dubia essent. Caeterum Patres non minore cum approbatione publica perstiterunt in coepto, quod nouarum controuersiarum molem anno insequenti maxima cum celebritate exciuit, vti eo annali, Deo bene iuuante, reddetur. Sub autumnum Edmundus Haius virtute, quam Religionis aetate maturior Parisios noui Collegij Rectoraduenit in Pontij locum, vt is ad forenses tricas, ac rei domestocae procurationem, ad quae munera etiam plus facultatis habebat, expeditiore animo esset.</p>
<p><note>92 Noua Prouincia Rhenana.</note> Germaniae quoque inferoris prouincia hoc anno diuisa est in duas. Alteram Rheni nomine, Treuirense, Moguntinum, Coloniense amplexam Collegia Antonius Vinckius administrare iussus, Hermanno Tyraeo in locum eius Collegio Treuirensi praefecto. Alteram cum vereri nomine inferioris Germaniae, cui Louanium, Tornacum, Cameracum relicta cum inchoatis Antuerpiae et Dionanti domicilijs, Euerardus Mercurianus obtinuit. Dionantum oppidum est in Leodiensi <note>93 Dionantense domicilium.</note> dioecesi studio pietatu, quam moenium magnitudines commendatius. Singulari enim pietate ordines institere omnesab Euerardo, vt Magistros de Societate concederet, quo longius ab haereticorum fraudibus tenerior abstineretur aetas. Nec minore mox benrgnitate ijs, quos impetrarant, opportuna ad humanos vsus de tenuitate sua suppeditarunt. Singulis autem diebus sub vesperam cum Praeceptores discentium agmen in templum ad Caelites nominatim quemque solenni carmine inuocandos deducerent, conueniebant mira oppidani frequentia, miro sensu. Henricus Somalius indidem ciuis Collegiolum, seu stationem potius (nihil enim ratum Praepositus Generalis habuit) initio rexit, inchoatam, vt tam dubijs periculosisque temporibus, vbicunque fas esset, obuiam haereticorum coeptis iretur. Louanij per hoc tempus ad salutem publicam praecipua collatae cura exercitatre animorum meditationes. Ingens exercentium fuit numerus, ingens profectus. Nicolaus Gaudanus, alijque duo sacerdotes aliquot paedagogia accommodatis exhortationibus, et explicatione catechismi ita excoluere, vt longa alios (quod Rectores, Praesidesque eocum Collegiorum professi sunt) cum ad studia litterarum, tum ad domesticam ac ciuilem quietem, tum demum ad pietatis cultum adolescentes reddiderint. At Eleutherius <note>94 Cameracesium castrum optime excultum.</note> Pontanus Cameracensis Collegij Rector nobile castrum, cui Cameracesium nomen est, ieiunij magni tempore longe praeclarius immutauit. Id castrum Galliae finitimum ob frequenria bella, et vndique confluentes haereticos non contamin atum modo erroribus, sed efferatum etiam praeter modum erat: adeo vt haereticis audacia numeroque pollentibus, nec qui Carholicorum supererant, prodere sese auderent, neque Archiepiscopus eo sibi tutum fore accessum putaret. Is tamen pro ingenti studio sui explendi muneris, cum ei quoque sui ouilis tamaffecto consulere gregi vellet, Eleutherium misit, qui feras prauasque hominum mentes Catholicae lenitate ac norma doctrinae mitigaret ac regeret. Pontanus in monasterio Benedictinorum diuersan diuersoribus in primis suis, cum id serret ad plurimorum mox vtilitates manaturum, et hospitij gratia postularet, laborum suorum dedicat partem. Vt erant seruorum Dei bonae mentes
<pb id='s319' n='319'/>
ac studiosae profectus, per exercitationem spiritus, per priuatos congressus, per homilia publicas longe plurimum ad sanctitatem processere. <note>95</note> Itaque sub Paschae solennia vt spiritu mentis plane renouati nouo impetu perfectionis redintegrarent cursum, singuli apud Abbatem generali confessione senectam exuêre. Porro Abbas mire successu laetus, vt auctoritate praetabat, ita quid suarum partium esset, planius ab Eleutherio edoctus salubria monita accuratissime omnium in opus conuertit. Iamque et actione vitae, et optimis in stitutis, et habendis in monachorum conuentu Dominico quoque die ingenti feruore sermonibus munere simul suo cumulate defungebatur, simul efficiebat, vt floridus ille caelestis iuuentae vigor in omne tempus vernaret. Nequaquam euentu dissimili cum populo actum est. Turbae quibus dies ac noctes omnia miscebantur, sublatae. Seditiosorum ita compressa insolentia, vt vix iam publico vterentur, et in conspectum reliquorum venirent, qui intolerantissime modo se iactantes neminem vsquam pacatum sinebant consistere. Amplius centum ad religionem reuocati othodoxam: veterum Catholicorum erectus animus: denique mitigata vulgo barbaries, ferique mores mansuefacti. Neque haec Cameracesii modo sed in circumiectis etiam pagis effecta, ex quibus cateruae populorum maximae accurrebant. Neque haereticos aeque aliud terruit atque hic populorum sensus fauorque, nomen vbique Iesuitarum faustis vocibus praedicantium. Treuiros, Moguntiam et Coloniam pestilentia diuexauit, quaestuosior, <note>96 Ardor pestilentes iuuandi.</note> quam optabilior eorum Collegiorum Patribus operae nauandae materia. Treuiris, vbi vulgata contagio est, certatim Socij ad Rectorem schedulas detulerunt, e quibus alij adesse aegris, eorumque curare vlcera, atque expurgare sordes optabant, alij emen dicare inopibus victum, alij mortuos sepelire, alij demum animarum propriae curationi dediti pijs eas hortatibus praeparare, et mysteriorum opibus praemunire. Quibus vsque eo feruentibus votis magna exparte cum Rector satis fecisset, Deus liberalitatem expositorum periculo fratrum ea etiam mercede remuneratus est, quod Treuirenses eximiam caritatem admirati non solum pluris aestimare Societatem coeperunt, sed multi etiam eam vehementer expetere. Ad vicinas quoque ciuitates proferendae operae, cum publicos studiorum labores pestilentia interrupisset, otium fuit. Franciscus Costerus Virdunum, quo Episcopus aduocabat, de Collegio instituendo acturus excurrit. Alij Francfordiam, alij Spiram, et in oppida alia tanto cum bono incolarum digressi, vt non ex insalubri aduenire patria, sed salubritatem quocumque pergerent, secum viderentur afferre.</p>
<p><note>97 In Frisia statio inchoata.</note> In Frisiam tentatus ingressus hoc anno est, et P. Andreas Boccatius inde oriundus, multa in ea expeditione perpessus. Is anno superiore cum in ea prouin cia fuisset domesticorum negotiorum causa, necessitates populi perspexisset, rem ad Lainium nondum Tridento digressum detulit. P. Generalis iussit experiri, si quid posset adiumenti ferie, Patribus Coloniensibus rei totius inspiciendae exequendaeque cura commissa. Hi quoque Andream mittendum censuerunt. Quare sub initium anni huius per Senatus regij Praesidem Viglium Zuichemum, et Ioachimum Hopperum secreti concilij consiliarium Frisios genere ambos, litteras primum a Gubernatore commendatitias ad Senatum Frisium; moxque, cum caenihil proficerent, a Bruxellensi curia regiae Maiestatis nomine diploma, quo potestas ei fiebat, vbi vellet scholam aperiendi, et Magistratus iubebantur opem ferre contra impedientes, impetrat. Eoque munitus docere in ciuitate snecana incipit. At haeretici criminantes hac via Hispaniensem de rebus fidei quaestionem, et (quem ad modum vocabant) crudelitatem in Frisiam Iesuitas inuectum ire; Senatum perpulere, vt litteras regiae curiae non admitteret, mulctamque proponeret, qui ciuuim ad Magistri Andreae scholam e suis quempiam mitteret, vel peregrinum, qui frequentaret eam, tecto exciperet. Quin etiam eo iam res tendebat haereticorum instinctu animis populi ac Senatus exulceratis, vrseditio timeri posset. Qua de causa Andreae non suum, sed publicum formidanti periculum, re fortius tentata, quam felicius gesta noua quaerenda fuit sedes. In oppido tandem sex ab Colonia dierum itinere, cui nomen Ilsta, substitit. Ibi cum quinque Socijs inter summas aerumnas aliquot annos in statione fuit.</p>
<p><note>98 In Hiberniam missi.</note> In Hiberniam cum Richardo Creagh Atchiepiscopo Armacano, cui erigendi Collegia, insti tuendi Academias, et quosuis Ecclesiasticos reditus, praeterquam Episcoporum, ad hanc rem transserendi vna cum Patre Dauide, qui adhuc multa ad sustinem dam eius insulae religionem faciebat, ferebatque, potestas a Sede Apostolica permissa fuerat, missi sunt Guilielmus Good natione Anglus, et Edmundus Hibernus, qui Archiepiscopo <note>99</note> et Dauidi leumento essent. In Angliam quoque Thomas Chinge Anglus transire ex Inferiore Germania inssus, tum vt valetudinem resarciret, tum vt Catholicos eius regni clanculum solaretur et adiuuaret. Quod cum sedulo curat, simul e primarijs non paucos ab haereticis deceptos permouit, vt reconciliari per eum Ecclesiae vellent: sed valetudine in deterius lapsa, anno proximo terrenam cum caelestipatria commutauit.</p>
<p><note>100</note> In prouincia Austriae nonnulli motus fuere, quibus concessi calicis promulgatio, Ferdinandique mors Caesaris causam dedêre. Dudum, vt superiore volumine dictum est, Ferdinandus a Concilio Tridenti coacto sacri vsum calicis permitti enixe postularat Germanis suis, qui eam rem prope conuicio et armis flagitabant. Haereticosque permultos erat spes eo impetrato cum Romana Ecclesia in gratiam redituros. Tridentini Patres integram rem Pontifici reseruarunt. Pontifex <note>Turbae in Austria.</note> tandem conditionibus, perquas beneficium malo ne esset appositis, Ferdinandi itemque Bauari Ducis ardentissimis votis annuit: Lanoius Prouincialis, antequim Lainium consuleret, ab eoque edoceretur, adduci non potuit, vt Pontifi cium diploma in suae prouinciae Collegiis promulgari sineret. Haud ille quidem per contumaciam, sed per immodicam prudentiam, cum videret summi rem ponderis, eamdemque perplexam, ac difficultatibus plenam, haud magni detrimenti censebat exiguam moram fore: longeque prae
<pb id='s320' n='320'/>
ponderaturum emolumentum, quod consilium Lainij afferret, qui coram Pontificis et Cardinalium cognoscere mentem in dubiis posset: et particulatim praescribere quo ritu, qua cautione rem totam administrari oporteret. AEgre tamen id tulere quidam e Caesaris aula: fususque est rumor Iesuitas ex vniuersa Germania amandandos Qui rumor quanquam nonnihil Lainij perlatis litteris, quibus et promulgari posse concessum, et promulgandi modum docuerat, conquieuit: tamen <note>101 Mors Ferdinandi Caesaris.</note> Ferdinandi fine cum Maximilianus Imperio successisset, vehementer increbuit. Decimo Kal. Sextiles cum diu aegrotasset, diuinis mysterijs rite armatus Ferdinandus vita defunctus est ita, vt optimum virum, et maxime pium Principem Quintique Caroli germanum decuit. Cum diligentia quadam eximia supremum sanctae Vnctionis impendi sibi Sacramentum voluisset, postea Zittardo confessario suo imperauit, ne se iam iam futurum puluerem amplius Imperatorem, sed vt Ferdinandum vocaret. Paruit Zittardus, qui insuper ferebat solitum eum praedicere die S. Iacobi Hispanorum patroni (quod euenit) sibi esse moriendum. Permultis vbique terrarum eius animam Societas prosecuta sacrificijs ac precibus, tanquam Collegiorum trium parentis. Quanquam enim constabiliti nondum reditus erant, tamen optimus Princeps in primis Imperij vrbibus assignatis etiam commodis vectigalibus, Viennae, Pragae, Oeniponti Societatem collocauerat: eamque semper apud Germanos externosque Dynastas insigni beneuolentia texerat et ornarat. Sublato Ferdinando haud perinde Maximilianus fauturus existimabatur. Quocirca qui id optabant, canebant passim Iesuitas ad vnum occisum iri. Sed, cuncta qui moderatur sapientissime, Deus, nec causam nec familiam suam deseruit. Maximilianus sub haec initia, tametsi non perbenignum Societati se praebuit, tamen haereticorum spes ac praedictiones longe fefellit: caeteris vero annis, vt suo demonstrabitur loco, etiam multa pro re Catholica, proque Societate fecit.</p>
<p><note>102 Labores in Vngaria.</note> Archiepiscopus Strigoniensis dioecesanam Tirnauiae Synodum cogens cum videret facerdotes, qui in montanis Vngariae agunt, minime adfuturos, quod neque annis superioribus aduenissent, Patrem Ioannem Zeidelium a Prouinciali impetrauit virum doctrina et eloquentia praestantem, quem ad eos pelliciendos mitteret. Profectus est ad septem coniuratas ciuitates Pater non sine grandi vitae periculo: sad Deus tutum securumque praestitit. Effectus nec periculo, nec labori respondit. Magistratus enim nusquam ei concionem, agendique publice facultatem dedere: ad priuata vero colloquia magis contume lias ingesturi, quam salutis audituri monita miserandi et sacrilegi sacerdotes veniebant. Sed nunquam quod pro Deo sit ac seritur, omnino perit ac fruge caret: paxque in Christi nomine nunciata si non recipitur, ad nun ciantem redit. In ipsa dein Synodo monitis, concionibus ac disputationibus nec effectu, nec plausu (quem quidem minime quaerebat) Zeidelius caruit.</p>
<p>Pragae seiuncta ab Collegio Nouitiorum extructa domus, cui Archidux Ferdinandus, quos Caesar eius pater assignauerat, a Maximiliano fratre prouentus obtinuit. Negotij sat multum proximis annis fuerat, quod ad Tirocinium quidam admissi praeter voluntatem parentum essent. Ille turbo fecit, vt aditus in Societatem quanquam ante perangustus, multo iam minus pateret. <note>103 Pragensium Societatis petitorum feruor.</note> Sed Christus Iesus, qui mittere operatios in messem volebat suam, ita rerum seriem vertit, eumque iniecit multis amorem crucis, vt insignium ornamentorum adolescentes vel ab Lutheranis parentibus consensum ad Iesuitas transeundi facile impetratint: nonnullorum quoque amici et parentes ipsi precatores accesserint ad impetrandam filijs Societatem. Caeterum prouincia quoque superioris Germaniae aliquid turbarum perpessa est, vnde minus debuerat. Alternis quippe sibi vbique succedunt tempora, et mutua se vice confundunt, ne efferamur aut soluamur secundis, ne debilitemur aut fatigemur aduersis: sed vtrobique diuinam nobis, quae nos regat tegatque, praesentem manum optemus.</p>
<p><note>104 Augustae res turbidae.</note> Prosperrimum Augustae vsque ad hunc diem tenuerant cursum Canisij ac Sociorum labores, nec vnquam nisi ab Catholicorum hostibus quidquam fuerat obiectum impedimenti. Hoc anno etiam, quos fauere in primis aequum erat, vti adhuc fecerant, callidissimus Satan opposuit. Canonicorum in templo Canisius (vt saepe scriptum est) ordinarium agebat concionatorem: in eodem ipse cum vno alteroue socio Poenitentiae et Eucharistiae Sacramenta quamplurimis e prima ferme nobilitate administrabat. Delectabant principio incrementa pietatis nobile illud Collegium; tamen vt in dies celebrari magis Patrum nomen ac frequentari sellas viderunt, vt in omni coetu diuersitas est sententiarum ac morum, versus quorumdam fauor in dolorem, contumeliam suam interpretanrium, quod Canonicorum in templo Canonici hospites esse, alieni habitare, regnare ac gerere omnia viderentur. Hoc reperto ac potius facto aditu homines pacis et pietatis inuidi, qui dudum occasioni imminebant, grauibus calumnijs iritare Canonicos aduersus, Canisium pergunt. Quas ille criminationes pro Dei maiore gloria, cum haud negligendas putasset, haud magno negotio repulit: non tamen id consecutus est, vt animi sedarentur, et turbae <note>105</note> conquiescerent. Dilingani Collegij statum recognoscebat, cum litteras ab Canonicis non sane perhonorificas accipit, quibus petebant, vt Guilielmus Elderenus (acceptissimus is quamplurimis Confessarius erat) Augustam concederet: Canisius obrineret quidem suggestum in templo ipsorum, sed confessiones non nisi quarumdam forte insignium nobilitate matronarum exciperet: priuilegiorum Societatis vsu omnino abstineret. Haec res vbi emanauit in vulgus, patricij ferme omnes Catholici, qui se Guilielmo multum, Canisio debere omnia existimabant; grauissime indignitatem rei apud Cardinalem Augustanum exaggerant, et comprecantur, fidem opesque porestatis suae adhibere ne cunctetur. Cardinalis causam pro caetera sua et in suam Ecclesiam, et in nos pietate suscepit. Quin etiam Pius Pontifex rerum a Canisio superioribus annis Augustae gestarum memor, audita
<pb id='s321' n='321'/>
earum fama turbarum, commen dationem per <note>106 Redit quies.</note> litreras Apostolicas interposuit. Canonici consultatione habita de totius Collegij sententia Canisio conditiones eas tulere. Primum obtineret ipse concionem, verum ita, vt tum Societati id munus deponere, tum Canonicis in alium transferre, vbi commodum alterutris videretur, integrum esset. Deinde ipse ac Socij, praeterquam in templo principe, vbi vellent, diuina mysteria suo arbitratu cuiuis impertirent. Postremo dissidij abolitio fieret: interque ipsos ac Societatem sincera pax, et Christiana caritas aleretur. Canisius, cui nihil magis, quam talium virorum, quos summe colebat, bona gratia pro Dei gloria optabile erat, cum ad has conditiones libentissime accessisset, Cardinalis ad concordiae stabilitatem scripto ex ceptas signo firmauit suo. Ex hac exercicatione praeter patientiae praemium, id quoque Societas lucrifecit, vt de templo ei proprio Augustae quaerendo serio agi sit coeptum. Adeo solenne Deo est facere cum tentatione prouenrum, et machinamenta Satanae in ipsummet vertere. Interim in S. Catharinae sua Patres sacra tribunalia, diuinamque mensam proposuere. Verum ne ea quidem pacata, aut diutina fuit. Quippe alij quoque Ecclesiastici circumpositi eorum vicinitatem aegre ferebant: vitio fere vulgarimortalium, qui malunt ad obtinendum statum industriam praepedire alienam, quam expedire suam, cum felix esse posset genus humanum, si quantum gliscit praemiorum certamen, tantum et laborum vigeret.</p>
<p><note>107 Dilingana Academia Societati traditur.</note> Dilingae Otho Cardinalis Augustanus, qui anno priore partem excitatae ab se Academiae Societati tradiderat, perpetuitati eius commoditati, que consulturus, totam decimo sexto Kalendas Septembris quam optimo iure habendam transinisit, cum iam sat ingens bonorum Magistrorum numerus, et Henricus Dionysius eo Rector accessisset. Nulla superlationis formula exprimi abunde potest Principis eius erga hunc coetum benignitas. Mense lunio ex Hispanica et Austriaca, profectione (Maximiliani filios in Hispaniam deduxerat) Dilingam rediens, cum a cuncta ciuitate pompa magnifica, et gratulatione letissima exciperetur, vbi Sociorum globum, qui pariter certo loco venientem veneraturi constiterant, vidit, ad eos se totum illico vertit: ibidemque frarrum nomine amantissime compellatis manus exosculandas, spectante interim acmirante plurimum nobilitate praebuit: deinde Collegium visens non solum familiariter conuiuam se dedit, verum etiam cuncta singillatim cubicula circumiens diligenter spectauit, num satis haberent commode; multisque repertis haud qualia pius patronus optasset, extructurum se nouum Collegium vltro est professus. Demum eo, quo <note>108</note> dixi, Augusti die magna cerimonia totam Academiam Societati permisit. Post Sacrum solenne in gymnasii templo factum, cum Ecclesiarum Praepositi ac virorum nobilissimus quisque vna cum academicis, et familiaribus Cardinalis adessent; ipsemet Cardinalis graui oratione causas explicauit, quibus permotus Roma Socios euocasset, ac potestatem eis Academiae regendae omnem permitteret. statim secretarius tabulas rite confectas recitat, quibus cum laudatione instituti Societatis, transsatum in eam Academiae ius explicabatur. Tum Cardinalis e sella Episcopi surgens hymnum solennem ad inuocandam sancti Spiritus opem exorditur, quem phonasci modulatis vocibus prosequuntur. Inde orator e Societate in suggestum euadit, et orationem in Comelij Harlemij decedentis Rectoris laudem habet, simul eius decora, et quidem vera persequens (quando quidem annos fere quatuor decim ei muneri cum egregia fide et cura praefuerat) simul ei nomine academicorum omnium gratias agens. Secundum, eam orationem Rector ipse Harlemius assurgit: Cardinalique gratijs actis, quod missione tandem bona se dignaretur, facultatemque preberet viuendi sibi, discentium, iuuentutem plurimum adhortatur, vt aduersus successores Patres obseruantiam debitam praestent. deinde propius ad Cardinalem accedit, insignia Rectoris exuit: vnaque cum sceptris, signis et clauibus reddit. Cardinalis vbi ea accepit, continuo ipsum in laborum anteactorum praemium Apostolici Protonotarij dignitatet <note>109</note> ornamentis donat. Professores e Societate cuncti ordine considebant, primoque loco Canisius. Ad eos Cardinalis post dimissum Protonotarium, oratione conuersa Academiam tradit, impenseque eam ac nominatim munus Rectoris commendat. Canisius ad ea respondit, eam se rem atque procurationem pro potestate, qua praeditus esset, loco ac vice Praepositi Generalis Iacobi Lainij excipere, et Rectorem Henricum Dionysium nominare: quem protinus productum in medium insignibus Rectoris induit, cum admonitione, demandatam vt sibi prouinciam rite ac sedulo administret. Probauit lectionem Cardinalis, et leta ac benigna fronte Patrem Henricum exceptum gratulatione publica in sedem Rectoris perduci iubet. Inde nouus Rector apposite verba fecit, Cardinali ac caeteris fidem suam, et studium, et operam modesta cum fiducia promittens: orationem eam plausus ac suauis musicorum concentus, Te Deum alternis concinentium choris excepit. Cantus vbi siluit, solenniter Cardinalis cum bona coetum omnem oris ac manus precatione dimisit. Cohonestarant ad id loci Academiae huius exordia grauissimi virtute <note>110 Dilinganae Academiae prima decora.</note> viri, sapientiaque praestantes Doctores, Petrus in primis Sotus Praedicatorum ex Ordine, cuius operae, consilio, auctoritati prima deberi fundamenta operis et incrementa vsque eo Cardinalis profitebatur, vt aliter neutiquam processurum in eum locum fuerit: tum Martinus Olauiusnoster: ad haec Doctores Louanienses Martinus Rithouius, et Guilielmus Damasus Lindanus, ille postea Iprensis, hic Ruremundensis Episcopus. Nec postea siue cognitione rerum sanctissimarum, siue actione minus clari habuere e nostra Sodalitate Patres. Denique vt nouum semper Cardinalis e suo facto fructum voluptatis cepit, ita nunquam destitit Academiam <note>111 Excursio in Bauariam inferiorem.</note> atque Collegium ornamentis nouis pro facultatibus augere. In Bauariam inferiorem excursum: et summis laboribus pretium animaram haud impar relatum. Erat quidem eius orae populus simplex, suaque natura innocens, sed
<pb id='s322' n='322'/>
circumuallantibus vndique haereticis, cum Pastores vel nulli, vel parum validi instructique defenderent, paulatim degenerabat in haeresim. Dux Albertus pro nobili suo pieratis studio tantae calamitati remedium, quod adhuc nequiuerat, allaturus, ad Societatem, cuius opera nunquam eius fefellerat vota, confugit. lecta sunt. duo paria sacerdotum; sed vnius <note>112</note> maxime industria memoranda est Georgij Schorichij, eiusque comitis. Namque par alterum inualetudo breui domum reduxit. Disecdentibus Dux ad Praefectos ac Magistratus commendatitias litteras dedit, et summam non rusticos modo, sed etiam Ecclesias (quantum ei per sacros Antistites, et sacra licebat iura) monasteria, ludos litterarum visendi, et quacunque visum esset ratione corrigendi potestatem adiecit. Inuenere Christi vineam misere deuastatam, horrendas vbique enatas adultasque siluas, omnia venenatis colubris, rapacibus lupis, et omni bestiarum dirarum genere plena, inter se quoque rabidis laceranrium morsibus, nec nisi contra Romanum Pontificem, immanitate impetuque concordium. Infamis Lutherus pro Sancto, Missa pro idololatria, Papa pro Antichristo habebatur. Non terruir haecrerum facies generosos Dei colonos; sed indignitas rerum, et populorum calamitas oculis subiecta acrius ad culturam et conatum accendit. Praecepta, quae a Canisio acceperant, et quae P. Petrus Faber epistola de via cum haereticis agendi comprehenderat, diligenter seruantes, opus aggressi; comitate in primis, abstinentia, rectis virae totius exemplis auctoritatem diuino verbo parantes; minas interdum, et permissam a Duce potestatem, vbi mitiora non procederent, in loco adhibentes, caelesti (quod primum et summum est) agricola <note>113</note> incrementum dante, admirabilem rerum conuersionem fecere. Placatae rusticorum mentes olim grauissime ab Catholico suo Principe dissidentium. Amplius tria millia ad Catholici ritus communionem adducti. Obstinatiores e Bauaria eiecti: quorum multi deinde polliciti se in officio futuros, reditum impetrarunt. Maximi fuit momenti eiectio pessimi corruptoris, qui Ortemburgum ad omnem Bauariam a Bipontino Duce Volfango deprauandam missus immanes edebat clades animarum. Sacerdotu deplorandam reperere inscitiam, et foedissimos mores. Horum qui sanabiles erant, medicinaeque patientes curarunt, ereptis haereticorum libris, edoctos praebendorum Sacramentorum ritus, et fallaciarum refurationem; per quas illusores haeretici rusticorum simplicitati fucum fecerant. De caeteris Dux Albertus et Episcopus Patauiensis admoniti, qui de sub stituendis melioribus statim <note>114 Poloniae regnum Societati aperitur.</note> agitare coeperunt. Sex menses ac dimidium saluberrima haec peregrinatio tenuit.</p>
<p>Hoc item anno Poloniae regnum Societati coeptum est aperiri. Cardinalis Hosius Tridento in dioecesim suam Varmiensem reuersus locupletissimos quosque, ac Senatores ante alios rerum nouarum cupidos deprehendit, contraque religionem Catholicam multa aperte, multa occulte molientes. Quare, quod diu cogitauerat, minime prolatandum ratus, aduocare praesidium ex hac cohorte statim decreuit. Nec Lainius, quanquam nihil ferme prouisum, et difficillima ad iter tempestas erat, tamen populorum miserjjs stimulantibus quid quam interponendum cunctationis putauit. Sedes ab Cardinali destinata Collegio Bransberga est Vrbs ea Prussie modica, verum nec ignobilis, nec inelegans, et caelo salubri prope Fraumburgum, seu Varmiam, vbi sedem Episcopus et Collegium Canonicorum habent. Assignatum pro domicilio coenobium iam vacuum, quod Franciscanorum Conuentualium fuerat. Nonnullos Roma colonos Lainius misit: alios vna cum Christophoro Strombelio, qui cunctis praesset, ex inferiore Germania ire iussit. His iter longe asperrimum et aerumnosissimum fuit. Pestilentiae lues per omnes ferme prouin cias, per quas gradiebantur, saeuiebat. Qua de causa, cum neque in pagos, neque in vrbes, neque in diuersoria reciperentur, pernoctare sub dio, vel totas continuare iter noctes, ne gelu obtorpescerent, cogebantur. Nec erat, qui vel pie largiri vellet, vel pretio vendere depellendae necessitati vtilia. Heilisbergam ad Cardinalem sub Nouembris initia peruenere: qui cum eorum constantiam, tum viam sospitem admiratus, vt erat bonus rerum talium existimator, simplicitati fratrum, virtuti obedientiae, ac diuinae gloriae zelo accepta talia referebat, nec ante initum insequentem annum ab se Bransbergam <note>115</note> dimisit. Ingens haereticis Iesuitarum nomen terrorem incussit. fuisse dicuntur, qui aedes amplas funditus diruerint, nequando in eorum habitationem cederent, Crediderim famam vero aliquid adiecisse, haud tamen ex modico natam. Nihilo minore, quam Cardinalis Hosius studio Franciscus Commendonus Apostolicus ad Regem et Episcopos Poloniae Nuncius curabat, vt in nobile illud regnum multa eius generis praesidia inducerentur. Is comitem legationis suae Balthasarem Hostouinum e Societate circumduxit, vt eius operâ, et ad caetera sui muneris, et potissimum ad fundationem Collegiorum vreretur. Et quidem ita hinc apud Plocensem Episcopum, hinc apud Lainium institit, vtille Collegium Pultouiae statuere decerneret, hic incolas se missurum anno insequenti reciperet. Itaque et Pultouiensis Collegij origo ab hoc anno censeri potest.</p>
<p><note>116 Res Hispanae.</note> In Hispania status in communi Societatis nec sine progressu fuit. In Praesulibus e Concilio reuersis quidam vulgarunt Patres in eo nostros nequaquam concitatae de se expectationi respondisse; verum ita Pontificis amplex os causam, vt viderentur mercede conducti, perque eos sterisse, quo minus illa capita duo de iurisdictione, deque sede Episcoporum, atque alia ad reformationem Romanae curiae spectantia decretis sanctae Synodi sancirentur. Quae fama cum apud Principes non parum obfutura videretur; tamen per se partim paulatim refrigescentibus dissentientium studijs, vbi iam frustra erat contra tendere, partim nuncijs Roma perlatis euersa est. Nam vbi est cognitum alieniorem ex occasione, quam retuli. animum Pontificis ab Societate post Patrum e Concilio reditum; facile intellectum est non fuisse Tridenti mercede conductos, quibus ea tum merces Romae persoluebatur. docente
<pb id='s323' n='323'/>
hinc etiam Patres Deo quam sincere eius dumtaxat gratiae seruiendum vbique sit. Quin etiam <note>117 Quid gestum in promulgatione Conncilij.</note> qua in vrbe Societas esset, nullus propemodum tota Hispania Antistitum fuit, quin ad Concilij et promulgationem, et vsum introducendum, vocem eius et industriam adhiberet. Itaque de praesentia sancti Spiritus, qua legitimis Concilijs adest, ac proinde quantum ijs auctoritatis, quantum venerationis et obedientiae debeatur, quas commoditates afferant; denique quantum his periculosis perditisque temporibus Ecclesiae suae Deus per hoc auxilium beneficij daret, perdocte perque salubres disputationes ad populos habitae. Vtque nihilo magnificentiora essent dicta quam facta, quae res inter Religiosos nouandae erant (quanquam ob exceptionem nominatim Societatis additam dubitari poterat ecqua res eam teneret) tamen Socij non modo fideliter obtemperarunt, sed etiam tum concionatoribus, et confessarijs Episcoporum itidicio sistendis, tum concionibus in templis Collegiorum intermittendis, vt Ordinibus ceteris exempli luce praeirent, sedulo contenderunt, magna Antistitum approbatione; qui nullius fere eorum explorandam <note>118</note> facultatem putarunt, tota re domesticorum Praesidum fidei curaeque permissa. Nec minor in Parochis comperta benignitas in auxilio Patrum vtendo. Vallisoleti quidem cum Vicarius Episcopi diserte vetuisset vsquam alibi praeterquam in paroecijs conciones haberi, aduocati sunt e Collegio Patres, qui diebus Dominicis verba facerent ad paroecias septem S. Michaelis, S. Iacobi, S. Martini, S. Iuliani, S. Saluatoris, ad eam, quam Antiquam vocant, ad sancti Nicolai. Quibus locis eodem tempore Euangelicae tubae concionum frequentissimarum personabant aures. A meridie autem praeter concionem, quam (eo enim tempore licebat) in Collegio P. Petrus Martinius, postea Martyr, habebat, vnus et viginti perparoecias spargebantur, parrim sacerdotes, partim laici ad puerilem catechismum, vt non possent sine ingenti gaudio agmina tot innocentium laudibus diuinis operatorum pervicos cerni. Confitentium quoque frequentiam Concilij promulgatio auxit, eo maxime, quod veterum confessariorum haud paucis, dum pertentatur facultas, sublata potestas est.</p>
<p><note>119 Madritani Collegij profectus.</note> In Toletana prouincia Madritani domicilij laxatae nonnihil angustiae; ac templum, quo Societas adhuc in ea vrbe caruerat, extrui coeptum. Anno M.D.LXI. transtulerat Toleto Madritum regiam Philippus. Ex eo tempore non cum ciuibus modo, verum etiam cum multis Procerum ac Dynastatum egregie operam collocauerant Patres. Micabat inter omnes splendidus iuniorum manipulus ex primo flore nobilitatis. Qui diligenter exculti, dum aetas virtutem ornat, vtramque commendant natales et opes, rarum praebebant cum populo vniuerso exemplum insigni compositione morum, et luce modestiae; tum vero caelestium oculis spectaculum, siue cum intra aurata conclauia lectis instructa mollissimis, stragulisque conuestita pretiosis, in siletio noctis pro inerti sopore multas humi abiecti horas in sacris precibus ac rerum diu???arum agitatione ducebant; siue cum delicato ac praediuite cultu hisbida tegebant cilicia nudo applicita corpori, vt splendor ac mollitudo serici non iactationis materia, atque luxuriae pompa esset, sed modestiae nunimen, tegumenrum rigoris. Hic igitur nobilis, aliusque late per populum manans profectus, cum ante oculos omnium versaretur, pij <note>120 Templa quaedam noua.</note> opulentique viri ad domesticas. Patrum angustias et templum ijs aedificandum vltro stipem contulere. Praecipue memorandi fuere Innicus Fernandus Velasus Comestabilis Castellae, qui pietatem aduersus Societatem ex lectissima semina Ioanna Henricia parente sua hauserat, et Alfonsus Mendoza Comes Gomerae perspectae virtutis Dynasta, quisua omnia manibus pauperum perstudiose transmittebat in caelum. Is quam celerrime ad culmen perduci templum cupiens singulis diebus sub vesperam aedificium inuisens cunctis operis de suo mercedem diurnam soluebat. Toleti quoque inchoatum hoc anno templum. At in Castella prouincia templum Palentini Collegij solenni cerimonia dedicatum.</p>
<p>Methyimnae publicata primum Philosophiae doctrina ciuitatem omnem exhilarauit. Caeteru longe exhilarauit magis pulcherrimus pudicitiae quasi triumphus. Praeerat Collegio Hieronymus Ruizius Portillus, is, qui postea in Peruuiam Societatem primus inuexit: idemque diuini verbi faces sacris e tribunalibus (ad alia enim atque alia vocabatur) <note>121 Insignis conuersio samolae feminae.</note> vibrabat. Erat Methymnae femina haud obscurigeneris, fama aeque magna ac mala, non ciuibus modo, sed et exteris longissime nota. Domus eius receptaculum omnium et officina, flagitiosorum erat. Alea ibi, popina, Aleaibi, popina, et omnis forma nequitiae, ea licentia, vt nihil vspiam visum tale, aut memoriae proditum vulgus putaret. Pestem amoliri atque infamiam tantam cum propinqui qua pollicitationibus, qua minis, tum sacri homines nitebantur legatione pro Deo fungentes. Verum (que vis ferinarum est illecebrarum) hebetauerant sordidissima probra corruptam mentem, et prorsus obstupefecerant, vt incassum salutaria verba pulsarent aures; necadduci misera posset, vt templo se committeret, reique diuinae aut sacrae concioni praesens adesset: quin adeo in vrbem iam regiam transferre illam turpitudinum palaestram meditaretur. <note>122</note> Adextremum cum ancillae victa flagitatu semel ad concionem Rectoris induxisset animum ire, templum eo vestimentorum luxu, eaque intemperantiae pompa intrauit, vt bonorum onmium oculos vulnerarit. Verumenimvero clemen tissimus gentis humanae Saluator ita infelicem animam miseratus est, vt vix dum coepto sermone ferreum cor emollesceret. Singula verba nihil tale agentis oratoris velut tela in se vnam directa excipiebat. Nimirum peros famuli sui dirigebat ea dux ille, cuius est sermo viuus et efficax, et penetrabilior omni gladio ancipiti, et pertingens vsque ad diuisionem animae ac spiritus, compagum quoque ac medullarum. Tum magis ac magis tenebricoso in pectore diuino inclaresente lumine, pudere suimet, velare faciem, furtim illacrymari, consilia noua fouere. Concione dimissa vbi domum ita aestuans rediit, morae et quietis impatiens, cibi perosa conscia; probrorum tecta, et quasi exprobrantium parietum conspectum non
<pb id='s324' n='324'/>
<note>123</note> ferens, in Collegij templum festinat. Ibi diu tacita ac meditabunda, quoad vespertina concio peracta est, cum sedisset, propere surgens, nemine consulto mortalium, ad Conuersarum coenobium aduolat, largoque cum fletu testans adese senunquam inde pedem elaturam, impetrato aditu, saeculi retinaculis, quae operosum alioqui fuisset soluere, vno icta sectis, vna cum famula, quae ad templum deduxerat, admirante ac Deum laudante vrbe sanctitati totam sese deuouit. Mox idem secuta iter nobilissimi parentis filia, perinde perdita mulier: nec multo post. ad S. Laurentij, vnde non procul lupanar aberat, Rectore eodem verba faciente, ex nouem lupis, quas viri graues auditum adduxerant, in humanam faciem reuocatae sex; quibus septima statim accessit. quae surda concionantis vocibus comes in templum Collegij vni sodalium suarum profecta <note>124 Vis diuinarum precum.</note> rogante Rectore, vt saltem coram diuinissimo Sacramento Dominicam orationem, et salutationem Angelicam quinquies pronunciaret, simulatque id fecit, erumpente fletu, vitae sanctioris et ipsa formam suscepit. Quibus omnibus Christiana sane liberalitate Methymnensium pietas, vnde castimoniam tolerarent, prospexit: sapienterque illud curatum, vtimplicitis earum consuetudine viris tempestiue remedium quaereretur, vel mutare solum, si mores nollent, adigerentur. Ita pestilens ciuitatis prope exhausta sentina. <note>125 Ioannis Ramirij res ???emorabies Salmanticae.</note> Haud minora Salmanticae Ioannes Ramirius concionibus, et doctrinae Christianae explicatione ante postque meridiem per quadragenariae seueritatis, et alia tempora diuinae gratiae miracula edidit. Venerat eo ab Caesaraugusta subinuitus, quod ibi tum miro ipse audiretur successu, tum nullum relinqueret clarioris famae Euangelistam, cum tamen aliquot Salmanticam sane egregij, totiusque Hispaniae facile principes perdoecrent. Verebatur etiam ne ciuitatis adeo doctrina florentis, et subtilissimis assuetae disputationibus aures simplicitatem eloquentiae popularis, quae vi maxime animi motuque valet, qualem ipse eloquentiam putabat suam, propemodum fastidirent. Itaque par???n aberat, quin prudentiam in ea re Superiorum desideraret, qui huc se inde ab certis lucris ad incerta transtulissent. Verum adeo et exspectationem eius et vota superauit euentus, vt obedientiae efficacitarem agnosceret: disceretque experimento nullam esse frequentandae concionis aptiorem viam, quam rectam concionandi rationem, id est, quae ad auditorum accommodata profectum pietate dicentis acuitur. Vt qui via alia gradiuntur, intelligere possint bis sese peccare, quod non modo quam vnam sequi deberent auditorum vtilitatem, non assequantur; sed ne id quidem obtineant, quod venantur, vt solide ac vere placeant. Feracitatem Ramirij concionum illa argumenta <note>126 Franciscus Suarius in Societatem receptus et Bartholomaeus Petrius.</note> probant. Ducentiper quadragenarium ieiunium Apostolica eius voce permoti, academici plerique auditores, Religiosorum secoetibus adiunxere. nec pauci, nec vulgaris indolis Societati nostrae: in quibus et Franciscus Suarius: cuius tam multa et praeclara extant humanae diuinaeque sapientiae monumenta; et Bartholomaeus Petrius de Nueros, qui, cum primum haec conderentur, Preposito Generali Claudio Aquauiue Assistens erat. Is, cum domestici moram facerent, eamque ob rem extra limen ferre pedem non sinerent, dum pueriliter in aula lusitat, missa consulto per fenestram pila, quasi ad eam recipiendam exire permissus, ita, vt erat, sine pallio adolescens nobilis ad Collegium magno animo, et pietatis feruore aufugit: vixque se intra fores penetrauerat, cum frater maior, et alij insequentes superuenere, in cassum defagitati. Velut stadio victor, Christi cursor iam inie cisset brauio dexteram, quamuis potestas abeundi fieret, nequaquam sustinuit domo Dei extrudi, tamque gloriosa victoria, et tam foecundis nouorum decorum praemijs fraudari. Praeter hunc in longum pertinentem Ramirianae vocis fructum, et suas olim nouas editurum fruges, etiam praesens vtilitas in omni genere <note>127</note> pietatis extabat. De vitijs linguae, deque recta Dei orandi ratione cum diu populum instituisset, exemplo S. Ioannis Chrysostomi, qui rem eandem quoad persuasisser, vrgere concionibus nouis haud desinebat; non vnis Salmanticensibus, verum etiam longe positis profuit: ad quos reuerfi academici concionatorum obibant munus. Diebus festis atque Dominicis ea circa sacra tribunalia, mensamque diuinam cernebantur examina rationalium apum, vt perpetui Iobelaei tempus repraesentarent. Saepe mille plus solito in vno Societatis templo caelestes libabant dapes. Nec tanto ex plausu, qui solidus e renouata vrbis totius existebat facie, quidquam sibi Apostolicus orator sumens, ad omne genus hominum operam alacriter proferebat: nec ad tenera puerorum ingenia grauabatur descendere, vt in puro illo paratoque solo prima omnium semina pietatis iaceret. Isque, quantum comperi, primus in Hispania in breues interrogationes ac minuta responsa concidit distinxitque institutionis Christianae capita ad huius aetatis ac rudium vsum. Praeterea Rectoris et Cancellarij voluntate in vnum congregatos Academiae auditores saepe edocuit, quae Christianum decerent bonarum litterarum studiosum; qua modestia inter se, qua erga Doctores obseruantia, qua in Deum pietate esse deberent. Quibus hortamentis mire cuncta pacata ciuitas, sublatis, quae interdiu noctuque grassabantur, turbis. Adeoque scholasticorum ceperat animos diuini verbisitis, vt codicillis oblatis instarent a Preceptoribus, cum Doctor Ramirius esset verba facturus, vt omissis paulisper scholis audiendi vere sapientie doctorem spatium darent. Quibus ferme Doctores cum respondissent, quandoquidem suos auditores Ramirius ita sibi deditos haberet, se quoque velle sub eius disciplina versari, adiungebant se comites: vnde fiebat vt nobilis Magistrorum fere omnium ac litteratorum corona ab sacro dicentis ore penderet. Sed operae pretium estreferre, quas tanto <note>128 Ramirij fraeclara dese ipso victoria.</note> rei Christiane bono transfigurans se in Angelum lucis tenebrarum pater insidas molitus sit. Quod haud dum inter Professos adnumeraretur (et causa dilationis vnica erat, quod is vltra modum seuere cultum muliebrem, et alia quaedam e suggestu incesseret) coepit bonus Ramirius eam rem aegrius ferre: dum q???e incautius aegritudinem fouet, eo paulatim prolabitur, vt ab Societate ad
<pb id='s325' n='325'/>
Carthusienses adijceret animum. Nutabat, angebatur, prope ab transitione aberat, cum famulo suo misericors Deus in tempore opem tulit. Adfuit repente insolita lux, quae sibi ipsum ante oculos statuit. Qui vbi se tanquam in praerupto ac praecipiti vidit loco, velut ex altissimo experrectus somno, horrore perfusus, reputare haec ferme secum coepit. Proh miserum, vbi es? vigilas ne? Es ne tui compos? Tu quidem, quantum in te est, Dei consilia peruertisti; vocationis gratiam proculcasti, S. Spiritum abiecisti. Tu ausus es cogitare complexionem eam perfectaru virtutum, quae Societatis Professis inesse debet, esse in te? Ergo, quid tibi proprie, quid Societati publice expediat tu miser vel curas studiosius, quam Praepositi, vel acutius vides? audesque tot sanctissimorum virorum ac prudentissimorum, qui hanc Societatem fundarunt, et vsque adhuc rexere, iudicio praeferre tuum, in causa tua? Tu scilicet professione es dignus, qui eam ambis; qui humilium praemia superbe appetis; tamque turpiter tibi sinis iliudi. Nam quid est quod emittenda professione petis? Vota, quae Religiosum efficiunt virum; quae totum hominem Deo dedicant obligantque, tria emisisti: Religiosus plane conditione es (vtinamvita sis!) materiam exercendae virtutis amplissimam habes, <note>129</note> adiumenta presto sunt omnia, per que fieri vel sanctissimus possis. Quid est, quod professione petis? O indignitate, ô probrum! Nescio quid plus, auctoritatis, quod videtur in ordine illo inesse, perstringit misero oculos. Non sanctitas, sed foedissima leuitas et ambitio ista est. In schola modestiae contumaciam didicisti. Quo redactus infelix, sum? qui saeculum, vt improperium crucis Domini mei portarem, reliqui, iam Religionem prope deserui euocante superbia. Hiccine meus est sensus ille pristinus, cum postremum haberi me omnium; cum despici abijcique et proculcari ab omnibus, vt Domini mei dignarer insignibus, erat in votis? Haec solida Religiosi hominis, haec professio est velle ignorari, pro nihilo duci, tamquam purgamentum et quisquilias sub mortalium cunctorum pedes subijci. Quantum, ô bone Iesu, quantum interest inter te, et me! Tu in causa capitali et infami posthaberi te auctorem vitae latroni et homicidae non indignum maiestate putasti tua. Ego domi tuae, atque adeo iam tecum in cruce confixus inanes gloriolae vmbras <note>130</note> sector. Quid potro? Vnus ne ego hoc in Ordine sum, qui solennia haud dum emiserim vota? Franciscus Villanoua nunquam se ijs dignum putauit, quamuis ab Ignatio censeretur; restititque prope cogenti. Antonius Madridius num ideo minus iucunde sancteque est mortuus, quod non dum erat professus? Quam multos tu nosti aetate, ac virtute magis te idoneos, qui non modo non, ambiunt, sed etiam tanquam virtute sua celsiorem gradum refugiunt? At tu vesane tantum non, aeterno silentio, aeternaque solitudine ac caetera, asperitate, quaesolum Deo placendi, seruandaeque animae gratia bene suscipitur, damnasti te, Satanae vt placeres; eumque imitarere, propterea, te praecipitans, quod non supra tua merita aestimareris; quod non melioribus te anteferreris, Disce obedire mancipium nequam: disce iugum, pati, terra et cinis, Religiose simulator, bonus populo suasor, tui deceptor et euersor. Non ne nosti, et predicas optimum esse gratia stabilire cor? Quid ergo adeo leuiter circumageris? Crucem inscedisti, noli descendere. Vero Dei seruo, et Christi imitatori ibi optime est, vbi minimi est. Huc a Deo vocatus es, hîc moriendum est tibi. Num certiora diuinae vocationis habere argumenta potes? Hîc, quibus insueueras, quaerendarum Deo animarum, quaeque semper ante tractaueras, tractas munera. Hunc tibi locum, vt maxime tuo ingenio donisque a Deo in te collatis aptum atque accommodatu maximus ille Dei praeco et amicus Magister tuus Auila assignauit. Multos ad te audiendum diuina bonitas vocat; vocisque tuae ministerio ad multorum salutem vtitur. Que te ergo tanta cepit vecordia, vt putaueris vel ad punctum temporis quietum tibi ac tranquillum vsquam alibi futurum animum reclamante conscientia, Deo poenas defossi talenti exigente, cognitis sero diaboli superbiaeque tuae ludibrijs? Quid excidit ne esse te mortalem? Infixum iugulo gladium geris: iam iam diuinum te manet tribunal, vbi res ex vero penditur, et nugas agis? Cras moriere, forte hodie, quid tum proderit professio, si carueris virtutibus Professorum? Has si habueris, illa quid oberit caruisse? Eheu miser, eheu oblitus primum vocationis tue propositum, oblitus Societatem Iesu, oblitus te Christianum, atque adeo hominem esse. Contumax, inquietus, censor contemptorque eorum, quos loco habere Dei debes, corruptor Religiosae disciplinae, perturbator pacis domesticae, caecus, nudus, grauis tibimet alijsque, tepidus iam iam euomendus, et forsitan ab facie Dei iam proiectus. Talia Ramirius, atque huiusmodi multa dum ad praelatam e caelo facem artente animo versat, tantus ex meditatione ignis exarsit, vt magno liberalique pectore duo sancte vouerit. Primum, se nunquam primam suam vocationem, quam ad maiorem Dei gloriam pertinere intelligebat, deserturum. Deinde nunquam postulaturum, vt inter Professos <note>Fructus obedientiae.</note> adscriberetur. Ex qua nobili victoria tum mira ad obediendum alacritas subijt, tum etiam vna cum beatissima pace conscientiae nouus ardorad redemptas Christi sanguine iuuandas pro virilianimas, visque et efficacia solita maior accedere visa est. Itaque ciues pariter Salmanticenses, et studiosos litterarum aduenas, quo cunque pietatis ferebat impetus, facillime adducebat, tanto tractabilem magis ei populum reddente Deo, quanto se Moderatoribus suis obsequentiorem ipse praebebat.</p>
<p><note>132 Verdolaius fit Carthusianus.</note> Atnon idem animi constantiaeque Ioanni Verdolaio fuit. Hunc olim rem animarum per Aragoniae, Valentiaeque et Catalauniae regna nauiter curantem, tantaque tum ab sacra facundia ac doctrina, tum a pietate ac magistratibus gestis auctoritate, vt parem ei vix vllum homines eius aetatis recordarentur, inuitauerat B. P. Ignatius ad ineundam secum Societatem, datis ea de re litteris. Quas ille litteras cum letissimus accepisset, ac veneratione summa asseruaret; non tamen de Societate quidquam expediit, antequam B. Ignatio alijsque velut columnis subductis, vt collapsura prope ipsa videretur, tanquam diuina manu, vt interim auctoritate sua fulciret adminiculi instar admotus est.
<pb id='s326' n='326'/>
Quippe adeo factum mirati sunt populi, eaque Societati commen datio accessione eius accessit, vt passim voces au direntur, oportere aliquid sane Verdolaium in eo coetu vidisse, in quem tanta prudentia, tantaque sanctimonia vir se suamque aetatem vltimam commisisset. Ille quidem prositebatur tum demum locum se inuenisse aptum sibi, planeque ex animi sui sententia. Ac, tametsi ad labores non parum addiderat, tamen benefi cium hoc veluti in exactorum laborum non nullam mercedem a Deo sibi traditum <note>133</note> praedicabat. Caeterum aetate iam deuexa, cum scrupulis agitari coepisset, atque obrepente laborum taedio occupata hac vita distrahi sibi curas quereretur, ne quanta tranquillitate cupiebat in vnius summi boni contem platione fixas haberet; ad haec ab geren da Sociorum praefectura, discursandoque euangelizandi causa abhorreret, nostros homines meritorijs equis, quibus sine vlla requiete huc illucque cursandum est, comparans; his tentationibus paulatim adductus est, vt quietem alibi maiorem, quam vbi primo summam repererat, quaesiturus, ad Carthusiam, quam Scalae Dei in Catalaunia <note>134 Quies non alibi quam in suo cuique animo quarenda.</note> vocant, migraret. Verum quod ijs euenit, qui, vt ait sanctus Basilius, prae insolentia nauigandi cum in magna naui nausea conflictantur, magnitu dini id nauigij tribuunt, transgressique in lenbum, nihilo nauseant minus, quia secum transferunt in stomacho bilem eius mali causam: id Monacho quoque Verdolaio vsu venit. Interrogatus deinde vt abundaret otio ad rerum contemplationem superarum, cum gemitu respondit, se quidem (de se enim proprie lo quebatur) ita octonas quotidie horas fatigari cantando, vt postea otium non ad coutem plationem, sed ad quietem requireret. Idem viro nobili secessum ab saeculo meditanti, consulentique vt plures expertum Ordines, ad quem potissimum acceden dum sibi censeret, ijs Societatem suasit verbis, vt nostri pudoris non sit Societatem suasit verbis, vt nostri pudoris non sit referre. Hactenus tamen iuuit meminisse, vt Religiosi homines hoc etiam tanti viri exemplo edocti consuescant in ea, quam semel complexi sunt, vitae forma ad perfectionem tranquillo eniti animo, nec a praestigiatore Satana circumscribi se, et <note>135 In difficultatibus quid agendum.</note> circumagi vanis imaginibus sinant: cumque in difficultates occurtunt, non quemadmodum declinent eas, sed quo pacto superent, consilium ineant. Ingruunt enim multiplicatae in fugientem: contraque fortiter euntem fugiunt. Denique duo velim hoc loco notari: primum, sapientiam Dei, qui Societatem hanc suam per homines parum constantes non raro prouexit, similes ijs vectibus atque tignis, quxe cum ae dificationi ad fulturam vtilia fuerint, ab aedificio remouentur. Deinde quam necessaria in hoc vitae instituto obedientia perfecta sit: ac proinde ipsa in stituti ratio quam excelsa et ampla, quam tot virtutum decora sine illa obsequij perfectione non expleant. <note>136 Simplicis obedientiae mirum documentum.</note> Et quidem Granatae in prouincia Baetica sub id tempus in re haud magna ingens obedientiae simplicis, quam caecam vocamus, vis apparuit. Inter Nouitios erat Iuris consultus, et aduocatus antea nobilis, Consaluus Esquiuelius nomine, qui vna cum famulo in Societatem cooptacus, famulo culinae ministerijs destinato administer subiunctus est. Insigni alacritate feruens Doctor in sanctae humilitatis opere versabat manus: verum quo minus interim animus in rerum diuinarum meditatione, sicut auebat, quiesceret, gallinarum quarumdam, quae forte iuxta culinam erant, irrequieto garritu pierturbabatur. Quam molestiam aegre diu perpessus, tandem Consaluo Consaluio Rectori candide significat. Rector inrerrogat, admonuerit ne eas vnquam, vt tacerent. Imo absterruisse, et comminatum toties, vt defessus iam, sit, respoudit; tamen vsque eas cucurire molestius. <note>137</note> Tum Rector: Non mirum est, in quit, si recusant parere, quando quidem im periose atque inhum aniter agis. Adito aperto capite, et apposito ad os digito humiliter ac benigne per Deiamorem precare, vt taceant. Subridere hîc Doctor Atqui, in quit Rector, abi, et hoc pacto roga. Mira profecto res. Gallinae vt cum maxime perstrebant, infert se in medium scienter imprudens Doctor; vtique est iussus nudo vertice appellat, cum repente garrulae aues obmutescunt, protensisque collis cunctae im mobiles conquiescunt. Quin etiam vna, quae in sublime, quasi chorum ducens, ascenderat, vocalior et molestior caeteris, desilijt in humum, silensque ad miscuit sese silentibus. Constitit bonus Tiro paulisper admirans; tum ad spectaculum tres alios e Socijs aduocat: qui eam rem contemplati Deo laudibus persolutis, nouos ad simpliciter obediendum im petus ex obe dientia in docilium bestiolarum acceperunt. Haec indubitata esse, multae quae extant eo tempore scriptae litterae, aliaque certa monumenta testantur.</p>
<p><note>138 Triguerensis Collegij successus.</note> Additum huic prouinciae Gaditanum Collegium. Eius quod nuper conditum Trigueri erat, late nomen fructusque serpebat. Nulla tamen res perinde vulgo vtilis habebatur, atque in stitutio puerorum in doctrina, vitaque Christiana; quae vsque eo prospere succedebat, vt Triguerensium ciuium, qui puerum in Collegij gymnasio (quarto Idus Aprilis initium do cendi factum) haberent, ij sibi perbonum domi concionatorem existimarent esse. Nam pueri, si quos domi, et interdum in vicis iurantes iurgantesue, aut conuitiantes audirent, aut quidpiam parum Christiane molientes cernerent; demissis genibus, ac sublatis manibus per Christi sanguinem, vt ab stinerent, ob testabantur simplicitate blandissima potentissimaque. E ludo gregatim suam quique in oppidi regionem ab decurione de ducti rece debant, per vias diuinae legis primordia, et pia carmina concinentes, quae res maxime pium vulgo, ac dulcem senioribus praesertim ingenerabat sensum. Cum enim eodem tempore omnes oppidi viae puris innocentium vocibus, et Christi Iesu sanctissimo nomine ac laudibus personarent, ipsum caelum, quandocunque illi e ludo prodibant, immundis perpurgari spiritibus, conserenare, fierique nitidius videbatur. Diebus vero sanctioribus cuncti simul praelata cruce duorum ductu Magistrorum e Collegio ordinatim egressi in platea consistebant. Hîc plurimis auditum spectatumque affluentibus pueri de sanctae legis rudimentis interrogati ita pie scienterque respondebant, vt pareutibus suis, caeteraeque multitudini
<pb id='s327' n='327'/>
admitationem pariter, et ingens ad pietatem <note>139</note> incitamentum afferrent. Haec praeter conciones, aliaque consueta Collegijs munera nouam Triguerensibus quasi lucem, ac rerum faciem referebant. In vicinis quoque oppidis Ioannes Rodericius Rector, Bustamantius, alijque strenue desudabant. Et quidem in oppido sancti Ioannis ter in heb domada per Quadragesimam Rector Rodericiu Ecclesiasten tali ritu egit. Quo die habenda concio erat, bene mane pedes profectus (ad quartum lapidem Triguero abest) primum omnium salutaria ad populum verba faciebat: tum in xenodochium digressus operam confessionibus in multam diem nauabat. Vbi demum soluendi ieiunij necessitas admonebat, ostiatim cum Socio victum quaeritabat, nihil ex ijs accipiens, quae plebis sacri Rectores affatim suggerebant. Qua abstinentia, caeceraque industria cum praeclarissima multa gessit, tum late patens et inueteratum iutandi temere peierandique vitium, Sodalitate etiam ad id instituta, mire coercuit.</p>
<p><note>140 Gaditanum Collegium conditur.</note> Harum fama rerum magis accensi Gaditani Collegium omnino apud se statuen dum decreuerunt. In insula nominis eiusdem applicita Baeticae continenti extra fretum Herculeum in Oceano Gades sunt, extremus Europae ad Occidentem limes, vrbs peruetusta ac nobilis, eademque celebre ac locuples emporium. Caeterum, quae assolet inter copiam rerum, et promiscuam aduenarum celebritatem, vitiorum quoque copia inerat. Ad quae tollenda vtilem Societatis operam et ex fama rati, et interdum breues per excursus Patribus eo missis, experti Gaditani, quamuis nulli omnium ad eam diem Religiosorum Ordinum (et multi saepe tentarant) receptum dedissent; tam eam auide expetierunr, vt pari consensu Ecclesiasticus ac popularis Senatus tradito templo, et collatis reditibus aduocarint. Duo tantum sacerdotes initio missi Iacobus Lopius, et Sancius Castillus: quorum labores ea populus propensione in concionibus, et catechesibus, et mysteriorum distributione amplexus est, vt futuri temporis vbertatem initia laeta satis pollicerentur.</p>
<p><note>141 Alfonsi Zaratis praeclara facta.</note> Alfonsus Zarates Cordubae, vbi Collegio praeerat, domi ac foris multa praeclare gessit. Eius operâ cum Episcopus, tum Vicarius, vbi cunque disciplina Religiosa ferret, liberaliter vtebantur: eoque suasote et administro Collegium sacerdotum institutum est, vnde, postquam duos annos pietatis ac litterarum doctrina perpoliti essent, pastores populorum idonei eduecrentur. Cuius ieiunij magni solennia bini ad conciones oppidatim distributi sacer dotes hocipso anno ediderunt. Eiusdem Rectoris suasu optimus Praesul ex tota vrbe doctissimum quemque, primosque Monachos ac Coenobitas, et ipsos sacrarum sacrarum familiarum Antistites cum in vnum aliquoties conocasset, iussit videre, collatisque sententijs declarare, quid Praetori, quid Vigintiviris, quid administris eorum, quo conscientiae Christianoque officio satisfacerent, praestandum, aut prohibendum esset. Quod communi consensu decretum eo valuit maxime, vt omnibus deinde per vrbem confessarijs inter se consentientia responsa edentibus, nemini reorum ad conscientiam liberandam indulgens nimium, aut imprudens ab solutio, delictorum semen, relinqueretur: eaque necessitate <note>142</note> ad officium omnes compellerentur. Nihil enim perniciosius esse moribus, et priuatis, et publicis intelligebant, quam maistros officiorum, sacrosque inter se iudices dissentire, dum quod mascula aliorum integritas aedificat, aliorum eneruis lenitas destruit. Idem Rector mercatores, et actuarios, scribasque publicos in sacellum coactos, quae ad ipsorum statum pertinebant, edocuit, tam felici sanctaque quasi pellacia, vt qui Patrum consuetudinem tan quam nimis ad viuum cuncta resecantium modo horrebant, iam vltro appeterent. Quibus, alijsque muneribus haud medio criter totius studia ciuitatis ad virtutem redacta sunt. Porro Curionum numerus, sacerdo tumque aliorum tantus ad exercitationes spiritus accurrebat, vt Patrum exercitatorum vires opprimerentur, et copia deesset. In Synodo, et in promul gatione Tridentini Concilij haud minus ad hibita Patrum opera concionibus praesertim habendis: neque minus vtilis fuit. Ita domi forisque Collegij virtus in dustriaque florebat cum summo totius ciuitatis bono. Tanti in terest validum caput vegetumque praeesse, vnde in corpus omne salubritas diffun datur. <note>143 Templi Cordubensis adificatio.</note> Benignitate ciuium, et ante omnia Dei largitate, cui feruiebatur, fretus animosus Rector, Cordubensi dignum magnificentia in choandum templum existimauit. Quo die martyris ac virginis Catharinae anniuersarij honores in staurantur (ea enim Collegij praeses est) primarius rite fundamentorum positus lapis; qui spem optimam fecit eam sedem Martyri, patronaeque sanctissimae cordi fore. Quippe pridie solennium in clinato in vesperam die Ioannes Corduba Collegij auctor, vnaque Villarius sacrorum Quaesitorum alter, dum spectant apparatum, mirificeque tenentur cum splend ore et opulentia vestium, quibus omnes Collegij parietes collucebant, tum ornatu altarium, quae pio certamine discentium ordines in suis quisque classibus ex citarant; etiam lapidem cura subijt videndi, qui rite consecran dus in titulum sub malleo scalproque tum ipsum gemebat. Quem vbi Quaesitor vidit, ne quaquam eo dignum loco, quod nitrosus esset, existimauit. <note>144</note> Prolato altero, ne illum quidem probauit. Tum scrutari orsis in aede quadam, quae puerorum catechesi destinata erat, lapis peruetustus apparet polito e marmore cum his argumentis. In parte altera quinque cernebantur rotunda foramina ita disposita, vt non inuenuste crucem figurarent. Medio partis alterius crux ipsa perpetuo ductu insculpta inerat, circaque eam sanctae Catharinae rotae complures. Fit cum admiratione plausus. Nihil potuisse aptius de industria fingi: oblatum a Deo et fauente suo operi Catharina, auspicatissimum fulcrum, cur aeternum su stinenda totius aedificij moles bene crederetur. Igitur lapidem eum solenni cerimonia consecrauit posuitque Christophorus de Rojas et Sandoual Antistes, sacro pariter humanoque Senatu, cunctaque nobilitate coram fauentibus: et ad cum usacrae gratulationis idem protinus Antistes
<pb id='s328' n='328'/>
ad concionem verba accommodatê fecit.</p>
<p><note>145 Res ab Auell aneda Hispaligesta.</note> Hispali Rector Iacobus Auellaneda in templo Saluatoris per annum concionatus multa ciuitati, ac duo potissimum bona peperit, negotiationibus ludisque sub latis, per quae vulgo dierum festorum partem maximam profanam faciebant. Eoque Hispalensium se iusta pietas, et Auellanedae auctoritas prodidit, quod cum ante confestim a prandio stratis passim lusorijs tabulis viae ludentium circulis plenae conspicerentur, quo primum die in eum Christianis in dignum morem concionator inuectus est, ne vnus quidem vspiam eiusmodi coetus apparuit. Dum vero consueta carcere vinctis siue hortandis, siue expiandis studia nauantur, non indigna memoratu res, vnde vigilare vindicem Dei oculum, mortales ad monerentur, euenit. Circummissus Granata Iudex ad praecipuas Baeticae vrbes an quisitum <note>146 Diuina institia documentum insigne.</note> in nefandae libidinis reos, Hispali inter caeteros hominem reperit in simulatum ferini stupri. cumque testes duo crimen sacramento affirmarent, incendio sontem bestiamque damnauit. Iamque lictor habitu damnatorum in duto reo, etiam restim collo circum dederat, protinus tracturus ad rogum, nisi qui aderant Patres, fortiter ob stitissent, ne miser absque confessionis Sacramento periret. Impetrari enim ex eo non poterat, vt, quando perditurus erat vitam mortalem, aeternae consuleret, quod se innoxium omni asseueratione contenderet. Conuenerat ad spectaculum, et exitum opperiebatur multitudo populi tanta, quanta non facile antea vn quam: tamen Patrum duo raptim ad Iudicem elapsi, haud aegre tenuerunt, vt supplicium in diem proximum differretur. Interim alius Pater, qui apud damnatum manserat, dum multiplici interrogatione pertenrat, quam ob rem, a quibus, quo pacto accusatus esset, argumentando, comparandoque omnia, eo venit, vt adhibitam calumniam <note>147</note> vehementer suspicaretur. Aditoque et commonefacto Iudice, vt alterum item diem poena prorogaretur, quanquam aegre, tamen exorat. Idem postero die, vt primum illuxit, cum bona Rectoris venia ad testes passuum inde quatuor millibus procul adit: dumque inuentos in agro seorsim interrogat, vterque demum fatetur, sibi nihil eorum quae detulissent, compertum: quin adeo subeunte poenitentia remedium tanti mali suppliciter exposcunt. Igitur alterum eorum in Collegium Pater ad ducit, qui apud scribama ad id a Iudice missum, coram doneis testibus ipso in templo testimonium retractat. Tum vero, quoniam cautio erat, ne, quod ab innocente repelle batur, periculum in sontes recideret; tum is, qui ad ductus in vrbem fuerat, post criminationem rerextam sedulo abditus est, vt captato tempore in tutum furtim emitteretur: tum calumniator alter in agro cum cura praemonitus, vt in tempore sibi consuleret. Verum cum neque is cauere sibi tempestiue voluisset, et alter latebrae diffidens praepropere fugam cepisset, ambo comprehensi, et calumniam fassi, seuera talionis poena parato immerenti rogo cremantur: illi autem non vita solum et fama seruata, sed donata etiam pecunia honos est habitus. Caeterum vt vno eodemque tempore iustitia Dei, et misericordia palam fieret, ambo totius vitae confessi noxas, praemunitique immortalitatis ferculo, nunquam deserentibus Patribus, cum elaris poenitentiae argumentis conflagrarunt. Plerisque visum geminum ei iu dicium, quod de Susanna ac Senioribus diuinae historiae produnt. Iudex gratias agebat Patri, qui tanto se discrimine liberasset: palamque profitebatur, <note>148 Hispalensia gymnasii incrementa.</note> cum primum ad se ingre dientem vidisset, Angelum Dei sibi visum fuisse. Inter has, diuuiae prouidentiae notas dum feruerent Hispali pietatis studia omne genus, nec minus litterarium flagraret opus, sex centique numerarentur discip linarum, quae ad Latinam locutionem, et Humanitatem informant, auditores, illud accidebat incommode, quod per angustias inopiamque Collegij multi adolescentium aditu Scholarum exclude bantur: deinde alij, post quam satis doctrinam, cuius copia erat, perceperant, disciplinarum grauiorum desiderio, haud sine ingenti suo, ingenti ciuitatis iactura dilabebantur. Ergo pietatis diuinae fretus arca Rector Auellaneda aedifi canda sumpsit au ditoria quatuor. Et suffecit im pensis tametsi non leuibus, arcae illius inex hausta vena, prope mirabiliter vndique confluente stipe. Ciuitas ipsa Senatus consulto, quod ratum habuit Rex, dignam aestimatione per seque et praesertim conferentium dignitate summam contulit. Ita laxatae sapientiae sedes, et Kal. Septemb. laetioribus adiecta Musis Philosophie maturitas. Haec in crementa per id tempus Hispana Societas Deo propitio capiebat in terris, dum subinde haud paulo firmioribus amplificaretur in caelo.</p>
<p><note>149 Ioannis Quadra virtus, et obitus.</note> Belmonte Ioannes Quadra patria Toletanus, ex concione in morbum lapsus, die parasceues sub horam, quam sua olim vitali morte Dominus consecrarat, ad eum pie migrauit. Anno M.D.LVI. Societatem, percurso iam fere studiorum curriculo Compluti ingressus, tirocinij partem Septimancae posuit: tum Burgis aliquam diu concionatus, ac bimestri catechesi per montanos circa populos circumlata, Vallisoleti culmen studijs imposuit. Inde iuuentutis in stitutionem Methymnae Campi auspicatus ad Belmontani Collegij ponenda initia profectus, ibidem magister in ludo, orator in templo, iudex in poenitentiae tribunali strenui et perutilis operarij partes implebat. <note>150</note> Rara erat hominis exterioris conformatio ac species ab natura, sed gratior ab virtutum animi temperamento, quas illa inuicem, vt aurum gemmas, exornabat. Ille quidem ex industria deformare in terdum rugis et obliquo intuitu amoenam illam naturae indulgentiam conabatur: caeterum is modestiae tanquam bono in lumine emicabat toto in habitu fulgor, vt vbi domi forisue appareret, nemo esset, quin ad grauitatem quamdam se maiorem componeret. Eximia viri erat obedientia, submissio, consuetudo cum Deo. Quam vero sibimet austerus esset, postremo in morbo perspectum est. Quod cum applicandas tergo cucurbitulas medicus censuisset, nusquam inuentum in eo locum integrum ferunt, vbi applicarentur: adeo totum lacerauerat proscideratque flagris. Populus omnis quasi parentem, communemque pastorem luxit, eo dolentius, quod in flore virtutis aeuique duodetrigesimo anno aetatis est raptus. S. Francisci
<pb id='s329' n='329'/>
Religiosi, qui et vltro preces pro aegro de suggestu in dixerant, Collegium Canonicorum, Curiones, Sanctimoniales quoque Dominicanae suis quique separatim exequijs magnifice honorarunt, passim diebus multis in ore omnium car mine illo personante, <hi rend='italic'>Pretiosa in conspectu Domini mors Sanctorum eius.</hi> Agendi cum Deo, precandique studium a puero adamarat; et in de egregia sibi iam tum auxilia ad fuisse profite batur. Voluntariam quoque paupertatem puer vouit: adeo ad perfectum indoles ferebatur. Denique cum quantum plurimum posset, placere Deo cuperet, et Societatis ob seruata caritas ad sese pelliceret; eae fuerunt causae cur in eius confugeret sinum, quo benigne exceptus, in eo vt sancte egit, quantulum concessum est viuen di munus, ita secure peregit.</p>
<p><note>151 et Ioannis Pauli</note> Placentiae Collegij Rector Ioannes Paulus (quem et Ioannem Aluarium appellabant) Granatensis otigine mortem potius, quam vitam post annos Societatis ferme septem decim finiuit. Dudum enim cunctis artubus ex acri humore doloribus torque batur acerrimis. Cuius animi aequitatem constantiamque, vt ne ingemiscentis quidem vox vnquam audiretur, Medici cum stuperent, aiebant, si quispiam alius id, quod toto perferebat corpore Ioannes Paulus, in vno manus aut pedis articulo pateretur, totam domum insanis vocibus completurum. Nec dissimul auit Pater cum simpliciter aliquando quaesitum esset, vnde patientia illa, orisque serenitas oriretur, nasciex interiori vnctione, qua Deus tot inter cruciatus animum suum reficiebat. Summe deditus erat precando Deo, et caelestibus reputandis. Consuetudine lenis ac placidus, omnino factus ad pertrahen das ad suum procreat orem animas administer. In oppido Sanlucari ad ostia Baetis amnis per duos annos domicilio, quod eo loci Societas habebat, praefectus, longum sit memorare quam multa Apostolicae sanctitatis documenta ediderit. In templis, in foro, in compitis, in litore tum maxime cum soluturae stabant nouum in orbem classes, exaltabat in fortitudine vocem suam, annuncians omnibus regnum Dei, et scelera eorum; eo successu, vt lacrymae vberes, vt homologeses feruidae, vt constantes ad honestum reditus sequerentur. Fuit cum apparata exagitandis tauris in area maximi templi venatione, domus Dei zelo tactus pro templi foribus voce sublata, sic summos in fimosque permouit, vt omisso ludo, concionanti operam haud sine lacrymis darent: magno scilicet bono suo ad meliorem venationem traducti, qua non innoxia bellua, led pestirera vitia, et dira tartari monstra exagitarentur: auditores diuinae vocis effecti, qui futuri venerant immanis ludicri spectatores; vt dum pernicies im minebat ab oculis, per aures salutem haurirent. Ad haec indigentium angustijs, aegrotantium doloribus, morientium periculis succurrebat negligentissimus sui. Nam et intempesta nocte ad presbyterum vocatus grauiter laborantem, qui nisi ille extemplo opitularetur, actum de anima sua clamabat; aeger ipse, et paulo ante pharmaco epoto, accurrit, et praesens solatium tulit. Adeo alienam animam vitae anteponebat suae. Passim autem vrgebatur, vt Euangelium super aegros recitaret, quod plerique continuo leuarentur febribus magnis, nec pauci omnino liberarentur. Feminam quoque a daemone diuexatam homologesi, et Euangelij pronun ciatione curauit. Quas res pari propemo dum remunera batur caritate populus. Nam, cum morbi ipsum non infre quentes periculose prosternerent (id enim totis in aliena commoda versis consequens erat curis) non modo precibus et votis, sed vita etiam sua vicaria offerenda <note>152</note> valetudinem ei precabantur. Summo cum animi sensu de Christo Domino, sanctissimaque eius vita, et immensis meritis texebat priuatim publiceque sermones vsque eo, vt inter dum lacrymis obrutus mediam dictionem ab rumpere, et concionem mittere cogeretur. Ab hinc biennio praepositus Placentino Collegio Rector eam induxerat inter domesticos disciplinae perfectionem, vt domicilium Angelorum potius, quam hominum videretur. Sacerdos, qui eius ab vltima aetate reuocatam confessionem paulo ante mortem excepit, cum alia in eo dona Dei singularia, tum florem illibatum virginitatis obseruauit. Morienti ad fuit Munnonius Ecclesiae Placentinae Canonicus, idemque facultatis Theologicae Salman ticensis Decanus, enixeque roganti, vt sui memor in caelo esset; aeger cum aliqaam diu tacuisset, respondit, si Deus se conspectu suo dignaretur, eius memorem fore. Quod cum fide praestitum dubitare non licuit. Canonicus enim ex eo tempore nouis quibusdam intus in animo stimulis impelli ad omnem honestatem coepit, cum illustriore notitia diuinae bonitatis, et grauiore dolore peccatorum suorum: repetitaque confessione generali ex ea, quam Romae olim apud B. Ignatium instituerat, multo seuerius exinde vitae genus ex orsus ad finem vsque pertexuit.</p>
<p><note>153 Pestilentibus allatum auxilium.</note> Multas hoc anno vrbes in Hispania quoque vastauit lues, Lucronium praecipue, et Caesaraugustam ex his, quae Societati in colerentur. Apparere et Barcinone coeperat, sed non processit. Hieronymum tamen Morillum eximia virtute fratrem Collegio eripuit, cui mysteria vltima Prouin cialis Cordesius sua manu ad hibuit. Lucronij cum initio plurimi plebeiorum destituti iacerent non dum contagione clare vulgata, eos Patres ad nosocomium deferebant: ibique corporibus simul eorum, simul animis medebantur. Cognita dein pestilentia cum locupletissimi quique vrbem desererent, solique inopes residui fierent, Pater Petrus Martinius Rector bonam pecuniae summam prouide ex migrantibus corrogauit, qua necessitates pauperum leuarentur; praeuidens fore, quod euenit, vt digressis ditioribus miseram plebem fames pariter luesque circumuenirent. Principio peste attacti prae verecundia non aude bant ad se Patres accersere, ne eos contactu in ficerent. Quod cum Rector animaduertisset, luce sacra Deiparae Elisabetham salutanti in suggestum progressus concionem moestam digressu aliquot e sacris familijs, qui alijs temporibus valde vtiles eiuitati erant, conso lari institit, denun ciauit que neminem e sex, qui Collegium in colebant (pari numero sacer dotes, et laici erant) abiturum: quin adeo, quanquam malum publicum quam maxime displice bat, tamen
<pb id='s330' n='330'/>
gratias agere Deo, quod tempus voluisset incidere, quo salutem vitamque suam dedicare ciuium bono possent. Proinde sine vere cundia fidenter ac libere, quando cunque opus foret, adirent, accerserent. Quae caritas miseris tantam ad summum discrimen sua causa obeun dum alacritatem cernentibus maximum erat leuamen miseriarum. Tum ipse Rector ac caeteri sacerdotes non modo quo vocareutur, accurrere, sed etiam vicatim vrbem obire, prouidentes, ne quem poenitentiae expertem mors raperet. Sacer dotibus autem praecipue ad animarum curam intentis, caeteri Socij ad nutrimenta corporum stipem indigentibus <note>154 In pestilentium curatione mortui Lucronij</note> diuidebant. In sanctis hisce caritatis officijs dum sola et vasta in vrbe cuncti certatim elaborant, primus omnium Rector, dum saucio confitenti aurem commodat, hausta lue, dein alij tres extincti sunt: Thomas Ianguas, et Michael Montielus sacerdotes, et non sacerdos Ioannes Scuderus. Omnes extra Collegij templum, quod id non dum dedicatum erat, sepulti. Nec domi <note>Petrus Martinius Rector,</note> sacrum oleum habebant. Quod cum ad Patrem Rectorem rite inungendum sacerdos nomine Abecia e templo principe detulisset, et pro caritate, qua Patrem amabat, ad eius conspectum in lacrymas erupisset (inuenerat considentem in lectulo in pendentem e cruce Dominum, quem manu tenebat, oculis intentissime fixis) Pater tantisper obtutu in eum traducto, Quid est, inquit, quod fles? Si nosses caritatem, qua prope diem copulan di sumus, profecto lacrymis ab stineres. Sub ea moestissima tota ciuitate decedit, et honestissimis exequijs, pheretro etiam pulchre consperso floribus decoratur; triduoque post, vti ille praedixisse visus erat, Abecia quoque est in caelum <note>155</note> ad caritatem perficien dam secutus. Is erat Petrus Martinius, de quo Tirone mentio est vltimo annali primae partis Historiarum Societatis: oriundus ex oppido Ribafrecha dioe ceseos Calagurritanae. Acri pollens ingenio, rebusque Philosophicis bene cultus: ad haec optimam pietatis in dolem nactus valde meditationibus delectabatur, per quas ad Dei cognitionem ex consideratione rerum naturalium ascen deret, cum coepit ad Societatem interiore instinctu impelli Raro alius grauiorem in tali deliberatione luctatum su stinuit. Sic persuasum habebat: Societatem sibi pro gehenna fore: tantus erat refugientis ingenij horror. Ex altera parte adeo manifestis in cita batur vocantis Dei documentis, vt tandem ita secum decreuerit, satius esse gehennam illam subire, quam contuma cem se Deo declarare. Hanc animi in ductionem cum attulisset, mirum quantum opinione sua falsum se deprehendit. Profitebatur postea daemonem, cuius tam proiecta audacia est, nunquam tamen tantum contra se ausurum, vt constantiam suam in suscepta Religi one tentaret. Quin etiam, si Deus optionem sibi liberam daret fingen di cogitatione locum ex animi sui sententia, in quo mortalem vitam degeret, eumque ex vniuersa rerum natura siue in terra, siue in caelo deligendi, ne punctum quidem temporis alibi, quam in Societate futurum. Debent ei multum Lucroniensis Collegij primordia, quae et operae se dulitate, et praeclaris exemplis, atque etiam, patrimonij sui parte, denique pretiosa morte posuit, constabiliuit, ornauit. <note>156 Thomas Ianguas.</note> Pater Thomas Ianguas Lucro niensis erat satis opulenta domo, recens creatus sa cerdos. Iu uerat et ipse Collegium ex patrimonio suo tribus prope millibus aure orum num mûm. Salmanticae receptus annos sex in Societate vix erat obedienter <note>157 Michael Montielu???</note> ac pie. Montielo pagus nomine Lobus quatuor Lucronio lencis patria erat. Primus in Societatem Lucronij nomen dedit iam sacerdos, in qua quatuor pene annos vixit obedientia mire simplici promptaque, nec aegrius quidquam <note>Ioannes Scuderus.</note> ferens, quam quod seuerius non acciperetur. Scuderus aetate iam matura manuum labore, ac religiosa in dustria egregie partes im plebat suas, probatissimus Collegio, et ciuitati. His raptis tantum fratres duo reliqui fuere, Franciscus Pennaserrada, et Ioannes Sancius Patris Martinij sororis filius; quorum tamen illum bis, hunc semel pestilentia tetigit. Ac demum Francisco ad vastitatem Patribus nuncian dam profecto, eo processit misera ciuitatis strages, vt iam in Canonicum Medranum tota animorum, et in Ioannem Sancium tota iuuan dorum corporum reciderit cura, inter assi dua vitae discrimina, et immensas aerumnas. Ita Lucroniense Collegium non pestilentiae magis in cendium ab sumpsit, quam prope totum caritatis flamma gratum Deo sacrificium fecit.</p>
<p><note>158 Caesaraugustae pestilentes adiuti.</note> Casaraugustae numerosius Collegium erat: quare placuit Prouin ciali Cordesio Rectorem Alfonsum Romanum ad loca integra cum sex alijs sacerdotibus, duobusque laicis migrare; octo autem partim sacerdotes, partim laicos sub sidio aegris relinqui. In delectu eorum, qui mansuri in vrbe erant, haud exiguum certamen fuit; cum quisque sibi eam sortem optaret flagitaretque. Incensi deinde ernditique Rectoris adhortationibus, et collationibus mutuis, qui delecti fuerant, magno animo et alacritate vitam suam saluti publicae consecrarunt. Assidui in templo, vt confluentes, qui multi erant, exciperent: ex pediti ac celeres ad accurrendum, quocun que vsus vocaret (et cum medico pio conuenerant, vt sicubi necessitatem offenderet, in dicaret.) In quibusdam etiam paroecijs vel morte, vel fuga Curionum vacuis, expleuere Pastorum vices. Res tam rari erat exempli, tamque populo grata, eademque necessaria, vt cum quempiam ex eo manipulo, per vias huc illucque festinantem, quo caritas ducebat, cernerent, faustis sine fine precationibus proseque rentur. Sed hîc quoque fidelium seruorum labores caelesti Domino <note>159 Mortui in pestilentium obsequio Caesaraugusta, Iacobus Torrecilla,</note> placuit praesenti mercede remunerari. Sex igitur ex octo sublati sunt, aequo numero sacerdo tes ac laici, cum virtutum quisque in signium viuens ac moriens documenta praebuisset. Primus omnium decessit lacobus Torrecilla Patris Petri Torrecillae frater necdum expleto tirocinio, insigni homo simplicitate, submissione, caritate; obedientia vero tanta, vt, cum mali vis vsumei mentis ademisset, et interdum lectulo exurgeret, in terrogatus, quid ita surgeret? responderet, Quia sancta obedientia iussit. Adeo parendi studium cogitationi fixum in haeserat. Hic tamen, quia sub pestilentiae exortum cecidit, an ex pestilentium obsequio causam traxerit moriendi, non
<pb id='s331' n='331'/>
constat: litteraeque euis temporis haud obscuce <note>160 Antonius Assentius, Iacobus Diazius,</note> negant. De caeteris nihil dubij est. Hi fuere Antonius Assentius item Tiro, sed veterana virtute caeloque matura, et Iacobus Diazius natione Lusitanus; et ipse ad opera manuum impiger, ad Religionis munia feruidus. Sacerdotes vero Ioannes <note>Ioannes Fernandius,</note> Fernandius, qui iam sacerdos, et magno natu cum tribus ante annis in vineam Domini venisset, ita operam intenderat, tanquam supremae horae angustias diei laxitati contentione ad aequaturus. <note>161 Ioannes Paubus Moxica,</note> Dein Ioannes Paulus Moxica, qui et Tironibus Magister praefuerat, et Collegij tum erat Minister, ingenio lenis et placidus: ea morum et oris modestia, quae pietatem intuentibus <note>162 Alfonsus Lozanus.</note> quamdam ingeneraret. Denique Alfonsus Lozanus vetustus sacrae palaestrae annorum sexdecim, nobilisque athleta: olimque Valentiae in eadem pestilentium cura exercitus. Valentiae item Vicarius Rectoris, et Nouitiorum institutor Caesaraugustae fuerat: clarum industriae, nec minus virtutis, quocunque loco egerat, voce, aure, manu adeptus nomen, Gandiaeque maxime: vbi inter caetera ferunt feminam sex iam menses e febribus et doloribus acerrimis decumbentem, cum peracto coram ea Sacro, Christi corpore impertisset, postridie, Lozani, vt omnes opinabantur, meritis, desiisse decumbere. Nunc maxime instabat, vt ad Indias mitteretur, cum domi, quod longo petebat cursu, reperit, vt pro fratribus animam daret. Omnes rite procurati diuinis occubuere: eorumque quatuor, qui postremi cecidere, tumulo dedit Petrus Andreas tum Vicarius perpetuus maioris Ecclesiae, postea sanctae Mariae a Columna Canonicus: cui cum multum debeamus, quod cum tanto suo discrimine nostris sodalibus et Sacramenta, et sepulturam praebuit, aequum fuit et id a nobis gratae memoriae documentum reddi. Interim Socij, qui ex vrbe secesserant, multa circum oppida dispertiti lustrarunt, alij in neophytis Mauris, alij in vetetibus Christianis excolendis opportunissime desu dantes.</p>
<p><note>163 Olisipponesis Collegij incrementa.</note> In Lusitaniae domicilijs optimum vbique pretium laborum constitit. Cardinalis Henricus ab Eborensi sede ad Olisipponensem translatus (nam tametsi haud pariter locuples est, eam praeoptauit, vt quoniam administratio regia frequentius ibi tenebat, simul rem sacram commodius coram proueheret) vt qui satis Academiae Eborensis expertus erat commoda in iuuentutis institutione, et sacrorum copia ministrorum; continuo coepit agere de magno Collegio Olisippone quoque fundando, in quo protantae amplitudine vrbis ad priores sex Latinarum litterarum Magistros, quatuor ad derentur, et praeterea duo quaestiones conscientiae pertractarent. Et additi sunt hoc anno Magistri Latinitatis duo: difficultates vero officiorum Marcus Georgius sacerdotum plus trecentorum concursu explicare exorsus in templo, donec auditorium multitudinis <note>164</note> capax extrueretur. Addidit vero et negotium, et auctoritatem Patribus Cardinalis. Namque cum ex recens promulgato Concilio concionatorum et confessariorum exploranda esset facultas, non modo de Societatis hominibus iudicium omne et praesens, et in futurum Prouincialibus credidit cum in Lusitania, tum in Brasilia, et in India, quas in prouincias potestas eius, vt Legati Pontificij pertinebat: sed aliorum etiam omnium voluit cognosci probarique doctrinam a Patribus nostris. Quam onerosam, vulgoque inuidiosam prouinciam ita Deo iuuante, modestia et sapientia gerentium temperauit, non modo vt publice salutaris accideret, sed etiam Societatis nomini gratiosa. At vero Cardinalis dum omnes optime pascendi sui gregis vias experitur, iussit etiam ex tota dioecesi quinquaginta de Curionum, aut alioqui sacerdorum numero legi praestantissimae ad pastorale officium facultatis, qui, quoad egregie praeceptis informarentur, Plisippone degerent subsidiis ab ipso suppeditatis. quorum in locum, vt quisque postea in paroecias suas dimitterentur, alij deinceps, alijque succederent. Ita Collegium Olisipponense, quod Lusitanicae prouinciae semen fuerat, et ad hanc diem maiestati vrbis neque censum, neque molem parem habuerat; paulatim ad iustam quasi staturam adolescebat, ad eam denique amplitudinem, quae hac tempestate cernitur, <note>165 Olisippone floret catechesis.</note> peruenturum. Inter haec vix creditu facile est, quantum Olisippone catechesis floreret: eo tamen minus est mirum, quod grauissimi quique Patrum, et Michael ipse Turrianus catechistarum partes obibat. Diebus ante cineres puerilis catechismi potius telis, quam satellitum vi minisque, quod Principes curabant, bacchantium licentiae modus factus. Quod Regina cum animaduectisset, multo plures voluit per vias et compita spargi catechistas. Itaque alij Professotum domo, alij Collegio egressi ingentia puerorum agentes agmina, ad ea maxime intendêre gradum loca, ibique constitere, vbi plurima erat desidum, vel licenter lusitantium turba. Atque ipsamet Regina de religionis disserentes initiis, inuicemque interrogantes (iam enim Patris Ioannis Ramirij ita distinctum cum vidissent, similem fecerant Catechismum) puellas audire voluit, eoque specta culo mirifice delectata non indonatas <note>166 Almerini domicilium ponitur.</note> dimisit. Sub annum extremum aula Almerinum translata, Regina Cardinalique instantibus, vt eo se querentur Patres, quorum potissimum vtebantur industria, domus instituenda fuit: in qua Socij numero septemdecim habitarent, omnes praeter Adiutores domesticos, in aulicae pietatis cultura occupati. Ad domus ac templi appatatum Principes liberaliter contulere.</p>
<p><note>167 Ignatij Azebedij operosa caritas</note> Bracharae, et Barcellis, quod oppidum Brachara octo millibus distat, indefessa Ignatij Azebedij caritas consueto se extulit more prouentuque. Postulantibus in quadraginta ieiunij dies concionatorem Barcellensibus Ignatius eum laborem haud alteri deman dandum ratus, ipsemet continuo, et pedes accurrit. Aduenientem magna beneuolentia cines excepere; dumque certatim alij ad se inuitant, alij ad paratum deducere student hospitium, ad xenodochium ille recta diuertit: tum ad opus expedit manus. Nunquam cuiquam nec priuatim, nec publice vllo impendio grauis, nec munerum, quae multa mittebantur, quidquam recipiens, in templo assiduus vel e suggestu loquens, vel e sella audiens, identidemque ad aegrotos, vel vinctos carcere euadens; postquam
<pb id='s332' n='332'/>
alienis animis consuluerat, raptim quo Ianguidum suum sustineret corpus, emendicabat. Ter in hebdomada Barcellis dicebat, aliis diebus in circumpositos discurrebat pagos, ter interdum in die locis diuersis concionem integrans. Inde ad concordiam, ad condonandas iniurias, cum se ipse Pater ad laesorum pedes supplicem pro reis interdum abiiceret, ad pudicitiam, ad aequitatem, denique ad rectos a prauis reuocati mores tam multi, vt, quamuis vnus pro multis Ignatius esset, aduocandus tamen fuerit Brachara socius, qui absoluendis resipiscentibus ex copiosa piscium multitudine, quam Azebedij sagena concluserat, nauiculam ipse quoque iuam compleret. Ad Algarbiorum regnum duo missi Olisippone rem praeclare gesserunt non magis sermone et industria, quam modestia, et cultu paupertatis, cum non modo in xenodochio diuersarentur, sed ipsi quoque, vt de Ignatio et allis dictum est, donorum, quae mittebantur, attactu puras seruarent manus, eo hi quidem magis, quod Antistes, qui aduocarat, Hieronymus Osorius desiderari nihil sinebat.</p>
<p><note>168 Res Indica.</note> Ad Indos quatuor sacerdotes vna cum duobus laicis, terni duabus in nauibus vere abierunt: quorum Petrus Ramirius Antonio Noroniae Proregi, cum quo ibant, viro optime erga Societatem affecto, confessarius assignatus est. Goae iam ex baptismorum celebritate Ethnicorum conuersio reflorebat. Huius initio anni additum est aliud non mediocre calcar. Aduenerant paulo ante ab Sebastiano Rege ad Indos neophytos litterae plenae benignitatis. Eas litteras cum Lupo Vazio Goano Praetore, omnes circa Goam Ecclesias obiens Pater Franciscus Rodericius diebus Dominicis frequenti populo recitauit. Ea res tum per se ipsa Christianos erexit et confirmauit, tum fama late celebrata Ethnicos blande pellexit. Extremo Februario casus incidit, qui <note>169 Inconstantia rerum humanarum.</note> Goanos omnes perculit. Franciscus Cotinius Prorex repentina morte primis tenebris occidit. Diditus rumor est, sed plane mendax, ferro extinctum. Reuera, vt intimi eius familiarium contestati sunt, et, qui eius curarunt corpus, duo de Societate, sine vlla externa vi improuisum symptoma, quibus multis obnoxia est humana mortalitas, recte valentem oppressit. Eius in locum e regijs schedulis suffectus est Ioannes Mendoza. Is cum face prosecutus erat Cotinij funus: nominatusque de more est, cum iam situm esset cadauer, ram iamque terra inijcienda. Quo loco maxime patuit, quam sint mutabiles, nec magni faciendae hominum voluntates. Versa ad gratulationem, nouaque studia multitudine, ita repente e memoria excidit demortuus, vt diu, nec qui humum inijceret, nec qui respiceret eius cadauer, quisquam fuerit, donec tandem atrum quoddam et vile mancipium accedens initium fecit.</p>
<p><note>170 In Salsettis Goanis Ethnicorum motus.</note> Idem sub tempus in Salsettis non leuis e tenui ortu motus extitit. Pater Petrus Colatius, qui rem diuinam in ea regione procurabat, dum Christianos inuisit in pago, cui Curtali est nomen, ad nobilem Brachmanem grauiter decumbentem adiit, si posset ad veram vitam per ingruentem mortem compelli. Comites sequebantur officij gratia indigenae aliquot Christiani. Brachmanis domum ingressus, qui aderant Ethnicorum, ne moram hominis conuersioni offerrent, comiter iussit tantisper secedere. Hi digressi implent clamoribus pagum, vociferantes, Patrem velle per vim Brachmanem Christianum fieri, ac dicto citius pagani vniuersi conglobantur cum arcubus et sagittis: quas tamen haud ausi mittere, lapidum imbrem effundunt, adeo vt aegre in arcem euadendi Colatio et comitibus spatium fuerit, multique Christianorum, dum ad obtegendum pastorensuum intentiorem, quam ad se ipsos curam adhibent, vulnerati sint. Ethnici non eo contenti facinore, cum eodem die Christianorum e pagis ante actae turbae prorsus ignarus Curtalim vnus e regijs Praefectis forte venisset; male sibi conscij, ratique ad cognoscendum de vi accessisse, magna manu adoriuntur, et crudeliter enecant. Ad naec, vt est caeca praecepsque malitia, ipsimet nocte, quaeproxime consecuta est, fano cuidam suo subijciunt ignem, et continuo Goam aduersus Colatium querelam, quasi acceptae iniuriae deferunt. In Brachmanum terras cum globo eum Christianorum irrumpere. domos inuadere: nec solum vi pertrahere homines ad baptismum, sed etiam fanis flammas inijcere. ad vltimum etiam sumptis armis impetum in ipsos fecisse: praeterque foede sau ciatos, contrucidasse complures. Verum incidit mendacij <note>171</note> pater diabolus in foueam, quam fecit. Profecto ad rem cognoscendam Goano Quaesitore, diffidentes sibi Brachmanae direpto pago, capessunt fugam, nec vnquam, quamuis data fide, citati, credere se iudicio ausi sunt. Tum Raciolanae arcis Praefectus, et Quaesitor, peruersitate hominum plane perspecta, iussere admoueri delubris ignem, et idola comminui; quorum plurima suis ipsi manibus pari cum voluptate et ira contriuere. Neque vlla diabolo, eiusque satellitibus vis aut fraus profuit, quo minus hoc anno Colatius centum ac viginti neophytorum adiectio ne Salsettanam Ecclesiam propagaret. Post haec grauis annonae caritas saeuire Goae coepit ineunte hieme, quae in ijs regionibus Maio ferme mense obrepit. Ad eam subleuandam calamitatem cum multos Socij e domestica tenuitate pauerunt, tum re in concionibus commendata eum excitauerunt in locupletioribus ardorem, vt, praeter quamplurima, quae ipsimet distribuêre, duo prope aureorum millia diuidenda ad Collegium miserint. Iam Septembri appropinquante, quo tempore classis e Lusitania solet appellere, magna erat Proregis, qui post triennium Cotinio succederet, expectatio. Brachmanum arioli varias <note>172 Ariolorum vanitas.</note> praedictiones dissipabant in vulgus; et, quoniam eum maxime timebant, quamplurimi Constantinum Brigantium vaticinabantur venturum; fuitque qui adeo constanter quinque naues quinto Idus Septembris appulsuras, et ipsummet Constantinum asseueraret, vt caput obligaret suum, si falleret. Isque comprehensus ad euentum rei exspectandum, datus est in custodiam. Caeterum eam quoque ob rem vehementer Prorex nouus expetebatur, quod Malabares multis locis erant infesti Patribus: tum propria erat causa, vt legatio Sinica promoueretur. Quod is,
<pb id='s333' n='333'/>
qui ad breue quasi interregnum rem tum administrabat, negotium ab alio susceptum successori integrum reseruabat. Hanc igitur iuter expectationem tertio Nonas Septembris Antonius Noronia nouus Prorex quatuor nauium classe ad Goanum litus applicuit, ariolo Brachmane cunctis diuinationis suae partibus falso: cui virgis caeso, vitae gratia facta est. Nauium principi S. Antonius: caeteris S. Vincentius, Regina et Flosmaris nomina erant. Sex e Societate (vti supra indicatum <note>173 Sociorum sex in Indiam ex Europa profectio.</note> est) simul aduecti, cum Stephano Cordero, et Gomo Vazio laicis, sacerdotes quatuor, Petrus Ramirius, Petrus Parra, Petrus Mercatus, qui postea Rodericius cognomen assumpsit, et Martinus Egusquoza. Prospera admodum et salubris nauigatio fuit. Prorex toto nauigationis <note>174 Antonij Noroniae Proregis virtus.</note> cursu singulari liberalitate aegris egenisque prospiciens, resque diuinas antiquissimas habens, viri simul ac Principis exempla optimi vectoribus cunctis proposuit. Apud Ramirium quinto decimo quoque die, quod postea etiam Goae perse uerauit facere, conscientiae maculas confessione eluebat. Eidem se viginti dietum spatio exercitationibus Beati Ignatij excolendum praebuit: quas generali totius vitae confessione clausit. Goanum Collegium die vndecim millibus Virginibus sacro, qui dies Goae magnifico apparatu, et gratulatione maxima colitur, quoque instaurari litterarum studia solent, sua praesentia honestauit. <note>175 Iobelaum conuertentibus vnum Indis.</note> Patres ex Europa aduecti attulerant Iobelaeum ijs, qui Ethnicorum vni baptismum persuasissent. Quo promulgato, ingens in Christianis indigenis Lusitanisque non vnum modo, sed quamplurimos Christo adiungendi certamen accensum est. Fuere qui et debitoribus aes alie num ea causa ingens remitterent. Ita renarorum hoc anno apud Societatem Goae summa bis mille septingenti sexaginta. Haud minus in reliquis Indiae oris efficax id Iobelaei genus incitamentum fuit: <note>176 Pericula et arumnae pro Euangelio,</note> quod Petrus Vazius, et Ioannes Consaluus dum Goa Damanum perferunt, extrema inter viam omnia passi sunt. Leucas circiter quadraginta progressi in Saracenos Malabares incidunt. Lusitani, cum quibus nauigabant, impares ad pugnam viribus descen dendum in litus, et fuga consulendum saluti censuerunt. Ergo cunctis hac illacque, vt quemque metus egit, dispersis, Patres in proximae siluae latebras deferuntur. Hîc, dum abditi consident, Saracenorum iam quidem manus effugerant, sed hostes domesticos ac minus exorabiles famem sitimque inuenere. Ignari locorum, exhaustis viribus per tenebras noctis desperata prope salute, suas Deo commendabant animas, summam illam calamitatem sanctissimae eius voluntatis consideratione lenientes; cum inclinata iam nocte, in eos quaedam mancipia (Deo sane famulorum suorum memori deducente) <note>177 Dei prouidentia.</note> incidere. Ab his domum Brachmanae cuiusdam deducti, ab eo hospitaliter accepti ac recreati sunt. Atque vt prorsus admirabilem Dei consiliorum seriem animaduertas, hospes vbi sacerdotes Christianos adesse videt, narrat ad mille circiter passus quosdam iacere Christianos seruos grauiter vulneratos: ad quorum excipiendas confessiones Vazius raptim accurrit; haud obscure tot per ambages eo perductus, vt abituris e terra miseris sacerdotali claue patefaceret caelum.</p>
<p>Bazaini hoc primum anno ciuium postulatu tres Magistri prima litterarum elementa, Latinamque Grammaticam docere aggressi. Et merebatur id sane ciuitas, quam quae maxime studiosa Societatis.</p>
<p><note>178 Res Piscarisae orae.</note> Christiani orae Piscariae magnam partem ex Manaria insula ad continentem rediere. Non est admodum salubre Manariae caelum. Itaque desaeuientes hoc anno, qui superiore grassari coeperant, morbi, cum neminem prope reliquissent intactum, Christianorum ad quatuor millia sustulere. Inde omnes summo perculsi metu, assiduis precibus antiquas postulare sedes. Georgius Temudius Cocinensis Episcopus, cuius in dioecesi sunt, facile permisit, ac Regis Bisnagae administri hoc quidem initio haud inhumane tractarunt. Duorum pagorum incolae in Manaria, se Lusitani in arce substitere: eorumque curae P. Hieronymus Vazius. Ethnicorum ibi ad sexcentos ab impietate hic annus ab duxit. Verum praecipuus labor Henrici ac Sociorum in subleuanda aegrorum calamitate versatus est. Nam, vt est ferme inops gens, et repositum nihil habent, eoque tantum, quod in dies quaerunt, necessitatem propulsant, vbi valetudinem perdunt, fundos vna suos, atque adeo penu omne amittunt. Quocirca Sociorum caritas, asperitate temporum stimulante peropportuna aeque animis atque corporibus non Christianorum tantum, sed etiam Ethnicorum remedia conquisiuit. Atque Ethnicis eo etiam necessarium magis alienum auxilium erat, quo miserabilius iacebant, omnino derelicti ab suis; vt quibus pietatis Christianae ignota officia, et naturalis quoque caritas segnis est. At vero Sociorum meritis deliniti complures facile persuaderi sibi etiam passi sunt vt salutis vnda perluerentur. Felices profecto a quibus beneficiorum ea merces expetebatur, accipere <note>Hom. 2. in epist. ad Ephesi</note> vt maiora vellent. Ita Deus ex nobis, vt ait S. Chrysostomus, nostram salutem emit. Sed bellus quemdam casus subegit. In praetereuntem vna e crucibus statutis in publico ventis imbribusque labefactata forte incidit, et vulnus inflixit: ille diuinitus ea plaga admonitum se, vt fieret Christianus, interpretans, continuo vouit, si conualesceret, laturum cereum ad aedem sacram, et baptisma subiturum. Quod vtrumque mox voti damnatus cum fide praestitit.</p>
<p><note>179 Res Moliscenses.</note> In Molucis prospere fides, praeterquam in Amboino, progressa hoc quoque anno est, se ad Tidorensis conuesionem regni porta ingens est patefacta. Praeter Andream, quem dixi superiore anno ad Christi transisse militiam, sex eius regni Proceres altera quadragenarij ieiunij Dominica, Ternate Patres celeberrimo baptismo initiarunt. De sancto horum consilio cum fama Tidore increbuisset, duo Principes, qui pro Rege vix decimum septimum agente annum res administrabant, Ternatem aduolarunt, si quo modo demouere de sententia eos possent. Verum hos quoque Patres caritate summa solertiaque aggressi, perpulere, vt faterentur sex Procerum consilium imitatione dignum, seque ipsos vna cum populo Tidorensi, cum quosdam regni fluctus composuissent, caelesti lauacro capita subdituros. Nec multo post duo Regis fratres natu
<pb id='s334' n='334'/>
minores baptizati sunt. Haec cernens Ternatinus Rex Mahometanae sectae dilatandae ad insaniam cupidus, idemque artifex simulandi perdoctus, satis intelligens imminui sibi hoc magis opes, quo plures circa Regulorum ad Christum accederent, eoque magis Lusitani Praetoris gratiam sibi necessariam; inuisentem Patrem Mascareniam insolita humanitate ex cepit, eidemque, vt postulabat, promulgandi suis popularibus Euangelium ea verborum liberalitate copiam fecit, vt se vna cum filijs e magis assiduis studiosisque auditoribus fore venditaret. Cum interim, et quae alibi, et quae praecipue in Amboino Christiani perpetiebantur, eius clanculum fraude et opibus, eiusque fratris Cigilguzaratae fierent. Sed Cigilguzarata, regni fraterni administer atrox et impotens apertius se infestum praebebat. Cuius filius olim Christianus Franciscus nomine Goam hoc <note>180</note> anno est missus. Prancudus in excolendis Mauricis, vnde praeter caeteras aerumnas, graues semper reuehebat morbos, egregie laborans, in eam maxime rem incubuit, vt Christiani matrimonij sanctitate neophytos iungeret. Quippe soliti ante, quandocunque libitum esset, emittere domo vxores, et alias ducere, horrebant insolubilem Euangelicarum nuptiarum nexum. Diuersum in hoc genere vitium inter Amboinios inualuerat. Non solum ex contagione Mahometana plures singuli vxores ducebant, sed etiam veteri gentis more ex parentibus, quas quisque cuperet, virgines emebat pretio: vnde illud fiebat, vt locupletibus plurimas et lectissimas coementibus, tenuioribus vel nullae suppeterent, vel quas prorsus nollent. Ad id extirpandum flagitium incumbentibus Patribus, quanquam summa vi potentiores obsisterent, continuo coepit inter populum eo etiam ex capite Christians religionis micare decus, et praestantia celebrari, quod omnibus honestarum nuptiarum praeberet copiam. Mira porro, et cum priscorum Christianis saeculorum conferenda constantia in Amboinijs, et alias ante, et hoc extremo, atque insequenti anno apparuit, suprema omnia Mahometanorum immanitate perpessis, quemadmodum anno proximofusius, si Deo cordi erit, exponam.</p>
<p><note>181 Sinicae legationis progressio.</note> Sinica interim legatio lente, nec magna cum exitus spe processit, praesertim quod nulla ob eam, quam dixi, causam auxilia Goa missa sunt. Iamque pro deplorata pene res habebatur, cum insperata opportunitas, et Iacobi Pereriae cura de integro excitauit. Bellum paulo ante cum Iaponibus, qui ad praedas abigendas maritimam Cantoniae percurrebant oram, Sinae gesserant. Perpetrato bello ad duo militum millia, quibus ob suspectum ducem stipendium non fuerat persolutum, in Cantoniae suburbia haud dubitarunt impetum facere: eaque Mandarinis inspectantibus, nec prohibere valentibus, quippe quibus nullae erant in promptu copiae, cunctaque gens inermis imbellisque, diripuere. Inde ad piraticam versi, nouem optime instructis Iuncis, portu ad receptaculum occupato, in eoque veteri vrbe, quam Tocanum vocant, communita, haud longius quam diei vnius iter ab Cantonia sita, terra marique assidue infesti, Cantonios <note>182</note> in angustias summas redegerant. Nobile illud emporium ab mercatoribus metu alio auersis, et ab incolis ora maritima deserebatur. Et erat sane nonnulla praedonum vis, sed pro reliquae gentis ignauia vsque eo formidanda. Quare Iacobus Pereria facile eos a viris deleri posse intelligens, hanc ob stringendi Lusitanis Mandarinos, introducendaeque legationis occasionem ratus, clanculum Thomam libertum suum, quo vtebatur interprete, Cantoniam mittit, qui Ciumbo (id est nomen imperatoris suprema cum potestare rem militarem pro Rege administrantis) Lusitanorum ad coercendos praedones operam deferat. Ciumbus vsurum se tam prompta liberalitate respondit. Quod Thomas Amacaum reuersus haud arcanum habuit. Ioannes Pereria, penes quem erat tunc Praefectura, aegre tulit tantam rem priuato consilio attentatam. Quanquam nemo erat, qui crederet fore. vt solita prae se gentes omnes despicere Sinarum natio ad peregrinorum descendere auxilium, suarumque infirmitatemvirium palam omnibus facere animum induceret. At enim siue necessitate compulsi; siue, vt alieno periculo suum propulsarent, haud multo post Ciumbi nomine Mandarinus e primis postulans opem Amacaum venit. Tum coacto concilio Lusitanorum praecipui ad vnum censuere omnes nulla ratione cunctandum. Nam aequum videbatur ijs auxilio esse, quorum essent in patria, nec parum Lusitanis quoque ipsis infesti damnosique piratae erant. Praeterea plurimum id ad amicitiam arctius coniungendam, et conciliandam nomini Lusitano auctoritatem valebat: aditumque eo beneficio legationi atque Euangelio pandi posse spes erat. Ludouico Mello duce trecenti iuere Lusitani optime ad pugnandum, et ab animis, <note>183</note> et ab armis instructi. In Sinarum nauigijs, in quae suas Lusitani bombardas imposuerant, duas distributi in partesibant: alteram Mellus, quem dixi, alteram Iacobus Pereria ducebat. Sic enim Ciumbo visum est, vt pars piratas inuaderet, pars occupato freti ostio intercluderet fugam. Suis quique militabant sumptibus: et quoniam Dei praecipue tractabant causam, expiatis per confessionem animis, caelestique pane confirmatis, pleni fiducia, bonaque spe contendebant. Existimabat Ciumbus difficilem fore pugnam, aut certe diuturnam. Piratae, vt procul videre Sinarum Iuncos, homines quoque Sinas rati, obuiam raprim occurrunt. Sed vbi Lusitana clare conspecta signa, Lusitanorum auditi bombardarum fragores, et Mellus inuehe batur infestus; veluti stupore correpti, abiectis armis, magna pars in mare delapsi sine vlla prorsus iactura nostrorum semihorae spatio in potestatem prope cuncti venere. Ciumbus prae admiratione dixisse fertur felicem enimvero eum Regem, cui tale hominum genus pareret: dignumque qui toti praeesset orbi terrarum. Praeclaram hanc victoriae gloriam parum abfuit <note>184</note> quin inconsiderata quorumdam auaritia corrumperet, captos praedonum Iuncos tradere postulanti Ciumbo cunctantium. Quam rem et Mellus, et praecipue Iacobus Pereria euertêre. Is ad amoliendam auaritiae suspicionem Ciumbum alloquens, non statim redditos dixit Iuncos, quod qui ceperant, pro eximia Lusitanorum militum erga duces obseruantia, nihil, nisi explorata eorum
<pb id='s335' n='335'/>
voluntate faciunt. Ad quae haud minus ingeniose et callide respondisse Ciumbus fertur: Atque ego idcirco postulaui, sciens me paulo post rogatum iri a vobis, vt reciperem. Idem dicitur, cum iussit Lusitanorum classem diuidi, praeterquam quod id ratio postularet belli, dixisse ea re cognitum iri Lusitanorum mores, quam ingenio simplici ac bono essent, quamque fiderent Sinarum genti. Pereria mire in huius hominis aninium se iusinuauit. Vtque calentem recentis beneficij contemplatione comperit, vrsit, vt legationis negotium pro suo susciperet: quod cum se facturum prolixe pollicitus esset, simul Patri Emmanueli Texeriae Cantoniam adeundi, vt ipse coram rem promoueret, potestatem fecit.</p>
<p><note>185 Res Iaponicae.</note> Dum igitur Siuarum regni circumseptus vndique tentatur aditus, in Iaponia Cosmus Turrianus Vocoxiura profugus, Tacaxim regni Bungensis oppidum, quemadmodum anno priore commemoratum est, petijt, vt inde neophytorum animos epistolis inter eos terrores et discrimina confirmans, rei totius exitum expectaret. Damianum, et Augustinum Iaponios exordio anni auxilio Villelae Meacum misit, et ad Regem Bungi Almeidam, vt ad Praefectum Tacaxiauum <note>186 Regis Bungensis studium ergares Christianas.</note> commendatitias impetraret litteras. Rex erat ea tempestate in vrbe Vosuqui; cuius cum alias saepe, tum hoc maxime tempore mirum erga Christianas res studium apparuit. Laetatus Cosmum in suis versari finibus, non solum protinus Almeidae ad Praefectum epistolam dedit, imperans vt Cosmo aream ad templum, aedesque ad habitandum daret, fierique Christianos, quicunque vellent, permitteret: verum paulo post alias litteras ad cunctos regni sui Proceres, Patrem Cosmum, remque Christianam impense commendans, adiecit. iterumque post duos menses cognito in suis popularibus haud multum profici, duas edidit tabulas, quarum alteram Cosmus apud se haberet, alteram vnus e Socijs, qui in pago septem ab Tacaxi leucis (Cauaxirim nun cupant) versaretur; easque tabulas egregie ornatas, auroque distinctas vltro ad Cosmum transmisit. <note>187</note> Tria ijs edicebat: Primum, licere in suo regno quibusuis fieri Christianos. Dein de poenae propositae erant, qui quacunque ratione caelestis doctrinae praecones impedisser laesissetue. Postremo declarabat valdê sibi placere, non in praesens dumtaxat, sed in omne posterum tempus tota sua ditione Euangelium promulgari. Neque tabulis modo, quam esset erga disciplinam Christianam affectus, sed eoram etiam verbis expressit. Etenim cum Bonziorum quidam ex Omuranis Arimanisque tumultibus audaciam nacti, ausi essent petere, vt ipse quoque nostros homines e sui regni finibus amandaret; quippe qui deos Iaponios contumeliose proscunderent, hominum vorarent corpora; et, quocunque accederent, vastitatem exitiumque inueherent; respondisse sic <note>188</note> fertur: Annus circiter quartus decimus agitur, cum id hominum genus magno vtique meo bono delatum est in haec loca. Tribus ante praeeram regnis, nunc quinque possideo: pecuniae ante laborabam inopia, nunc Iaponiae Reges omnes diuitijs supero; vnde ad populares quoque meos vtilitas pertinet: cum antea filium suscepissem nullum, iam virili stirpe magna mea voluptate auctus sum. Denique omnia mihi ex eorum hospitio prospera accidêre. Commemorate vos, si porestis, religionis vestrae defensio ecquid vnquam mihi crearit commoditatis? Proinde cauete in posterum hunc ad me sermonem. Hoc graui serioque responso Bonzij, et studiosi eorum <note>189 Odoardi Siluae obitus.</note> fracti abiectique cessere. Tabulis regijs ad Cosmum perlatis, Cauaxirim Odoardum Siluam cum eatum alteris destinauit. Is, dum incensus pierate, immemor cibi potusque ad Euangelium dies ac noctes praedicandum incumbit, grauem morbum e labore contraxit. Ad eum curandum e Bungo Almeida ingenti labore Cosmi iussu contendit. Reperit hominem diu inorum quidem solatiorum copia abundantem, caeterum humanis omnibus leuaminibus destitutum: ac vires ita erant exhaustae, ita vigor succusque omnis absumptus macie, vt quae Almeida medicamenta attulerat, nihil prodessent. Cupiebat bonus frater, antequam emigraret, Patrem Cosmum videre, cum alioqui sibi carissimum, tum etiam, vt apud sacerdotem rationes animae suae componeret, eumque in supremo spiritu adiutorem haberet. Ita annuente Cosmo, Tacaxim naui transuehitur. Decem superuixit dies. Sumpto bis eo spatio aeternitatis pignore laetus abijt, praeclaro Socijs relicto cum virtutum caeterarum documento, tum vero Christianae humilitatis <note>190</note> atque patientiae. Multas et maximas sui praesertim aduentus initio difficultates exhauserat. Vir erat in diuexando suo corpore implacabilis, in studio religionis propagandae indefessus et inexplebilis. Itaque praeter caeteros labores non Iaponicas modo litteras, verum etiam Sinenses multo impeditiores didicerat: artemque Iaponicae linguae grammaticam, et copiosa lexica primus ipse confecit. Post haec Cosmus accersitu Regis Arimani volente Bungensi, quem consulendum prius putauit, Cocinocum abijt. Ibi Rex aream domui temploque donauit. Incolae prope omnes erant Christiani. Id miraculo simile visum est Cosmo, eum nouellum coetum, qui non nisi spatio trimestri conuersus ad fidem et eruditus fuerat, nullis hostium minis de suscepta religione potuisse detrudi. At in Firandensibus Antonij insulis florere prorsus et regnare videbatur <note>191 Firandensium Christianorum pietas.</note> pietas. Eos Christianos P. Ludouicus Froes, et Ioannes Fernandius excoluere hoc anno. Quorum cum ad caetera pia studia, tum praesertim ad se diuerberandos feruore perspecto quidam Lusitani nobiles scripsere plane videri sibi in ijs insulis sedem sancti Spiritus esse. Firandi tamen magnum factum est damnum, quod exorto incendio cum magna oppidi parte etiam pretiosae vestes, quas ex India ad sacrorum vsum Ludouicus Froes aduexerat, vnaque etiam praeclara S. Thomea volumina conflagrarunt. Attamen tot inter tristia aliquid etiam Christianis laetum euenit. Firugadaquensis coenobiarcha Bonzius <note>192 Bonzius Christianorum hostis exilio mulctatur.</note> in regno Firandensi eo loco, quo inter Christianos Archiepiscopus, acertimus Christianorum hostis; cuius inprimis operâ olim eiectus Villela fuerat, et fractae cruces, eo demum prouectus est audaciae, vt, cum petijsset ab Antonio nescio quid agri in vsum fanorum, isque negasset; illico
<pb id='s336' n='336'/>
in eius quosdam pagos faces immitti iusserit: planeque nonnullas agricolarum villas exusserit. Hac re Antonius, qui cum Rege militabat, cognita, Iam vero intoleranda est, inquit, Bonzij huius audacia, quam nisi ipse comprimas, egomet meis consulere rebus cogor. Tum Rex, cui plurimus in re militari vsus Antonij erat, quid irrogandum supplicii censeat, percunctatur. Ille memor praecipue Bonzij eius operâ eiectos Firando Patres, postulandum putauit, vt ex omni Firandensi ditione, sub lata omni vnquam remeandi spe, eius facultatibus in alios distributis exterminaretur. Quod cum factum esset, par Bonzios <note>193 Restituitur Ecclesia Firandensis.</note> aegritudo, et Christianos laetitia cepit. Addita est tandem ad cumulum etiam templi restauratio. Rex (vt saepe demonstratum est) cum a ritibus. Christianis animo abhorreret, lucri tamen ardebat cupidine. Hoc eius morbo ad multarum salutem animarum vti studebant Patres: ideo Lusitanos precabantur nauarchos, vt religioni Deoque id obsequij, et mercium suatum quasi decimam darent. Iniussu suo Firandensem portum ne adirent. Huiusmodi precibus factum est, vt nauigia duo duas a Firando leucas consisterent: ac Rege precante, vt ad portum applicarent, id se negarent omnino facturos, nisi iuberent Patres. Tum Rex virum nobilem ad Patrem Ludouicum allegat excusans belli occupationes, quod eum non ante salutari iusserit; rogansque, vt permittat in portum inuehi naues: se statim cum nauarchis de eo Firandum reducendo acturum. Cumque Ludouicus (quod ita Lusitani volebant) placere sibi eos Firandum appellere respondisset, exinde Rex promissa, nouas quotidie serens moras, callide eludebat: cum peropportune oneraria, cui nomen Sancta crux, procul apparet. In eius occursum protinus Froes egressus Cosmi Turriani nomine, Regisque Bungensis Petrum Almeidam nauarchum plurimum orat, ne inuehi Firandum velit. Nauarchus pro insigni erga diuinas res et Societatem studio, inhibito statim cursu, quocunque Ludouicus diceret, iturum recepit. Nequaquam eadem mercatorum pietas omnium fuit. Longiorem multi perosi circuitionem, nec quas Ludouicus afferebat causas pro magnis ducentes, scaphis res suas in Firandensem portum exposuerunt: haud sane cum eo, quod promittebant sibi, compendio. Latrones paulopost impetu in eorum diuersoria facto, iniectisque facibus non exiguam partem mercium vel corrupêre flammis, vel inter incendij tumultum surripuere. At nauarchus Almeida non lente, et per anfractus, vt simulatio interluceret: sed diserte affirmateque denunciari Regi iussit, priusquam Pater Ludouicus Firandi esset, nunquam speraret portum se eum intraturum. Rex vbi agiserio vidit, potestatem Ludouico, cum primum <note>194</note> luberet, redeundi facit. Tum Lusitani neophytique Firandenses censuere, quemadmodum Villela expulsus cum ignominia fuerat, ita reditum Ludouici apparatu et gratulatione publica celebrandum. Die igitur S. Bartholomaeo Apostolo sacro plorantibus prae laetitia, et extollentibus ad caelum manus Christianis, festo personantibus strepitu bombardarum litoribus, Ludouicus Froes, et Ioannes Fernandius exscendêre ad Firandi litus. Inde cum nauarchis, magnoque praeterea comitatu adeunt Regem gratias acturi. Accepti sub frigide. Accepere, quod datum est. Inde Antonio, eiusque matre salutatis, ad instaurationem templi adijciunt animum. Ex onerarijs Lusitanorum tribus pecunia in aedificationem corrogata, opus celeriter ad culmen perductum est: et a S. Mariae conceptione, quo primum die facta in eo facta, nuncupatum: quanquam lingua gentis, quo Ethnicis verior excitaretur opinio, Tenmongi, idest, porta caeli, dictum est nomen. Nec solum onerariae Sanctae crucis aduentus ad Ecclesiae Firandensis instaurationem per sese vtilis fuit, verum etiam quod tres e Societate sacerdotes Melchiorem Ficeredium, <note>195 Tres Patres Iapenicis accessere.</note> Ioannem Capralem, et Balthasarem Acostam, tempestiuum plane subsidium aduexit. Melchior cum mandatis ac litteris, quas afferebat ex India, ad Cosmum profectus est: Capralis, et Fernandius iussi Firandi subsistere: Ludouicum, et Balthasarem ad se Cosmus accersiit, vt hunc in Bungum, illum in Meacum mitteret. Nec multo post Ludouicus vna cum Almeida, vt is Meacensium rerum statu cognito, cuncta explicatius, quam perlitteras fit, Cosmo renunciaret, se dedit in viam. Villela interim Damiani Augustinique opportuno auctus auxilio in circumiectis vrbi Meacensi oppidis vehementer <note>196 Imorensis Ecclesiae primitia.</note> Christianum populum amplificauit. Misso Imorim vno e Socijs exploratum, esset ne ibi Euangelio locus, ingenti auiditate audiri salutis doctrina coepta est: ac ferme e nobilibus amplius septuaginta primum, dein alterum tantum veritati cessere; laetisque harum rerum nuncijs excitus Villela Imorim abit: multos sacro abluit fonte, sacellumque concinnat. Inde ab Imorensi arce leucas circiter quatuordecim Nondam profectus multos ibi quoque baptismate initiauit. Sed quoniam totius Iaponiae princeps Meacum est, dimissis Naram, aliaque circa in oppida Socijs, ad obtinendam arcem, ex qua in alia quoque loca rebus diuinis deriuabatur auctoritas, Meacum retulit sese.</p>
<p><note>197 Res Brasilica.</note> Iam coeperat in Brasilia florere Christiana fides, praecipue circa vrbem S. Saluatoris, quo in tractu vndecim numerabantur populi; et plerique in ijs sacro flumine expiati erant. Nonnullis quoque per singulos annos aduectis ex Europa Socijs, aliqua erat maior copia operarum, quoque plures comparari in dies possent, hoc ipso anno Lusitanus Rex Collegio S. Saluatoris luculentum censum attribuit, vt Socijs vel sexaginta <note>198 Laboriosa Brasilorum eruditio.</note> alendis sufficeret. Verum nihil incertius spe apud Brasilos proficiendi; nihil laboriosius eorum cultura. Neophytorum quam plurimos cum priore anno pestilentia abstulisset, subsecuta, vt fere fit, fames, quod non licuerat mature alimenta colligere, hoc anno reliquias absumpsit. Ita viciniores vrbis pagi incolis partim se vltro ven dentibus, partim suas operas vrbanis locantibus, plane vastati. Nec defuêre ex Europaeis, qui calamitate inopis populi ad auaritiam abusi multis inijcerent manus, vel ab iniuste vendentibus inique coemerent. Vnde in tribus ab vrbe remotioribus pagis, inani ab Europaeis belli rumore ac metu exorto, quasi ad abducen dos in seruitutem
<pb id='s337' n='337'/>
venturis, eamque vanam auram iritantibus e gente maleficis, adijcientibusque idcirco mori, quod letifer esset Ecclesiarum ingressus; leuissima gens facile inducta desertis pagis, ad agros siluasque, quo quemque libido rapuit, aut casus vertit, refugit. Ingens hîc Patribus, et praecipue Ludouico Granae Prouinciali primum dolor, quod diuturnorum laborum fructus in ipsa maturitate euanescens, cultorum eluderet vota: deinde labor in persequendis profugis reuocandisque, et explorando quinam e dilapsis superstites essent, vt quibus coniuges perijssent, nouis copulari nuptijs possent. Haud minus cum Europaeis negotium erat, vt vellent sordidissimi quaestus fugacem vsuram animarum, et suarum, et gentis saluti aeternae posthabere, quando cum immenso rei Christianae impedimento per ipsos fieret, vt iam Brasili prae metu odioque alienigenarum nequaquam auderent se vitae communi <note>199</note> pagisque committere. Caeterum et Sebastiani Regis, et Mendi Sa in Brasilia Praetoris eximia liberalitate Societatis res paulatim statuebantur, praesertim in vrbe S. Saluatoris: cuius Collegio, quod iam decem sacerdotes, quindecim incolebant laici, certum vectigal hoc anno, vti modo dictum est, addixere. Hîc et Pernambuci coepta aedificatio procedebat. Apud Illheos quoque templum domusque oppidanorum liberalitate sedulo extruebatur. Ibi tres sacerdotes commorabantur praeclaro cum fructu. In oppido quoque S. Spiritus ac Piratiningae aliqua erat Religiosi coetus forma. Alibi tanquam in statione singuli fere cum socio biniue sacerdotes domicilia habebant.</p>
<p><note>200 Generalis Lainij excessus e vita.</note> Talia gerebat, talibus vbique gentium Societas incrementis adolescebat, cum Lainius eam terrae subductus orbam reliquit, maiore vi, nulloque suo negotio iam protecturus e caelo. Post reditum e Tridentino Concilio varia vsus valetudine, nec semel ad vltimum adductus discrimen, cum persacrum Domini Aduentum meliuscule haberet, Doctoris Euangelici munus repetijt: idque solita cum approbatione et vtilitate obiens, enitebatur virium deficientium infirmitatem sustinere magnitudine animi; vt mors non in lecto iacentem, sed certantem in acie inueniret. Fuit tamen in Assistentium potestate, suggestuque post concionem tertiam, vti illi iussere, abstinuit. Kalendis Ianuarijs, qui dies Societati praecipue ob sanctissimum Iesu nomen honoratus et sacer est, ad solatium commune fratrum in coenaculo est pransus: ex eoque die aggrauatus <note>201</note> est morbus. Affixus iam lecto ita caeli ardebat cupidine, de seque summisse opinabatur, vt audiens quam multa pro sua valetudine a domesticis et externis Sacra, preces, et pia opera Deo offerrentur, prope conquereretur, quod tanto studio diutius trahere vitam hominem nihili et inutilem vellent; cum re vera, quamdiu spiritum duxit, vel sola eius auctoritas omni hominum generi opportunitates permagnas afferret. Nec sibi ille vnquam pepercit. Postridie Idus Ianuatias Thusciae prouinciae Christophorum Rodericium praefecit, Franciae Oliuerium Manaraeum, prorogata eidem commissarij potestate in Aquitaniam. Decimo septimo Kal. Februarij sacrosanctum Domini corpus in viaticum sibi vt praeberetur, precatus, id e templo, quamuis liceret in eius quoque cubiculo Sacrum fieri, optauit afferri, <note>202</note> vt nulla se re non infimis exaequaret. Eo summa cum pietate suscepto, misit, qui benedictionem, ac plenam sibi a Pontifice Indulgentiam precarentur: eique Societatem, cuius pro sua benignitate vltro patrocinium sumpserat, plurimum commendarent. Quibus postulatis clementissime Christi Vicarius satisfecit. Tum Pater postero die supremae Vnctionis, quod reliquum erat, beneficio impetrato (quod inter opus singulari pietate ad singula sacerdotis inungentis se dicta respondit) auide abeundi iam signum expectans, reliquum diei vsque ad sextam noctis horam exegit in pijs colloquijs, ac precationibus tempori accommodatis. Ea nocte Assistentibus vna cunctis orantibus, vt ipis vniuersaeque Societati bene precaretur, oculis ad caelum manibusque sublatis ingenti cum animi sensu benedixit, rogans vt Deus ipse e caelo benediceret, suaque dona Societati suae, et genus omne sanctitatis multiplicaret. Dein oratione ad Patres conuersa, Vobis quoque, inquit, Societatem commendo, illudque in primis, vt ambitioni aditum omnem intercludatis: consensionem animorum intervos omni studio conseruetis, omninoque eos affectus, quibus diuersarum nationum mortales inuicem <note>203</note> dissident, extirpetis. Post haec rogatus, vt Vicarium loco suo nominaret, siue humilitatis, siue imitandi lgnatij, siue qua alia causa, noluit. Post sex horas noctis cum paulum sopori cessisset, ingens grauedinis copia superfusa sensus ei cunctos pene oppressit: ad eumque modum aegro trahens spiritum quatuor et quadraginta horas, Socijs indidem domo, atque e Collegio visentibus, et flexis iuxta lectum genibus pro eo assidue per vices Deum precantibus, spectaculum triste iacuit; deque humana fragilitate ac miseria non minus eo habitu, quam olim sermone efficax concionator. Consolationem tamen inde Socij capiebant, quod sperabant id Deum permittere, vt gratissima sibi illa anima, siquid ex mortali imbecillitate labis adhaeserat, eo cruciatu purgata protinus ad beatum eius conspectum euolaret. Tandem decimo quarto Kal. Februarias altera noctis hora expirauit, vir de Christiana Republica optime meritus, recteque factis onustus, tertium et quinquagesimum aetatis annum agens. Proxima die ad latus sinistrum arae maximae: cum ad dexterum B. Ignatiusia ceret, sepultus est cum publico Vrbistotius luctu: plurimisque deosculari, <note>204 Sensus Remanae aulae ex Lainij morte.</note> rosarijs contingere, et quippiam eius reliquiarum habere certantibus. Cardinalis Alexandrinus, qui mox Pontifex, Pius V. vocatus est, dixisse fertur, Rempublicam Christianam eius morte vnum e maxime praestantibus sui propugnatoribus amisisse. Alius e grauissimis Cardinalibus affirmau???t se, cum fere quinquaginta annis Romae fuisset, nullius obitum vidisse nec maiori, nec pari doloris sensu acceptum, praesertim ab sacro Collegio Cardinalium, Summoque Pontifice: qui quidem commendauerat Patribus, vt eius valetudinem curarent diligenter, quod necessaria <note>205 Putatur praesensisse finem suum.</note> sanctae Ecclesiae bono esset. Praesensisse Lainium obitus sui diem Pater Franciscus Borgia
<pb id='s338' n='338'/>
credidit: qui ad Patrem Salmeronem haec scribit: Noster optimus Pater ab miseranda hac vita ad aeternam migrauit, toleratarum hîc aerumnarum mercedem accepturus. Haud dubium, quin damnum faciamus magnum in eo: sed et lucrum speramus magnum cum eo: quod quanto ei melius fuerit, tanto opitulari nobis poterit magis. Inter alia affirmare id queo, haud nos credi disse breuem adeo eius abitionem futuram: et quidam medicorum perbene sperare iubebant: sed ille, vt qui certiores habebat nuncios, praestantioresque auctores, cum die sacro Epiphaniorum vellent ei medicatam potionem dare, distulit in diem posterum, dixitque mihi: Ego hodie volo Sacrum facere, quod pro Viatico erit; ideo differenda est potio. Ita fecit: ita euenit. Vltimum illud sacrificauit, quamuis eo tempore haud dum decumberet; et quantum opinor, etiam prodiret domo. Deinde morbo ingrauescente, cum ego Sacra quae pro ipso siebant, referrem; quadam quasi aegre ferentis specie dixit. Nollem ita pro me fierent Sacra. Retinent enim me ac morantur, vt item istorum benedictorum fratrum preces. Praeterea, cum sacrae cius vnctioni interessem, commeatum a me petijt eo modo, vt videar mihi, quamdiu viuam, recordaturus. Nam vbi finita est sacra inunctio, respexit me; ac statim tollens in caelum oculos inuitabat, vt iremus; se enim iam iter ingredi: quod saepius fecit, subinde oculos ad me vertens, atque attollens in caelum blandissimo et placidissimo vultu. Exequijs etiam honorificis extra Italiam quidam eum Principum honestarunt. Atque Otho Truchses Cardinalis Augustinus <note>206 Quas exequias Lainio Cardinalis Augustanus fecerit.</note> in ijs, quas ei apparatu magnifico celebrauit Dilingae, cenotaphium non pulla veste (vti mos est) sed purpurea insterni iussit: quod tanti viri memoriam, vt aiebat, non luctu, sed gaudio prosequi, aequum esset. Cumque laudationem funebrem adijci voluisset, vbi orator finem dicendi fecit; protinus ipsemet Cardinalis e suo solio fari exorsus in magna ciuium frequentia, inter caetera: Verissima sunt, inquit, quae commemorauit orator: sed praetermisit haud pauca. Tria ego superaddam, <note>207 Humilitas Lainij.</note> quae gesta sunt mecum. Discessuro in Galliam cum equum generosum atque percommodum ei obtulissem, perpelli bonus Pater vt vteretur, nunquam potuit, atque eius verba haec erant: Equus quidem optimus est, sed pauperi aptus non est. Deinde cum crederetur a Paulo Quarto in Cardinalium Collegium cooptandus, ad me adijt lactymantibus oculis; instititque vt apud Summum Pontificem intercederem, et nihil intentatum relinquerem. Quod si illi certum esset perstare in sententia, sibi quoque certum esse fugam arripere, atque abdere sese. His postremo adiecit Cardinalis, quod loco suo retuli, de subita e Cardinalium conclaui fuga, vbi inaudijt de summo honore sibi demandando quosdam agere.</p>
<p><note>208 Figuraoris, et statura.</note> Fuit Lainius statura modica, colore candido, sed aliquantum exangui, facie hilari amoenaque, ore amabiliter subridenti, amplis naribus, naso leniter curuo, magnis oculis, et apprime viuidis ac nitentibus, constitutione corporis apta, verum imbecilliore. Ingenium sane erat excellens, velox, altum, perspicuum, forte; cui infinita legendi sitis, ac perseuerandi in studijs summa constantia <note>Scientia.</note> accedebat. His instructus naturae curaeque praesidijs, ac praeterea lumine, quo complebatur diuinitus, com omnium prope disciplinarum peruolutasset compilassetque auctores, ad mirandam illam in omni genere scientiam consecutus erat. Idque eo est ad mirabilius, quod occupationibus distentus grauissimis, assiduisque pro Republica tanquam errabundus peregrinationibus, nec vnquam domo certa vtens, sed plurimum in xenodochijs diuersans, ad haec maximis ad iuuandos mortales incumbens laboribus, in librorum ac rerum inopia nihil minus, quam quae litterarum studia requirunt, adiumenta <note>209 Prudentia.</note> otij et facultatum habuit. Nec modo scientia ab actione remota, sed etiam prudentia in deliberationibus, agendisque rebus excelluit. <note>Eloquentia.</note> Mentilingua quoque par obtigit. Caelestis enim Paterfamilias sapientissimus donorum suorum distributor, cuius in pectore tam copiosum doctrinae consiliorumque thesaurum condiderat, vt in familiae suae depromi vsum posset, peridoneam ei eloquendi facultatem, quasi fidelem administram, et sedulam promam adiunxit. Erat eius oratio sincera, clara, solida, pressa eadem, et partitionibus diuisionibusque apte et iucunde distincta: tum apud quoscunque qua de re cunque ageretur, vt locus postularet, non ad docendum, subtilior, quam vehementior ad mouendum. In de <note>210 Pudicitiae.</note> vsque a puero a vitijs omnibus abhorruit, praecipue ab obscenis, adeo vt illibatum pudicitiae florem ad supremum spiritum conseruarit. Ribadeneira narrat Romae iuuenem concionantem ad flagitium a femina sollicitatum, quam ipse perinde ac si statua esset, sensus omnis expers, graui minacique oratione deterruerit; tamen ipsummet postea solitum dicere, consultius futurum fuisse quamuis expertae virtuti minime fidentem e vestigio, gloriosa in re tali se fuga eripere. Hoc mihi in eo videtur insigne fuisse, summa innocentia, et spiritus vs quequaque rectus; quodque non admodum frequenter euenit, plane consentiens actio vitae cum scientia. Quemadmodum e sacris <note>211 Actio vita cum scientia consentiens.</note> libris disciplinisque didicerat vel secum agendum, vel cum Deo, et proximis, ita plane agebat. Carere perturbationibus dixisses, neque in eum cadere metum, neque cupiditatem humanarum rerum. Apud quosuis ageret, quod loquendum sentiebat, candide excelsoque animo <note>212 Libertas simplex.</note> pronunciabat. Praeterque ea exempla, quaesuis commemorata sunt locis, multa in eius quoque epiatolis extant. Cum ad viros Principes scriberet, salubria addebat monita, praesertim ad frequentem vsum sacrae confessionis et communionis exhortans; vtque, si non suppeteret otium ad prolixas preces, saltem breuibus ac crebris erigerent ad Deum mentem: eumque in consilijs capiendis dandisque, et agendis rebus adstare sibi ante oculos existimarent: viros bonos, Deique famulos magni facerent: humanam felicitatem pro nihilo ducerent: ac rebus tamsecundis, quam aduersis, vt via et gradibus ad aeternitatem, vterentur: ad eamque familiares suos et populares dirigerent. Eadem ingenuitate, si quid petebant, quod minus concedendum putasset, negabat. Rogatus non multis ante excessum mensibus,
<pb id='s339' n='339'/>
sibus, vt aditum ad sacerdotium et curiam puero e sibi coniunctis sanguine per regressum, vti vocant, non inusitatam eo tempore corruptelam impetraret; Comiti Montis Acuti, qui id rogarat, respondit, consanguine orum postulata saepe talia esse, vt Christi verbis respondendum sit eis, <hi rend='italic'>Nescitis quid petatis:</hi> cumque attulisset causas quare per illam viam sacerdotia quaeri non deberent, addidit, cum ad annos triginta priuatim ac publice ore ac stylo, in Concilio et alibi apud summos et infimos docuisset, eiusmodi res deprauationem esse, corrigique oportere, nequaquam se commissurum (quamuis multa peccaret) vt inter dicta sua et facta tantum dissidium esset: vt quos laqueos, Deo iuuante, nunquam sua causa inciderat, in eos senem iam causa nepotum indueret. Suae vero sororis viro, qui per accumulatas litteras haud sine querimonia instabat, vt qua apud potentes valebat gratia, suae respiceret domus tenuitatem, post dilatum diu responsum, ad extremum ita rescripsit: Vt me tibi purgem, superuacaneum reor. Videor mihi id praestare, quod et possum, et debeo. Speroque olim fore, cum id ipse quoque pernoscas ac velis, vt inquo quisque a Deo collocatus est ordine, ex eo viuat, miles e militari, mercator e suo, itemque Religiosus e religioso. Nec dubito, quin, si ego ita me gesserim, benigniorem vos quoque istic experturi Deum sitis, quam si limites meos transiliuerim. Germanum suum Christophorum, quem, vt supra dictum est, ab Societate secreuerat, instantem postea, vt reciperetur, cum praecipui Patres enixe commendarent: Ita, inquit, accipite, si mores mutauit, eaque affert merita, vt alienum quemuis ob ea recipi oporteret. Dux quaedam Hispana rogabat, ne Aegidium Consaluium ante absoluta Theologiae studia Compluto remoueret, idque Aegidio ignorante cognatorum eius postulatu egerat. At Lainius sua vsus simplicitate, hanc potissimum causam cur omnino remouendus Compluto Aegidius sit, adducit; ne consanguinei adhibita grauium personarum <note>213 Formula qua res negabat grauibus viris.</note> auctoritate, expressuros se credant, vt de viris Deo dicatis pro arbitrio statuant. Apud viros Principes, cum res ferebat, vt quidpiam negaret, formula tali fere vtebatur, se interpretari voluntatem petentium, quem ad modum interdum fit in legibus, in quibus non tam verba spectantur legis, quam mens legislatoris. Credere enim se eos velle, quod ex maiore Dei gloria esset. Atque huic honestissimae voluntati vt satisfaceret, se quod petitionis verba videbantur velle, interim minus attendere. Habebat frequenter in <note>214 Lainij quaedam frequentiores voces.</note> ore malis initijs malos exitus comitari. Cum quid aduersi incideret, Non esse mirum: in hanc enim calamitatum vallem homini propter peccata eiecto, quid expectandum nisi animaduersionem ac poenam? Boni ad virtutem ducis signum esse, si Mosi esset similis, et ex AEgypto extractum in solitudinem eum, quem ducit, per illam ad terram sanctam proueheret: hoc est, illud curaret, in eoque iuuaret susceptum, vt corporis se humanarum rerum curam abijceret, suas frangeret voluntates, et ita ad perfectionem progrederetur. Profecturum vero multum aiebat, qui apud animum suum statueret velle quouis loco, quouis tempore, quidquid ageret, diceret, cogitaret, demum cunctis in rebus maxime Deo placere: et huc studia sua conferret. Qui magna quaedam Dei causa appeterent, vel recessum ad Religiosam vitam, vel profectionem ad Indos, et horum similia, si minus assequi possent, vetabat inde argumentari ne mentem quidem illam diuinitus sibi immissam esse. Nam Deum non nunquam operis voluntatem ijs inijcere, a quibus non rem, sed voluntatem dumtaxat illam et conatum velit. Ita laudatum Dauidis extruendi templi consilium, sed effectum Salomoni filio reseruatum. Obedientiam artificiosum Dei vocabat inuentum, per quod, dum parati essemus quaecunque imperarentur, exequi, lucra meritorum faceremus etiam rebus, quas non efficeremus. Vt sorte quisque sua locoque contentus esset, iubebat cogitare in Ecclesia militante ordines et gradus distingui ex donis, quae gratis data vocantur; in triumphante ex ijs, quae gratum faciunt. Itaque longe aliam visuros ibi superiorum atque inferiorum, quam nunc videamus distributionem, se hanc veram, et sitam in nobis praestantiam <note>215</note> esse, neque de alia laborandum. Inter Nouitiorum tentationes numerabat si quis primo ad Religionem aditu parum ad tentationes armatus ad quietem se, et velut ad suaues epulas existimaret accedere. Inter conciones liberalitatem ac misericordiam commendabat: aiebat tamen illud ante omnia dicenti spectandum, vt animae adducerentur ad Deum tum enim consecuturam sponte misericordiam, se sanctum Spiritum cuique ostensurum eleemosynarum genus ac modum. Praetermissae correptionis fraternae peccatum tanti faciebat, vt omissionem hanc et impudicitiam duo esse vitia diceret, propter quae quamplurimi mortales perirent. Ambitionis illecebram quam procul habuent, repudiati honores testimonio sunt. Episcopatum Maioricensem, Archiepiscopatum Pisanum ac Florentinum, postremo Cardinalatum constantissime repudiauit. Ea nocte, cui dies illuxit, quo factus est Generalis, vt scribit Ribadeneira, gemens ploransque ad Deum, vt id a se onus auerteret, flagellum ter subijt. Quantum deinde abdicare magistratum <note>216 Quam maxime ad regulam vitam suam dirigeret.</note> conatus sit, suo loco demonstratum est. Cum intime intelligeret vna exparte quam creata omnia ex se nihilisint, quamque ab diuino nutu et auxilio pendeant; ex altera vero quam aeterna illa Maiestas studiosa sit laudis et gloriae suae, quamque (vt aequum est) res a se conditas rationis compotes sibi subiectas atque obnoxias velit esse, idque profiteri; ex hac cognitione Lainius duo praecepta colligebat, diffidere hominem penitus sibi debere, et fiduciam in Deo omnem locare: atque ita vitam suam priuatam, ita publicam instituebat, vt in his duobus quasi cardinibus verteretur. Hinc est quod in regenda Societate, caeterisque Christianae Reipublicae negotijs summo studio preces et Sacra ad diuinum auxilium demerendum indicebat: et quoniam Dei nitebatur fiducia, magno et constanti animo obuiam ibat difficultatibus. Consilijs tamen plurimum vtebatur: et hominum per prouincias quamuis priuatorum exquirebat sententias: et si qui vltro quidpiam suggererent, perlibenter
<pb id='s340' n='340'/>
audiebat. Insectationes Societatis eo ferebat animo, vt diceret certum se habere eam Dei opus esse, atque adeo non vererine hominum aut diaboli vlla vi disturbari posset. Quod Araozio quondam respondit, qui ita periclitari nunciauerat in Hispania rei summam, vt prope actum videretur. De male contra eam loquentibus, illud Beati Ignatij habebat in ore, Deus faxit ne <note>217 Comitas in consuetudine.</note> vnquam male loquantur, et vera dicant. In consuetudine grauiter comis, et supra modum amabilis, e locupletissimo scientiae multiplicis instrumento aptissime, quod ex vsu praessenti esset, depromens, mire sibi eorum cum quibus ageret, animos adiungebat. Peccantium paterne miserebatur; ac palam confitebatur quemuis quotiescunque vellet, posse sibi imponere. Vt enim erat ipse innocentissimus, ita ad eum placandum satis erat, vel simulare poenitentiam, et emendationem polliceri. Cumque esset Prouincialis, se quidam esset ab Societate dimittendus; iamque et viatico, vt domum rediret, instructus, et pransus, tantum dum Lainio Vale dicit, quia significauit molestum sibi esse domum redire: sique permitteretur, manere, vitam mutaturum, commotus illico est bonus Pater, ac cessit: dein scribit ad Ignatium ob eam facilitatem se minime ad <note>218 Proximos libentissime adiuuabat.</note> regendum aptum. In iuuandis proximis quam iucunde exerceretur, ex eo manifestum fit quod ipsemet referre solitus etat. Aiebat enim cum Italiam Apostolico ritu peragraret, quamuis saepelaboribus, aestuue aut gelu, fame ac siti confectus esset, nihil tamen habuisse iu cundius, quo reficeretur, quam sua peccata deplorantium gemitus <note>Duo maxime peccata oderat.</note> et lacrymas. Duo tamen crimina grauissime oderat. Vnum eorum, qui per malas artes sacerdotiorum reditus inuadunt, et ex patrimonijs pauperum, et pretio sanguinis Christi quocunque modo student rem facere. Alterum eorum, qui simulato zelo, specieque religionis religionem <note>219 Concionatoris munus permagni faciebat.</note> ac pietatem oppugnant. Munus boni concionatoris tanti aestimabat, vt cum ad Franciscum Stradam scriberet, quem Prouincialis munere, vt dare operam concionibus posset, expediebat; illud quoque adscripserit. Si copiam eorum, quos commode posset sufficere, nactus esset, quicunque ad concionandum essent idonei Prouinciales, eos omnes cura prouinciae exempturum, quo diuini verbi spargendo semini toti vacarent. Beato Ignatio vix credibile dictu est, <note>220 Beatum Ignatium quanti faceret, et quanti Lainium Ignatius.</note> quantum tribueret: quantum eius ductu velut diuinae interprete voluntatis confideret. Nec valide modo illum, sed et dulcissime amabat: cui etiam, quamdiu superfuit nunquam destitit totum se, quidquid eueniret, quidquid recte, quidquid secus videretur gessisse, mire candido simplicique ingenio siue coram, siue per litteras aperire. Iacebat ipse moribundus cum Beatus Pater terras reliquit. Quod cum Patres ita laboranti nunciare parcerent, per se coniectans, Ergo mortuus est Sanctus, inquit, mortuus est Sanctus? Vtque affirmatum est, oculis in caelum manibusque sublatis, eius se precibus supplex commendauit. Vicissim Ignatius, quanti alumnun faceret, multis modis ostendit. Primum quemadmodum Christus Dominus e Collegio Apostolorum Petrum et Iacobum cum Ioanne fratre, ita ipse primis e Patribus Petrum et Iacobum suos, Fabrum et Lainium maxime apud se habebat. Deinde cum grauissima quaeque munera ei demandaret, haud tamen rarodictis ac factis adeo tractabat seuere, vt caeteri mirarentur. Gnarus nimirum quantum virtus, cui tuto creditur, exeroendo augeatur, dabat illi certamen forte, vt vinceret. Postremo Ribadeneira refert se de Ignatio audiuisse, cum diceret, neminem esse primis e Patribus cui plus quam Lainio Societas deberet. Quod, opinor. aiebat, non solum ob caetera tanti viri merita, ac nominatim ob Collegiorum siue inuentam, siue ordinatam rationem; sed potissimum, quod instituta, quibus disciplina haec magnam partem nititur, cum possent ob nouitatem admirationem cuipiam mouere, solidis ipse reconditioris doctrinae firmamentis constabiliuit. Et sane veram esse laudem minus ambiget, qui tempus id etiam respiciat, quo is Generalis fuit, si quam multa in Societatis disciplina, quae rudia erant et inchoata, formarit atque perfecerit, reputet: quam late eamdem propagarit, quam constanter defenderit. Sex <note>221 Prouinciae a Lainio instituta.</note> per eum additae sunt prouinciae, Neapolis, Longobardia, Toletum, Aquitania, Rhenus, Austria; plurima Collegia vel omnino instituta de nouo, vel reditibus stabilita, et Academijs instructa. In Italia certe Collegia olim, cum Prouincialis esset, vel inchoauit ipse omnia, vel perfecit. Eius maxime auctoritate in Galliam recepta Societas, et aditus in Poloniam patefactus. Nam profecto fidem prope superat quantum Lainio maximi quique se sanctissimi viri tribuerent. Cumque ter in Concilio Tridentino fuerit, locum nactus est opportunissimum in amplissimo illo Antistitum ac Principum theatro Societatis nomen, Deique gloriam longe lateque fundendi. Quodque caput est, nomen doctrinae, summamque auctoritatem, qua semper Romae apud Cardinales, Summosque Pontifices Societas floruit, ab Lainio potissimum accepit. Ab eo multum se profecisse Salmeron profitebatur. Eius scripta per totam Societatem spargebantur, praesertim disputationes morales, et conciones ad populum, et ijs velut fontibus suos quisque agellos rigabat. Multi purpuratorum Patrum eius regebantur consilijs, nec secus ac si de Societate essent, eum Nostrum Patrem appellabant: locoque exempli satis habeo pauca verba referre ex epistola, qua super grauissima re Stanislaus Hosius Cardinalis Varmiensis doctrina aeque ac sanctitate pollens, eum consulit. <q>Tantum hoc iterum atque iterum,</q> inquit, <q>a Paternitate vestra peto; velit mihi consilium suum impertiri, num petenda mihi sit facultas permittendi calicis in dioecesi mea, nec ne: nec fidelius, nec salubrius, nec prudentius a quoquam alio, quam a Paternitate vestra consilium dari mihi posse persuasum habeo.</q></p>
</div2>
</div1>
<gap desc='Index' resp='sampling'/>
<gap desc='Errata list' resp='sampling'/>
<gap desc='Privilegium' resp='sampling'/>
</body>
</text>
</TEI.2>