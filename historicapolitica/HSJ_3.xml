<?xml version="1.0" encoding="ISO-8859-1"?>
<!DOCTYPE TEI.2 SYSTEM "http://www.uni-mannheim.de/mateo/camenatools/DTD/teixlite.dtd">
<TEI.2>
<teiHeader type="text">
<fileDesc>
<titleStmt>
<title>Historia Societatis Jesu. - Rom [u.a.]: Zannetti [u.a.], 1615-1710. - 5 Teile in 6 Bänden ; 2° - Pars 3: Sacchini, Francesco (1570-1625): Historiae Societatis Iesv Pars Tertia Siue Borgia. - Romae: Typis Manelfi Manelfij, 1649.</title>
<title type="sub">Machine-readable text</title>
<author n="Sacchini">Sacchini, Francisco</author>
<editor>Sacchini, Francisco</editor>
</titleStmt>
<editionStmt>
<edition>XML version, markup prototype, December 1999</edition>
<respStmt>
<name>Ruediger Niehl</name>
<resp>markup</resp>
</respStmt>
</editionStmt>
<publicationStmt>
<publisher>Camena</publisher>
 <address TEIform="address">
 <addrLine TEIform="addrLine">
<anchor n="http://www.uni-mannheim.de/mateo/camenahist/hsj/t3" type="href" id="t3" TEIform="anchor"/>
</addrLine>
</address>
</publicationStmt>
<notesStmt>
<note type="href">http://www.uni-mannheim.de/mateo/camenahist/hsj/</note>
<note type="pathname">t3</note>
<note type="filename">HSJ_3.html</note>
<note type="titleimage">as001.html</note>
<note type="srcfile">HSJ_3.xml</note>
<note type="imgpath">t3/jpg</note>
<note type="imgtype">html</note>
</notesStmt>
<sourceDesc>
<bibl>Rom: Typis Manelfi Manelfij, 1649.</bibl>
</sourceDesc>
</fileDesc>
<encodingDesc>
<editorialDecl>
<p>Regeln fuer die Texterfassung 03/2001</p>
</editorialDecl>
<refsDecl>
<p>not necessary</p>
</refsDecl>
</encodingDesc>
<revisionDesc>
<change>
<date>07/2007</date>
<respStmt>
<name>Reinhard Gruhl</name>
<resp>markup</resp>
</respStmt>
<item>text typed - structural tagging completed - no semantic tagging - no spell check performed - no orthographical standardization</item>
</change>
</revisionDesc>
</teiHeader>
<text>
<front>
<pb id='as001'/>
<titlePage><titlePart>
HISTORIAE
SOCIETATIS
IESV
PARS TERTIA
Siue
BORGIA.
Auctore
R. P. Francisco Sacchino Societatis eiusdem
Sacerdote.
<figure><figDesc></figDesc></figure>
ROMAE,
Typis Manelfi Manelfij. Anno M. DC. IL.
SVPERIORVM PERMISSV.
</titlePart></titlePage>
<div type='preface'>
<pb id='as002'/>
<p>CVM Sanctissimus D.N.Vrbanus Papa VIII. die 13. Martij anno 1625. in Sacra Congregatione S.R. et Vniuersalis Inquisitionis Decretum ediderit, idemque confirmauerit die 5. Iulij anno 1634. quo in hibuit im primi libros hominum, qui Sanctitate, seu Martyrij fama celebres e vita migrauerunt, gesta, miracula, vel reuelationes, seu quaecunque beneficia, tanquam eorum intercessionibus a Deo accepta continentes, sine recognitione, atque approbatione Ordinarij, et quae hactenus sine ea impressa sunt, nullo modo vult censeri <corr sic='aperobata' resp='transcriber'>approbata</corr>. Idem autem Sanctissimus die 5. Iunij 1631. ita explicauerit, vt nimirum non admittantur elogia Sancti, vel Beati absolute, et quae cadunt super personam; bene tamen ea, quae cadunt supra mores, et opinionem; cum protestatione in principio, quod ijs nulla adsit auctoritas ab Ecclesia Romana, sed fides tantum sit penes auctorem. Huic Decreto, eiusque confirmationi, et declarationi, obseruantia, et reuerentia; qua par est, insistendo; profiteor me haud alio sensu quicquid in hoc Libro refero, accipere, aut accipi ab vllo velle, quam quo ea solent, quae humana duntaxat authoritate, non autem diuina Catholicae Romanae Ecclesiae, aut Sanctae Sedis Apostolicae nituntur. Ijs tantummodo exceptis, quos eadem sancta Sedes Sanctorum, Beatorum, aut Martyrum catalogo adscripsit.</p>
</div>
<div type='imprimatur'>
<p>Imprimatur si videbitur Reuerendiss. Sac. Apost. Palatij Magistro.</p>
<p><hi rend='italic'>Alex. Vistricius Episc. Alatr. Vicesg.</hi></p>
</div>
<div type='imprimatur'>
<p><hi rend='italic'>Imprimatur</hi></p>
<p>Fr. Raymundus Capisuccus Mag. et Socius Reuerendiss. P. Fr. Vincentij Candidi Sac. Pal. Apost. Mag. Ord. Praed.</p>
</div>
<div type='preface'>
<pb id='as003'/>
<head>Patribus, Fratribusque Societatis.</head>
<p>ANACHORETARVM virtutes eximias Anachoreta et ipse nobilis dum narraret Copres, ab auditore visus est ea, quae diceret e codice pulcherrimo aureis scripto literis recitare. Idem mihi quoque euenire (Venerandi Patres, Fratresque) nostrorum Patrum res memoranti, haud pro dubio equidem habeo. Etenim quae pro Dei gloria, et salute mortalium gesta per eos sunt, quaeque generosa indole quotidie geruntur a vobis, in libro vitae non auro scribi modo, sed insculpi etiam manu caelesti dubitare non licet, scientibus vel gelidae pocillum pie praebitum in diuina ratione imputari. Ceterum illud dolendum est mihi, quae monumentis aeternis, et Superum scriptura cohonestantur, vsque adeo male excribi a me, ac propemodum deformari. Et profecto si qua pars Historiae nostrae aureo digna stylo est, vti plane sunt omnes, id certe haec, quam in praesentia edimus, tertia, praecipuo quodam iure postulat. Quam enim dignitatem orationis, quam styli venustatem, quod pretium literarum non mereantur sanctissimi adolescentes (vt ceteros interim sileam) beati, inquam, illi in corporibus humanis Angeli, Rodulfus Aquauiua inclytus postea mortis ab Ethnicis obitae triumphator, et Stanislaus Kostka Confessor egregius: quorum alterius praeclarissima initia, alterius etiam felicissimus exitus proditur? Qui deinde colores eorum ex merito laudes exornent, quorum sanguine christiana sacra decorata sunt? Nullam enim habuit Societas nostra aetatem virorum religiose fortium faecundiorem. Hic Florida Orbis noui Prouincia quam maligna frugum, tam benigna heroum, qui sanguinem ab Ethnicis in odium fidei exhaustum generose dederunt, continuo illum, cuius nimis est pressa vestigijs, tum alios, atque alios in flores commutat IESV nomen inscriptos. Hic inter Oceani prope inobseruabilem vastitatem illustris signatur limes, per quem ignotis antiquitati terris, et gentibus Euangelium inferatur. Ignatij enim Azebedij, cumque eo, et Petro Diazio egregiarum tot victimarum gloriam, quam deceret non atramento oblini, sed pretiosissimis quibusque commendari succis, omnibusque non colorum, sed et odorum suauitatibus dedicari? Praetereo inter Sarmatas tanto religionis subsidio propagatam familiam: penetrata Orbis noui ditissima Regna Peruuium, Mexicumque, per totum Septentrionem depugnata cum Haereticis mira animi excelsitate bella. Haec, et alia de genere hoc
<pb id='as004'/>
praestantissima vt transeantur, age Franciscus Borgia ordinis ductor, idemque princeps huius voluminis argumentum, illa viri tanta pro Christo nuditas, illa sui tanta contemptio, obscuritatis illa inexplebilis ambitio, quod praeconij lumen, quas notitiae publicae quasi opes non exigunt? Atque vt nihil hoc tempore sanctum, ac caeleste non esset, accessit ipsa summi quoque Pontificis veneranda sanctitas Pij Quinti: si tamen fas est dicere accessisse eam, cum potius inde aequum sit existimare in membra velut ex capite permanasse. Iure igitur et materiae, et aetatis aureae scriptori optandum esset perinde ingenium, et os aureum: vt quae in celestibus illis vitae codicibus tantopere fulgent, quamleuissime tenebris humanis obscurarentur. Ceterum illud habeo solatij, quod quicquid in hac nostra quantulacumque molitione deest, cum pro dignitate sit ibi iam consignatum, extra aleam periculi est: ac serius, ocyus, aliquando tandem Beatorum honoribus, cumulatum foenore adiungetur. Denique materia sancta, et vestro potius ingenio, eloquioque digna, etsi meis sermonibus <note>Ep. 9. ad Seu. in fine.</note> (vt cum Sancto Paulino loquar) velut atro habitu vestiatur, speciem tamen diuini luminis, et interni decoris, quanquam in egenae supellectilis vtilitate custodit. Et vos, quorum pietati labores nostri potissimum seruiunt, sic eruditos habetis, perfectosque oculos, sic attemperatam caelestibus aciem; vt per has quamlibet atras notas, aureas dispicere illas possitis: prorsus digni, qui, et legatis aurea, <note>L. 3. ep 3. in f.</note> cum faciatis. Vos enim estis, qui, vt Sanctus Cyprianus ait, quod nos verbis conscripsimus, factis impletis. Bene in aeternum valete. Romae Anno Domini M. D. C. XXII.</p>
</div>
</front>
<body>
<pb id='s001' n='1'/>
<div1 id='SaHR.01' n='1' type='book'>
<head>HISTORIAE SOCIETATIS IESV PARTIS TERTIAE Liber Primus</head>
<div2 id='SaHR.01.01' n='1' type='section'>
<p><note>1 Diuina prouidentia in Societate gubernanda.</note> AVCTAM multis modis Societatem Iesu Iacobus Lainius decedens e vita reliquit, cum domiciliorum, atque hominum numero, tum celebritate nominis. Florebat studijs literarum: simul industriam regendis hominum moribus, et defendenda Christiana Religione, restituendaque, ac propaganda versabat conatu omni, laeto successu. Verum in eo statu rerum, tanquam ad lubricum, et anceps adolescentiae ventum erat; periculum vt esset, ne tanta agendarum occupatione rerum, ac tractatione literarum, quo longius ab ortu, atque impetu primo recedebat; interioris cuique sui hominis cura paulatim laxior fieret: suauisque erga res diuinas affectio, earumque gustus, qui solidarum virtutum custos idem, ac fructus est, exaresceret. Id, vti cuncta, prouidens Sapientissimus Deus, rerum tempestiuitates non sciens modo, sed pro suo nutu faciens; modicam hanc suam familiam, veluti procreauerat, conseruare pergens, ac promouere, qualem maxime desiderabant tempora, Moderatorem ei praeposuit. Is fuit Franciscus Borgia, vir et ab alijs, ad clauum recte tenendum, humanis, diuinisque instructus donis, tum summa in primis summissione, ac modestia ornatus, postremo omni deditus piorum studiorum generi: in quibus, collectis subinde ab externa actione viribus, vni sibi, Deoque vacat animus: ac beato <note>2 Generalium Societatis primorum inter se comparatio.</note> Mariae otio negotia Marthae faecundat. Itaque, si fas est mortali homini in abdita summae illius, ac sempiternae mentis consilia cogitationem intendere; videntur tres primi familiae huius Generales Praepositi admirabili prouidentia, et ordine contigisse. Quippe in Beato Ignatio, quamquam, vt in parente, cuncta fuere summa; mens tamen alta illa, et capax excellere visa est ad comprehendendam cogitatione formam, et explicandam vsu tam miri operis fabricam. Quoniam vero eum virorum coetum, quem Deus ad subsidium proferebat laborantis Ecclesiae ea tempestate, cum grauissime mores procubuerant, et rerum bonarum gliscente in vulgus inscitia, opiniones grassabantur pestiserae, sinceri cultus, et castae sapientiae corruptrices, abundare oportebat virtute, ac literis; opportune Ignatio nobile Praepositorum par Lainius, ac Borgia successere. Qui cum ambo vtraque laude florerent, nec Francisci sanctitas eruditionem desideraret, nec Lainij doctrina, quamuis eximia, eiusdem superaret virtutem; tamen (si comparentur inuicem) ita euenit, vt scientia rerum conspectior in altero esset, in altero vitae sanctimonia emineret. Nimirum vt sibi aptos vnaquaeque Societatis quasi aetas nancisceretur praesides, ac singularum perfectae sapientiae partium absolutissima exempla extarent ad posteros: ac demum in vno cum disciplinarum cognitione exacta, in altero cum maximo sanctae contemplationis studio, negotiosam bene <note>3 Summa decorum Generalatus Borgiae.</note> coniungi salutis publicae curam posse appareret. Fuit Generalatus Borgiae multis sane rebus praeclare gestis, itemque Societate cum per Regnum Poloniae sparsa, tum ad Hispanicas, quas vocant, Indias, propagata: nec conuersis modo ad fidem nationibus, sed relatis etiam, illata in odium fidei nece, fortium virorum palmis: ad haec priuata, multorum Sanctitate, nobilis. Quamquam nec domi, nec foris graues defuerunt tempestates, quibus et Diaboli, et hominum opera, siue per impietatem, siue per falsam speciem pietatis obstantium, concussa est haec Christi Iesu nauicula: ipso tamen tegente, et gubernante seruata, atque prouecta est.
<pb id='s002' n='2'/>
Postridie quam Lainius decesserat, quatuor Votorum Professis, qui aderant Romae, in vnum coactis; idem Borgia rite substituitur Generalis Vicarius, qui vnus erat Assistentium: et ad quem Lainius aegrotans quasi praerogatiuam detulerat, <note>4 Borgia Vicarius Congregationem edicit.</note> iussum consultationibus inter collegas praeesse. Franciscus die postero generalem conuentum edixit, post quinque menses, ad duodecimum Kalendas Iulias habendum Romae: breuiore ad conueniendum spatio, quod designant Constitutiones, praefixo: quo maturius Generalem Praepositum haberet Societas, ipseque imposito sibi, vti sperabat, liberaretur onere: denique itinera ne in summos calores, eamque tempestatem inciderent, qua periculosus Romam accessus est. Iam Generalis Praepositi obitu, e conuentus primi decretis, Commissariorum potestas exierat, cum tamen Araozio Franciscus, siue vt tanta se curarum leuaret parte, siue vt quantum homini tribueret, palam faceret, prorogare Magistratum haberet in animo, Assistentes <note>5 Cura Societatis perficiendae.</note> prohibuerunt, negantes id vel oportere fieri a Vicario, vel licere. Prouinciales inter cetera curare iussi, vti prudentes, ac periti inter suos viri, adnotarent vias, et rationes, quas suo cuique in ministerio maxime aptas, et efficaces cum diuino lumine monstrasset vsus, siue ad iuuandos morientes, siue ad confitentes regendos, siue ad agendum cum populo e loco superiore: item ad priuatos congressus, et familiarem consuetudinem cum pietatis profectu instituendam, ad literas quoque in gymnasijs, doctrinamque Christianam in templis, atque locis quibusuis tradendam. Simul vt qui collegiorum Rectores, quique Ministri fuissent, conferrent in medium, si quid obseruassent ad optimam administrationem opportunum. Haec ab expertis, praestantibusque viris e cuncta Societate collata in vnum, et redacta in normam praecepta, fore ceteris socijs pro magistro, et duce: vt apposite, interque se congruenter ea tractarent munia vbique terrarum. Quoniam vero amplius trecenti Romae sociorum versabantur in summis rei familiaris angustijs, totoque aestiuo tempore calores, ac deliberationes de rebus oppido quam multis, congregatos ad conuentum Patres retentura erant; id quoque Prouincialibus, vt, si quid ex extraneorum liberalitate, rebus Collegiorum intactis, suppeteret, Romanae inopiae meminissent, indicatum est. Quippe amanti sat est indicare, inquit Borgia. Qui hac quoque exercendae paupertatis, summissionisque laetus materia, haud sibi graue duxit ab Principum multis aliquid, mendicorum more, stipis per literas supplices postulare. Iam Societas multo erat robustior, et Professorum auctior numero, quam fuerat in primo conuentu. Itaque ad hunc laturi suffragium duplo conuenere plures, et Prouincialia fere vbique, e Constitutionum praescripto, <note>6 Auxilia praebita proximis.</note> concilia praecesserunt. Quae cunctis in Prouincijs, praeterquam in Lusitania, fuere prima. Curatum interim est, vt domesticis dum rebus studetur, operae in commune bonum conferri solitae quam minimum demeretur. Et quidem cum alibi, tum praecipue in plurimis circa Romam Oppidis, Pagisque, praeclaro cum diuinae gloriae prouentu, sub vernum tempus, elaboratum est. In Vrbe autem, non ipsis modo Romanis, sed aduenis quoque, qui cunctis e gentibus confluunt, vel alienis a fide, eorum praecipue sociorum consultum opera, qui eiusdem erant nationis. Hebraeorum haud paucos, et vniuersas quasdam eorum familias Ioannes Baptista Romanus ab pertinaci superstitione ad Christum conuertit. At Guilielmus Crittonius, haud sine aliorum ope Sociorum, praenobilem iuuenem, ex Hamiltonia Scotorum gente, ab haeresi deduxit, maximam sane in spem si propria fuisset. Is Ducis Castri Eraldi (hoc Vrbi in Gallia prope Pictauos ab Eraldo conditore nomen) erat filius: ad quem, si qui casus Reginam non relicta stirpe abstulisset; Regnum Scotiae pertinere dicebatur. Dissimulato habitu visendi, vt fit, studio Romam profectum, dum pererrat Vrbem, forte obuius Guilielmus, qui nonnussa hominem necessitudine etiam sanguinis contingebat, agnouit. Continuo indicium tanta cura, quantam spem haec, si fieret, accessio rei Catholicae, promittebat, ad Cardinalem Borromeum, dein Cardinalis ductu ad Pontificem perfertur. Pontifex rei totius administrationem Societati permisit. Iuuenis nescio quid suspicatus, fugam dissimulanter captabat: sed deprehensus comiter, et honorifice apud vnum e Cardinalibus habetur. Hic Guilielmus, alijque sociorum tractare hospitem aggressi,
<pb id='s003' n='3'/>
adeo humanitate, et officijs, et disputationibus permouerunt; vt damnatis erroribus, generali confessione expiarit. Tum demum ad Pontificem deductus, ab eoque perbenigne acceptus, pijsque, ac pretiosis cohonestatus donis, valde tum quidem, vt praeseferebat, nostro nomini, Sedique Apostolicae obnoxius ab Vrbe discessit. Idem sub tempus, Lusitani Regis rogatu Pontifex institit, graui praecepto obedientiae adurgens, vti Borgia Patres designaret duos, quorum alter Sinarum, alter Iaponiae Episcopus crearetur: atque aegre impetratum est, vt hanc rem sineret Generali Praeposito integram reseruari. At e Prouincijs eodem tractu temporis <note>7 Societas in Poloniam recepta.</note> varia nuntiata: maxime secunda e Poloniae Regno, maximeque aduersa Parisijs. Sigismundus secundus hoc nomine Poloniae Rex, qui se alieniorem ante ab Societate visus erat ferre, non consenserat modo Polocensi Episcopo, Collegium deducere Pultouiam meditanti; sed ipsemet diploma ediderat, quo cunctis beneficijs, quibus in Poloniae Regno ceteri Religiosorum fruebantur ordines, Societatem impertiebat. Ante alios permouerat Regem auctoritate, ac studio Ioannes Franciscus Commendonus: qui cum apud eum Internuntius Pontificius ageret, hoc ipso vere Cardinalis factus, Legatus Apostolicus mansit. Ab eodem haec Patribus nuntiata Romam, <note>8 Parisiense Collegium vexatur.</note> et regium diploma transmissum.</p>
<p>Haec in Polonia cum gererentur, Parisijs Martio, Aprilique toto, quam cum maxime, Collegium diuexatum. Academici, quod nuper incaeptarant, enixe adurgentes, vt Societatis gymnasio silentium imponerent; cum edictis adhuc suis parum profecissent, rem ad Senatum regium deferunt, et ad causam ibi dicendam Patres accersunt. Erat tum nostrarum status rerum Parisijs, qualis est nascentis diei, cum lux exoriens haud dum plane e tenebris explicata vmbras iacit longissimas. Obscuritate adhuc, vt in principio, et inter haereticorum mendacia inuoluta Lutetiae Societas, non nullum iam incipiebat, doctrina praesertim, fulgorem spargere. Is in homines vel prauos, vel rerum ignaros incidens, quam maximas inanium suspicionum, formidinum, inuidiae creabat vmbras. Inde factum, nullum prope vt hominum genus fuerit, quod non contra modicam illam noui Collegij albescentem lucem cooriretur. Nec mihi dubium est, quin multi errore, studioque ducerentur. Adde quod praecipui inter aduersarios Hugonotti, Castellionio duce, alijque vel dubiae fidei mortales, vel ad sua, publicorum incuriosi, plus aequo attenti compendia, id agebant, vt quos, quaque ratione possent, alios alia simulatione, ac specie, ad intendendam simul litem solicitarent, quod ex aequitate desperabant, factionibus extorturi. Petrus Ramus, et Galandius, ille apertus haereticus, hic suspectus, principes habebantur.</p>
<p>Fauebant etiam tempora per absentiam Regis, Reginaeque Matris: cumque ijs, Procerum quoque illorum, qui patrocinium commodare causae nostrae solebant. <note>9 Paschafij contra Parisiense Collegium oratio.</note> Itaque ad quartum Kalendas Aprilis, quo die primum agitata est in Senatu causa; contra, disceptantium et opibus, et lingua pollentium ingens stetit agmen. Non Paschasius modo aderat, qui velut agminis ductor, Academiae depugnauit nomine; sed et alius, qui partes Episcopi tuebatur. Ad haec Magistratus Ciuium, quem et Praepositum mercatorum, seu tribunum plebis appellant, munus in ea vrbe, peramplum, oratorem suum addiderat. Denique Pastorum alius, et Curionum patronus: alius pro Mendicantium Ordinibus impleuerant curiam.</p>
<p>Aduersus hanc numerosam, et potentem aciem vnus pro Societate stabat Petrus Versoris, vt facultate, fideque, et cura nulli aduersariorum impar (nam inter doctissimos religiosissimus habebatur) ita bonitate causae facile cunctis superior. Aduersarij omnes eodem die acriter declamauerunt: sed vehementissime omnium, vberrimeque Paschasius, cui velut subscriptores ceteri accesserunt: Qui se Iesuitas vocant, nouam aiebat esse, atque damnatam sectam: quae nil ageret, nil spectaret aliud, nisi vt funditus Parisiensem Academiam euerteret. Collegium Claramontanum contra ius sasque ab ea obtineri: Quippe quod Guilielmus a Prato Claramontanus Antistes Religiosis quibusdam nominis Iesu legasset: Iesuitas autem palam pro secularibus ferre se. Multos enim esse Parisijs Religiosos in ditione, ac potestate Rectoris: illos vero nullis obstrictos legibus, ritibusue, Protestantium
<pb id='s004' n='4'/>
more, contra omnes omnia dicere, ac facere: nec quicquam eorum religionem, praeter admirabilem hypocrisim, habere, per quam callide in improuidorum se gratiam insinuent, non secus ac Donatistae olim, aut Ariani, aut Fraticelli soliti essent Exagitauit nomen Iesuitarum, quod dicebat commune omnium esse Christum Iesum colentium. Reprehendit, quod gratis profiterentur se docere, cum tamen dona non illibenter acciperent: addens Parisiensibus Collegijs frequentiam, et magistris stipendia ad vitam tuendam desutura, iuuentute ad Iesuitas auersa. Vbi, post celebratas Academiae ab Carolo Magno constitutae laudes, imminens ei ab Iesuitis exitium inuidiose deplorauit: causam his annexuit pauperum, quibus fraudi esset ciuium liberalitatem in peregrina, atque ignota capita deriuari. Protulit deinde, mireque exaggerauit decretum, quo Societatem Sorbona pronunciauerat, sectam tranquillitatis publicae perturbatricem, in negotijs fidei suspectam, et dubiam, et Academiae perniciosam fore. Addidit Poissiaco in conuentu omnium consensu, et conuicio reiectam fuisse, aperte mentiens: quia in eo conuentu, tametsi non tanquam Religiosorum ordo; tamen vti Societas doctorum hominum, quibus habendi collegia ius esset, quemadmodum suo loco est demonstratum, recepta fuerat. Postremo eo psalmi versiculo, Tu es, qui restitues hereditatem meam mihi, Senatum appellans, ad vetera iura, decora, subsidia simul Academiae, simul Episcopo, et Pastoribus conseruanda, miserabili peroratione hortatus est. Ad haec Nonis Aprilis Senatu iterum conuocato Versoris, cum se humillime inclinasset, quasi humi repens, respondere exorsus, longam, disertamque orationem habuit in <note>10 Oratio Versoris pro Collegio.</note> hanc sententiam. Haud nouum, Viri Amplissimi, Societatis Iesu Patribus, neque ab vitae genere, quod profitentur, alienum est, maledicta hominum de Ordine suo minus recte opinantium tacite, ac patienter ferre. Quod si maxime vellent in respondendo esse turbulenti; cohibet eos, et coercet Sacrosanctum illud eorum Ordini ab Sede Apostolica inditum nomen. Quod cum in memoriam assidue reuocet auctorem, ac principem humanae salutis Dei Filium, multis contumelijs, et probris appetitum, in his, quae humanam solum, non etiam diuinam attingebant naturam, mirum adamasse silentium; nequaquam sinit eos de sua solicitos ignominia esse, nisi cum diuinae gloriae defensione coniuncta sit. Quare eodem animo in hac controuersia sunt. Quicquid ad suam contumeliam declamatum est amice condonant: si qua in re diuina laus violata est, in hac vestram, Senatores, implorant fidem. Tametsi enim tandem seipsa defendit veritas; tamen cuiusuis Christiani est arcere ab innocente iniuriam, nec obmutescere, cum id in discrimen vocatur, quo ius, fasque continetur: palamque et publice confusis, ac permutatis recti, prauique vocabulis totius honesti natura corrumpitur. Igitur neque ego de mira illa hypocrisi, quae obiecta est, quicquam dicam. Criminatio haec est, quae sola cadit in <note>11 Quae habetur hypocrisis, si diuturna est hypocrisis non est.</note> bonum virum: vltima obtrectatori materia, vbi et vitia, et vitiorum species defecerunt. Quae cum iamdiu sola obijciatur, nihilque magis pugnet, quam cum simulatione constantia; satis videri potest ipsa met ea diuturnitas refutasse: et non adumbratas, quas incessebat, sed solidas probasse virtutes. Quod autem Societas haec damnata, ac nefaria secta, quod Protestantium, quod Donatistarum, Arianorum, et Fraticellorum similis dicitur; ad id necessario, sed paucis est respondendum. <note>12 Societatis cunabula Parisijs</note> Ignatium Loiolam perhonesto genere Cantabrum, sunt multi in hac Vrbe, in Academia, in consessu opinor vestro, Patres, qui de facie nouerunt, cum inter nos; in hac regia sapientiae, ingenti cum fama sanctitatis, iam grandis natu, et militaribus factis inclytus transtulit se ad studia literarum, vt ad salutem hominum procurandam, ad quod militiae genus diuino quodam incitabatur classico, necessaria sibi doctrinae compararet arma. Is ex hac ipsa Academia lectissimos iuuenes, cunctisque notae, ac probatae virtutis iuxta, atque doctrinae, ijsdemque praeditos animis aggregauit sibi: cum quibus inita praeclari societate operis, cum Christianam Rempublicam, et corruptis passim moribus, et suborientibus erroribus laborare cerneret; ad eam pro virili iuuandam, conatum omnem, et impetum vertit. Nec modo notas nobis amplitudine animi complexus prouincias est; sed parte sociorum ad vltimas Orientis nuper aperti oras missa, plurimos mortales, nationesque integras
<pb id='s005' n='5'/>
ad signa compulit Saluatoris. Itaque non obscuro in angulo, sed in huius clarissimae vrbis luce, in ipso Academiae sinu exorta primum haec Societas est: nec ad serendos, sed ad extirpandos errores. Quam ad rem cum intelligerent in tenerae institutione aetatis momentum inesse maximum, quamuis arduam, inuidiosamque prouinciam, summo consilio cunctis viribus susceperunt: vt sinceras adolescentium <note>13 Societatis aprobatio.</note> mentes contra haereticorum praemunirent virus, ac nouis existentibus errorum magistris, nequaquam deessent in Ecclesia Dei noui veritatis doctores. Haec instituta Paulus Tertius Pontisex Maximus cum primum nouit, ab doctissimis, et clarissimis viris inspici, expendiq. iussa, de eorum sententia ornatissime comprobauit. Idem fecere, qui deinceps consequuti sunt summi sacrorum Antistites, ac modo Synodus Tridentina. Iesuitarum nomen quid cuipiam negotij facessat, equidem nescio, praesertim cum aduersarij fateantur idem esse, ac Christianorum. Quid enim modestius facere poterant, cum propriam certorum hominum Societatem, non communem omnibus conderent, eamque nomine distingui aliquo oporteret; quid, inquam, modestius facere poterant, quam vt id ei nomen imponerent, quod re commune, vocis duntaxat sono proprium esset? Neque vt nouum criminari possunt: quia fuisse olim quendam eiusmodi ordinem constat, eiusque meminit multis in locis Panormitanus. Quamobrem per vestram fidem, Senatores, quae nam est vel inscitia rerum, vel peruersitas animi, hunc ordinem reiectum, ac nefarium dicere, cum eum primum quidem Christi Vicarius Paulus Tertius, deinde Iulius Tertius, post hunc Paulus Quartus, post Paulum Pius, qui nunc superest Quartus, ac proxime ipsummet Tridentinum Concilium (in quo et Legati, et Episcopi, et doctores multi ex Gallia interfuerunt) receperint, comprobarint, ornarint? Haec qui nescit, audet de rebus publicis, de iure, deque iniuria hoc in consessu verba facere? Qui autem perspecta habet, et tamen criminatur; is permittitur impune inter Christianos loqui? Quid? quod multi in Italia Reguli, in Germania, et Vngaria Episcopi, liberae Ciuitates, ac Ferdinandus Imperator: in Hispania, Flandria, Brabantia Philippus Rex: in Lusitania, et in Indijs Lusitani Reges: in Gallia multis locis Rex ipse Christianissimus hos viros, quasi in stationibus, collocarunt ad propugnandam religionem, et propagandam? Tamenne erit, qui hoc in Conuentu, tanquam nouum, et perniciosum genus hominum audeat deformare, et propulsare, quod Christianarum gentium cuncti Principes firmissimum a Deo praesidium, miseris hisce temporibus oppositum contra Haereticos, et Ethnicos arbitrantur, et complectuntur? At enim verendum est ne peruetustam, atque clarissimam huius Vrbis, atque adeo totius terrarum Orbis Academiam noua <note>14 Vtilis est Academijs publicis.</note> haec natio euertat. Equidem semper sacrum hoc Athenaeum pro parente colui, colamq. dum viuam, ex quo quicquid sum, quanquam agnosco tenuitatem meam, profectus sum: neque vllo modo eius commoda mihi oppugnare animus est, sed tueri, et augere vel vita, et sanguine. Sed tamen hoc velim persuaderi sibi Domini mei sinant, Iesuitas eodem, quo nos omnes sumus, animo esse, et Academiam venerari quasi parentem: neque conari irrumpere ad euertendam, sed dignam existimare, ad quam stabiliendam, atque (si fieri queat) illustrandam, suos ipsi quoque qualescumque conatus conferant: ac demum rogare suppliciter, vt, quod naturae iure permissum est omnibus, vt lumen de suo accendant lumine, et comiter erranti viam monstrent; id sibi interdictum ne velint. Nam, quod aiunt aduersarij, nullis deuinctos esse legibus; perinde vt alia, apertius est falsum crimen, quam vt debeat, vel a mediocriter callido calumniatore obijci. Habent enim moderatores suos, habent instituta, quibus regantur: verentur pro summo capite Romanum Pontificem: et in hac Vrbe Episcopum Parisiensem, et Rectorem Academiae perofficiose obseruant, et quibus in rebus aequum est, libenter vtrisque parent. Doctrina vero non alia est, quam quae ab integerrimis Academiae huius manauit fontibus, illimis, ac salutaris. Euolue, Paschasi, euolue Catechismos ab his magistris editos, tum tu ab in <note>15 Non est onerosa populo.</note> famibus illis haereticis, quorum ad contumeliam abste coaceruata sunt nomina, quantum distent intelliges. Si docent gratuito; id profecto faciunt, quod Euangelium monet, Gratis accepistis, gratis date. Si dona accipiunt; an quisquam
<pb id='s006' n='6'/>
adeo sit inhumanus, qui quae liberaliter deferuntur, accipi vetet ab ijs, quibus minus suppetat, vnde vitam sustentent? Oro vos, Viri clarissimi, reputate hoc cum animis vestris. Si alijs honestum est cum auditoribus suis de mercede pacisci, vnde locupletes, et opulenti fiant; quamobrem his nesas erit vel Euangelicum sequi consilium, vel id accipere, quod nequissimis mendiculis non negatur? Nam quod additum de causa est pauperum; pudet me (meam fidem testor) pudet, pigetque attingere, adeo vanum est. Aliquot iam annis Claromontanum Collegium habent Iesuitae: quaero ecquod incommodum quisquam inde senserit? Ecquod sensurus vnquam sit, si clarissimi Antistitis permit tantur benignitate vti? Quid deinde? Eo ne redactae Parisiensium fortunae sunt, vt paucorum hominum Collegium penuriam, inopiam, famem allaturum sit terrarum principi Ciuitati? Fac quadraginta caeci e vagis mendicabulorum quisquilijs, vel alia eiusmodi ignaua corpora huc ad nos immigrent, hi tua sententia, capient propemodum, vastabuntque hanc vrbem, adeoque exhaurient, conficientque rem, ac pietatem ciuium; vt religiosissimis Mendicantium Ordinibus pereundum fame sit. O praeclara regendarum consilia Ciuitatum! Nunquam Senatores, nunquam bonorum, atque doctorum hominum vlla in Vrbe abunde est: neque vlla melior est annona Reipublicae, quam horum copia. Haec Versoris cum libere, accurateque hactenus ad repellendas dixisset contumelias; ingressus exinde laudes Societatis, de eius scientia, docendique via, de boni publici studio, de laboribus pro re communi susceptis, et allatis in publicum emolumentis: ad haec de Apostolicae auctoritate Sedis, deque labentibus Academiae <note>16 Aduocatus Regius in Societateminuehitur.</note> moribus, ad quos restituendos conferre Societas aliquantum posset, non pauca disputauit. Vbi ille finem loquendi fecit, Aduocatus regius, homo ancipiti religione, cum ab exordio speciem praebuisset Societatis causae fauentis, collaudato vtriusque disceptatorum ingenio, et dicendi genere; tandem ad criminandum erupit: quod Versorium, et ceteros Aduocatos magnopere perculit, existimantes in ea dictione verti rei summam. Quippe ea est regij Aduocati in Senatu Parisiensi auctoritas; vt, quamuis iudex ipse non sit, tamen iudicum sententiae fere semper in eam ferantur partem, in quam sententia eius inclinat. Exagitato nomine Societatis (quod cuique contradicentium solemne erat) adiecit haud negligendum illud in ea causa videri sibi, quod peregrini inducerentur, qui exortis bellis, in ipso Reipublicae insidentes gremio, literis suis Regem prodere, ac Regnum possent. Super haec, cum Gallicana Respublica non admodum abundet pecunia; si cui veniat in mentem infinitam auri vma (nam pietati hominum modus statui nequit) Iesuitis largiri; verendum esse, ne alienas in oras Regni neruos transferrent. Inde conuersus ad pauperes Parisienses, (quanquam perinde vt Iudae Iscarioti, dicebant boni, pauperes ei curae esse) cum tanta sit multitudo eorum in hospitijs, et religiosis tectis; iure metuendum aiebat, ne aduenis exsaturatis, ciues destituti perirent. Videre se praeterea imminentem Academiae pestem, peruerti statum Reipublicae, docendi nouas rationes iniri, veteres negligi, vt sumus omnes appetentissimi nouitatis. Nihil autem periculosius in bene moratis Ciuitatibus mutatione legum, ac morum veterum esse. Haec vociferabatur, cui nihil pensi erat veterem Christi disciplinam, legesque sanctissimas peruerti nouis deliramentis: scilicet de Academia Parisiensi solicitus, de Ecclesia Dei securus. Addebat eo certiora se haec mala prospicere; quod penes Academiam potestas non esset Iesuitarum conatus interrumpendi, cum ab Papa ipso regantur, qui Academicis legibus constringi nequeat. Obseruantiam se profiteri, ac deferre Pontifici: sed eam liberalem, vt filium, non seruilem, vti mancipium, quominus pro Reipublicae suae commodis constanter liceat, libereque decertare. Minime negare se Iesuitis esse literarum varietatem, et scientiam; nequaquam tamen Sorbonam, quasi iam senio effoetam, abijci, aut deprimi oportere. Si redintegranda sit Academiae disciplina; reuocandam esse ad pristinos mores per viros prudentes, et graues, qui vetera norint instituta, non accersendos, nescio vnde, homines nouos. Haec Aduocatus Regius cum dixisset, et causa, quam ita impugnasset, pro auctoritate, qua is pollet, deplorata haberetur (vt sunt diuinae prouidentiae prorsus admirabiles viae) inde plane salus, vnde
<pb id='s007' n='7'/>
<note>17 Catholici Senatores fauent</note> exitium timebatur, affulsit. Qui aderant in Curia Religion integrae Senatores, ijs tam desperati capitis visa illa oratio est, argumenta tam vana, ac futilia, sed malitiose collecta, ac turbulenter ad inuidiam detorta; vt non obscure animaduerterint, quo ex fonte tam acerba insectatio oriretur. Profecto non de vno Parisiensi Collegio, sed de Societate e toto Galliae Regno exturbanda agi: deque auctoritate Summi Pontificis, et Religione Catholica penitus proculcanda, per speciosum illum Regni tuendi titulum, per quem olim Christum Dominum Iudaei crucifixissent. Haec itaque Senatores Catholici attentari cum intelligerent, eo sibi patrocinium Collegij suscipiendum enixius statuerunt: nec permittendum, vt nomine, vmbraque Academiae, ab Catholicae Religionis hostibus vexaretur. Verum cum adeo turbulento rerum statu non auderent decidere causam; ad declinandam inuidiae molem, atque Haereticorum, qui supra quam credi possit Iesuitas optabant perditos; furorem ab se auertendum, ex tempore ipso sperantes affore medicinam; pronuntiant: Claromontani Collegae docere pergunt, ad regium paucorum Consilium causam reijci. Quae formula non solum eo adiudicabat Collegio causam, quod nihil mutabat, sed etiam, quod raro aliud in consilio illo decernitur. Ceterum hac lata sententia, propius aditum discrimen est. Aduersariorum importunissimi, quos haereticae exagitabant furiae, spe deiecti causae vnquam per aliquam iuris speciem obtinendae; demoliri funditus Claromontanum Collegium, Iesuitasque in eo ad vnum contrucidare omnes constituunt. Quod Consilium, quanquam ad finem non venit; quae tamen interea passi sint Dei famuli, longum, et miserandum esset enarrare. Conati sunt homines facinorosi saepius domum irrumpere, vitreas fenestras lapidibus, et sclopetis perfregerunt: quanquam illud nequiuere consequi, vt depictam in ijs Crucifixi imaginem, ad quam maxime collimabant, vnquam attingerent. Incedentes per Vrbem Sodales, vel e fenestris sordibus deiectis operuerunt, vel appetierunt lapidibus. In declamationibus, fabulisque, reuocata veteris comaediae licentia, introductis etiam eorum personis, habuere ludibrio. Quae, et id genus alia constantes illi imitatores, et asseclae Christi Iesu, ea pertulerunt modestia; vt cunctae Ciuitati exemplo essent: neque Claromontanorum vlla ex parte minueretur, sed potius augeretur auditorum frequentia. Tanto plerunque plus innocentia constans ad conciliandum fauorem, quam iniqua vis ad creandum contemptum valet. Ceterum quia tot inter fluctus maxime opus erat perito gubernatore; in Prouinciali conuentu, communi vtriusque Prouinciae Galliae consensu, decretum est, vt Oliuerius, cuius in Prouincia Parisij erant, solatium socijs, atque praesidium in Regno permaneret: quod is haud grauate, Romam ad Comitia vicario pro se misso Guidone Roiletto, praestitit. Placuit simul, hortatu maxime Apostolici Nuntij, et Hispanorum nobilium, cum hac aestate ad Aquas Augustas (ita Baionam veteris studiosi nomenclaturae vocant) cum Carolo Rege suo fratre, Reginaque Catharina parente, ventura in colloquium Hispaniarum Regina esset, quempiam eo destinari, qui causam apud Carolum, atque parentem, interposita apud vtrumque Reginae Hispanae commendatione, ageret: visusque ad id negotij idoneus Posseuinus, qui Auenione diuinam rem multiplici opere, ingentique animo procurabat. At Romae, vexationibus hisce cognitis, Franciscus exiguam illam adeo exercitam suorum familiam paterno miserans animo, et Parisiensi populo consultum cupiens; ad Pontificis maximi, tanquam ad communis Christianorum parentis, opem confugit: quam sane paratam, vti semper, inuenit. Pontifex cum Societatem vniuersam, tum nominatim Parisiense Collegium proprijs literis Senatui, et Cardinali Borbonio, et Regi impense commendauit: quod satis ostendit earum, quae sunt ad Regem, infrasciptum exemplum.</p>
<pb id='s008' n='8'/>
</div2>
<div2 id='SaHR.01.02' n='2' type='letter'>
<head>Carissimo in Christo filio nostro Carolo Francorum Regi Christianissimo.</head>
<p><note>19 Literae Pontificis ad Carolum Regem.</note> CArissime in Christo fili noster salutem. Ad aures nostras peruenit Collegium Parisiense Societatis Iesu magnis affici coepisse molestijs, et varijs vexationibus impediri, quominus, sicut coeperat, inseruire saluti animarum, et vacare iuuentuti doctrina Catholica, et pietate, ac bonis literis, atque artibus imbuendae, atque erudiendae possit. Id accidit nimirum humani generis hostis instinctu, qui consueuit illis aduersari, seque opponere, quos bonis operibus videt esse intentos: et Dei seruos, quo fidelius officio suo funguntur, eo acrius insectari. Sed id non laturam Maiestatem tuam esse scimus, vbi edocta fuerit de eius Societatis meritis. Nihil enim aeque Christianissimum Regem decet, ac religiosos viros, et Dei honori inseruientes tueri, et ab iniurijs defendere. Eam igitur Societatem, sciat Maiestas tua, propter pia, et laudabilia sua instituta, et ab Apostolica Sede confirmatam, et nuper a Sacro Oecumenico Tridentino Concilio approbatam fuisse. Cuius Societatis, propter vberes fructus, quos Dei Ecclesiae his tam turbulentis temporibus attulit, non in Italia modo, et in Hispaniae, ac Lusitaniae Regnis; sed in ipsius etiam Germaniae multis locis, et in Vrbe Regia Boemiae Praga, eiusdem Societatis Catholicorum cura, et studio Collegia instituta fuerunt: quae, constat Deo iuuante multum in reprimendis haeresibus, haereticisque ipsis ad vnitatem Ecclesiae reducendis profecisse. In hac quidem alma Vrbe nos praecipue Collegij, quod hic est, opera vtimur, quam et fidelem, et vtilem admodum experimur, quascumque in partes Orbis terrarum euenit, vt eius Collegij Presbyteros diuini obsequij causa mittamus: atque etiam eiusdem Collegij fidei, regiminique, de Fratrum nostrorum consilio, nuper commisimus Seminarium, quod ex sacri Concilij decreto instituendum curauimus. Hoc eo Maiestati tuae referimus, vt ipsa quoque, pro suo in Catholicam Religionem, piosque viros studio, Collegia Societatis in Regno suo sibi diligenter tuenda, et fouenda esse intelligat. Sed cum reliqua pietati tuae studiose commendamus; tum praecipue ipsum Parisiense Collegium: eam vehementer hortantes, vt prouideat, curetque, vt id ab Haereticorum, obtrectatorumque iniurijs, vexationibusque diligenter defendatur. Qua in re et Dei honori, et suae, et regiae illius Ciuitatis existimationi consulet: experieturque in dies magis, sicut confidimus, quantopere expedierit id in ea Ciuitate Collegium institui. Datum Romae apud Sanctum Petrum sub anulo Piscatoris die vigesima nona Maij, Millesimo quingentesimoquinto, Pontificatus nostri Anno sexto.</p>
</div2>
<div2 id='SaHR.01.03' n='3' type='section'>
<p>Quo tempore aduersariorum ita studia feruebant Lutetiae, ad dextruendam Societatem; <note>20 Lugdunensis Collegij exordia.</note> nihilo Catholicorum prope cunctorum feruebant Lugduni minus, ad introducendam. Fessa multiplici malo Ciuitas, iamque ex Hugonottorum clade, et pestilentiae lue aliquantum respirans, non adiumenta modo, quibus sese reficeret, sed et munimenta, quibus in posterum tueretur, circumspectabat. Euinci nondum potuerat, vt Senatus esset omnis catholicus: in quatuor e duodecim locis etiamnum haeserant Hugonotti. Ceterum capita rerum Antonius Albonius Sacrarum, Franciscus Mandelotius Humanarum egregia erant: suosque duces, siue Praetorem orthodoxi Scabini, siue Archiepiscopum Comites, Equitesque S. Ioannis (ea primarij templi sacra militia est, iustisque Canonicis Comitum, inferiori ordini Equitum indidere nomen) praeclare sequebantur. Et Archiepiscopus eo vigilantius dies, ac noctes in sua specula consistebat, quod persuasum habebat, pro situ regionis, pro claritudine vrbis, pro celebritate Emporij, haud facile vrbem aliam, plusquam Lugdunum, ad Religionis summam momenti habere. Omnibus quoque dum Societatis institutum ex vna parte, acceptaque laborum eius in Augerio, Posseuinoque pignora, ex altera rerum, ac temporum statum comparant; sine dubitatione conueniebat, opportunius nihil eius ope instantibus malis inueniri. Praecipuum auxilium in iuuentutis educatione ponebant. Qua de causa Collegium ei suum tradere
<pb id='s009' n='9'/>
auebant ciues, eo magis, quod et multis iam annis, per Magistrorum nomen, corruptoribus illapsis, propinatum improuidis animis, pro lacte doctrinae, venenum impietatis erat: tumque vacuum gymnasium illud erat gymnasiarcha haeretico ab Catholicis inter tumultum perempto. Archiepiscopus autem Seminarium ex Concilio Tridentino moliens, doctrinam ei Patrum destinabat animo. Itaque multum in hanc sententiam literarum dedere Romam ad Societatis Moderatores, ad Praesulum quosdam, et Cardinalium, et ad summum ipsum Pontificem. His communibus votis vni obstabant Haeretici. Pernegare primo Collegium publicum, quod commune esse oporteret ciuium, nouaeque iuxta, ac veteri religioni patere, sine alterius partis iniuria tradi posse Iesuitis, quos constaret religionis nouae, reformataeque (ita suam ipsi deformatissimam vocant) adeo acerbos hostes, et oppugnatores esse. Quae cum parum audirentur, illud contendunt, vt suum ipsis quoque, pro liberis suis, Collegium habere ius sit. Hoc quoque conatu deiecti, ad extremum eo confugiunt: si deliberatum sit tradere, tradant vtique, non perdant Iesuitas: qui quamuis in literarijs exercitationibus, dum recens ordo est, et emergere ad samam, atque fortunas volunt, industriam fortasse probent; tamen nulli hominum generi tandem non somnum, non senectutem obrepere. Ecquis post centum annos, quales nunc sunt, tales praestet futuros? Ergo integrum reseruandum Senatui ius identidem cognoscendi, susceptum munus quanta cum fide, curaque gerant. Tam haec prouidenter in speciem, iusteque visu suggeri; vt Concilium frequens comprobarit: cum auctores illud intuerentur, vt negotium vel disturbarent, si conditiones illae minime acciperentur: vel si acciperentur, vt ad vexandam, eijciendamque Societatem, quandocumque incessisset libido, fenestram apertam haberent. Verumtamen sic boni omnes institerunt, meliora tempora, et liberaliora propediem pacta (vt demum euenit) pollicentes; vt Augerius integram rem Praeposito, qui crearetur, relinquens, Collegij possessionem adierit: in <note>21 Pragae, et Hispali res gestae.</note> eoque Annibalem Codrettum cum socijs duobus collocarit, interim mansuros, dum certiora ipse ex generali Congregatione afferret. Idem sub tempus et Pragae in Prouincia Austria, et Hispali in Baetica res quamoptime gestae. Pragae praeter cetera, Haeretici ad centum triginta ad fidem Catholicam reuocati. Hispali ad centum viginti mulierculae impudicae, vel in fornice prostitutae, vel per angulos tantae Vrbis sparsae, alijs, atque alijs concionibus, ab infami mercatu ad claustra resipiscentium, vel castum matrimonium abductae sunt: amplius mille nummum in eum vsum ex pijs corrogato. Vigebat nimirum aduersus impura monstra caeleste bellum. Nec socij duntaxat conserebant fortiter manus; sed et e populo, commoti praeceptis, et exemplis eorum, auxilio veniebant. Fuit ex his, qui cognito quendam direxisse ad lupanar gradum; occurrit homini, instititque orare, ne se perditum iret: saltem sacri diei, qui tunc agebatur, verecundia cohiberet: cumque nequam libidine, et ira flagrans, stricto pugione, in salutarem monitorem irrueret; is complicato vtroque genu, palmis ante pectus coniunctis, lumina in caelum tollit, et vulnus expectat. Quae magni animi caritas furentem ita mitigauit, ita percussurum salutifero ictu praeoccupauit, ac perculit; vt et ipse prouolutus in genua meliorem frugem promittens, veniam suppliciter precaretur, et dexteram eius exosculari voluerit. Ibidem, praeter septem in Societatem receptos, amplius triginta ex disciplina Collegij attentiorem religionis suscepere cultum: atque ex vna tantum classe decem ad Franciscanorum Caenobium transiere, laeto eius Caenobij Praefecto, vt numero Tyronum, ita virtute, peritiaque interioris sapientiae, qua praeformatos animos afferebant. Eadem in vrbe, dum Patres vltimo supplicio afficiendis praesto sunt, ingentis rem vsus incaeptauere. Inualuerat enim (qui hodieque multis locis tenet) mos sane non laudabilis, administrorum, reorum, incogitantia magis, tantulique negotij taedio, quam religionis vllo respectu, vt morte multanidi diuinissimo Christi corpore fraudarentur: quasi vero tam grandis via, quanta est ex hac vita ad alteram, ex imo rerum ad montem Dei, sine diuino Viatico iniri a quopiam debeat, nedum ab ijs, quibus minus virium, minusque commeatus ex ante praeparato adest. Impetratum ergo Hispali est priori huius anni parte, vt quibus
<pb id='s010' n='10'/>
<note>22 Mos inductus diuinae Eucharistiae praebendae supplicio afficiendis.</note> vita mortalis adimebatur, ijs pignus ante praeberetur aeternae. Sed vt salutaris consuetudo cunctas Hispaniae peruagaretur oras, duobus post annis, occasio talis Granatae fecit. Iuuenem haud infima sorte ad furandi insaniam adegerat vita luxuriosa: mox furta adegerunt ad restim. Consolantem, cohortantemque quendam Patrum obsequenter audiebat, professusque apud eum peccata, constanter animum ad luenda ea quouis cruciatu componebat. Sed vbi forte accepit sanctissimae experti communionis sibi esse moriendum; in lacrymas, gemitusque erupit insolabiliter, orans, ob testansque, qui aderant, sinerent vt Christianum mori: quid enim se commisisse, quamobrem vt putidum, desectumque membrum abijceretur? cur prohiberent vltimum spiritum in eius, a quo acceperit, exhalare sinum? Ne nudum, inermemque in sauces mortis proijcerent, quem possent immortalitatis pharmaco praemunire. Intererat Sacerdoti comes laicus Ioannes Hispalensis nomine, qui lacrymabili, iustaque obtestatione commotus, extemplo pergit ad Iudices: cumque in vnum coactos reperisset, enixe precatur, vt pia iuuenis morituri vota benigne respiciant. Illi nec moris id esse respondent, nec vero decere Christi Domini Corpus in carcerem deportari: perinde quasi clementissimo Domino graue sit per se visere, quos inuisentium officia imputat sibi, quasique horreat vincula nostra, qui pro nobis sua non horruit: et iam ex toto beatus reformidet hominum causa pedorem carceris, pro quibus adhuc doloris capax supplicium appetijt Crucis: denique non eo libenter ad mancipandas animas eat, vbi sanguine emit. Itaque talia reputans Ioannes, velut diuino in purum pectus illapso spiritu, tam multa, tantoque ardore subiecit; vt Archiepiscopo rem Iudices omnem permiserint. At vero Sanctus Antistes Petrus Guerrerus non eum modo iuuenem sanctissimi voti compotem fecit; sed etiam cum Pio Quinto, qui iam Pontificatum gerebat, egit, vt idem vniuerse, sublato quocumque impedimento, ediceret: vt edixit octauo et sexagesimo huius saeculi ineunte anno Idem proximo anno etiam Philippus Secundus Rex sanxit, adiecto, quo res maiore cultu administraretur, vt suum in quoque carcere conderetur Sacellum, vbi damnati, ad Sacrificium admissi, sacrosanctis mysterijs donarentur: ac supplicium non nisi postero die exigeretur. Quae omnia hunc in locum, vbi primum memoria incidit, conferri placuit.</p>
<p>Aderat iam dicta conuentui dies: frequentes interfuturi Patres aduenerant: <note>23 Congregatio Generalis inchoatur.</note> tantum ex Baetica, et Germania inferiore desiderabantur. Igitur duodecimo Kalendas Iulias primum itum est in consilium: decretumque legitimum videri comitiatum: vtque Vicarius, et Salmeron bonam a Summo Pontifice precationem ad creandum Praepositum, et cetera quaecumque tractanda forent, peterent: quam Pontifex perbenigne largitus est. Ceteris deinceps diebus, actis primi conuentus ad comitiorum spectantibus modum, ac formam accurate recognitis: atque ex ijs horum quoque comitiorum ratione maximam partem temperata, posteriore concione Palmio, comitij custodia Emmanueli Sa, cum quatuor prouinciarum Procuratoribus, ex nationibus diuersis, quos Vicarius nominasset, delegata; idem Vicarius quarto Kalendas Iulias, ex quo die placuerat, quatriduum antegrediens, comitialem diem inchoari, congregatos Patres pro suo munere ita est allocutus.</p>
<p><note>24 Oratio Borgiae Vicarij ad Patres lecturos Praepositum.</note> Quanquam vester mihi animus, Venerandi Patres, ac pia solicitudo in his, quae ad Societatem pertinent, cognita omnino, atque perspecta erat, videbamque incensos omnes, ac paratissimos ad id praeficiendum ei caput, quod non modo diuinae gratiae perfusum odore esset, sed vnde in oram vsque vltimam vestimenti benignitas caelestis descenderet: nec audebam adhortari, a quibus doceri me, et admoneri aequius sit: et prope pudebat imperitiam meam prodere, ac balbutire ad eos, quorum sermones, et opera, Domino confirmante, per diuersas terrarum oras adeo praeclara sunt: tamen, quoniam obedientia cogebat, aperiendum os fuit. Impleat illud verbis suis Deus Verbum. Conabor certe adhortari meipsum: quidque super hac deliberatione grauissima, in octaua Constitutionum parte sancitum sit, proponam simpliciter: vt, si minus hic vobis labor, qui minime indigetis, sit fructuosus; mihi certe, cui vae si tacuero, obedientia ipsa fructus sit.</p>
<p>Primum ergo sancitum est, vt Vicarius alloquatur Patres, et ad eam Praepositi
<pb id='s011' n='11'/>
lectionem hortetur, quae ad maius Dei obsequium, et bonam Societatis gubernationem <note>25 Optimus in Praepositum legendus.</note> conueniat. Non enim, qui nihil incommodet, nec qui parum quid commodet, satisfuerit legisse; sed qui virtute, ac sanctitate, qui doctrina, prudentiaque praestans, idem ad res gerendas aptissimus, ad pascendum, tuendumque gregem maxime benignus, ac fortis, ad augendum accuratissimus, denique in omnes partes opportunissimus fore videatur. Quae prouisio si adhibetur in bellis humanis, vt exercitus quam optimo Duci committatur; quanto in hac sacra cohorte adhiben. da impensius erit, qua populi Dei tanta res agitur? praesertim cum fere eueniat, non modo vt sicut populus, sic Sacerdos; sed etiam vicissim, vt qualis Sacerdos est, tatis sit <note>26 Precatio ad Deum adhibenda.</note> populus. Praeterea Constitutiones hunc nobis, et proximos tres dies decernunt, quibus agamus cum Deo. Nimirum si orare semper oportet, et nunquam deficere; dubitari non potest quid faciendam sit nobis hoc tempore, quibus Redemptorem ipsum lecturum Apostolos pernoctasse constat in oratione Dei. Orat misericordia, orat, qui corda intuetur: et miseria, et coecitas non orabit? Interim etiam considerare iubemur, quis ad magistratum gerendum maxime idoneus futurus sit. Nempe Deus <note>27 Et consideratio ad cognoscendos homines.</note> vult operam nostram adiungi operi suo. Iubemur autem ex vuiueria Societate delectum habere, ita scilicet, Professos vt nobis ob oculos omnes, nec modo praesentes, sed etiam absentes ponamus. Interdum enim quem minime mortales destnant, ei (vt Dauid exemplo est) Dominus suffragatur. Nunquam igitur permittat summa bonitas, vt Societas nostra cooptet eum, quem tantum humana ratio commendat; sed vt eum, quem et Deus commendat: ille enim vere probatus est. Eodem arbitror pertinere (quanquam intimas Constitutionum, propriasque rationes, cum <note>28 Sustinenda sententia in horam orationis ante electionem.</note> aeterna in eis sapientia, bonitasque tantopere eluceant, quis indagare, nedum explicare queat?) tamen eodem pertinere ego decretum arbitror, ne quis apud se statuat, quem electurus sit, antequam in comitium includatur: scilicet, vt electio non ab nomine fiat, neque per hominem; sed praecipue per Spiritas Sancti gratiam. Ad quam consequendam, si imitari eos oportet, vt pane oportet, quibus eam perfectius, et vberius idem Spiritus elargitus est; intueamur Apostolos, qui non apud se decreuerunt, quem in Apostolatum sufficerent, sed propositis duobus dixerunt: Tu Domine, qui nosti corda hominum, ostende quem elegeris. Quid autem attineret Dominum consulere, si apud quemque iam fixum esset, quid ageret? Locus etiam in omnium conuentu, et comprecatione Patrum aptissimus est: quia saepenumero quod negatur singulis, tribuitur vniuersis. Denique qui sunt in vno, eodemque spiritu congregati, haud dubie paratiores ad accipiendum id fiunt, quod vno ore, vnaque mente, tempore eodem, ac loco deposcunt. Enim vero si olim ille attrita fronte populus, cum Regem vellet, nequaquam sibi ausus est assumere, sed de manu praeberi voluit Dei; an Societas suis nixa viribus Rectorem sibi adscisceret, ac non potius a Patre luminum, ex quo descendit omne datum optimum, <note>29 Anathema in ambitiosos, et non indicantes.</note> precaretur? Additur ad extremum anathema, qui hoc munus ambierit, qui conscius non indicarit. O altitudo sapientiae, et scientiae Dei! Tali morbo remedium tale debebatur. Angelos e caelo, Capita gentis humanae e Paradiso deiecit superbia. Abscindatur ergo, et tollatur de medio fratrum, et eijciatur, qui simili peste contactus sit. Quis autem coecum faciat ducem? An rogo non coecus ambitiosus, qui cum nihil sit, existimat se aliquid esse? Non plane sensu omni captus, qui cum se agere ipsum nequeat, grauia sibi affectet, et conquirat onera? Illum de Hierico descendentem, postquam plagis impositis latrones semiuiuum reliquissent, quo reponeremus in numero, si a praetereuntibus peteret, non vt humeris leuarent se, sed vt graui sarcina onerarent? O puluis, et cinis! Non sentis ab imo vestigio te ad verticem coopertum plagis? Vulnera tua fomentis vini, et olei, alligaturaque opus habent: humeris aliepis in stabulum ipse portandus es, et assumere, quos portes, audes? Vide manus tuas, si nec dum vereris opera tua: vide pedes viae pacis ignaros, vias ambulantes difficiles: infer et in duritiam cordis tui digitum tuum, considerans quid inde exeat, quid ex ore procedat, quid ex mente pullulet. Nam dissipatae cogitationes nil nisi cor hominis torquent. Id si feceris, tum tu, instar publicani, oculos in caelum leuare non audebis. Sed leua oculos tuos,
<pb id='s012' n='12'/>
leua ad Christum. Contemplare quid medicus fecerit, vt mortifero ambitionis vulneri, quo mundus laborat, faceret medicinam. Non habuit locum in diuersorio, ne tu locum ambitiose quaeras. Ne Rex constitueretur, fugit: ne tu appetas Rector constitui. Venit ministrare, ne tu tibi ministrari velis. Sed vbi non exempla humilitatis in Christo? Exaltationem semel admisit; sed in Crucem: vt doceat titulum Regis, siue Rectoris, non nisi pendenti in Cruce deberi. Proinde qui in Cruce non est, quid titulum Regis quaerit? et si quaerit, certe in Cruce non est, nec crucem nouit. Cruci enim affixo honores pro clauis sunt, deliciae pro spinis, hominum laudes pro contumelijs, ac probris. Age, qui excelsa appetis, num ignoras idcirco sublimem elatum in Crucem Filium Dei, elationis vt tuae poenas luat? Stulte, quem te ipsum facis? Qui Christi est, longe est ab ijs, qui nomina sua vocauerunt in terra: cum ille, cuius nomen est super omne nomen, illo titulo glorietur, Ego sum vermis, et non homo, opprobrium hominum, et abiectio plebis. Qua igitur non dignus poena ambitiosus? Quid mirum si legibus nostris ita percellatur? Ergo cum ad creandum Praepositum includemur, exeludatur procul ambitio, vt accessum, ne ad fores quidem, inuemat. Quod si forte accesserit, et pulsauerit; obsurdescant aures: excitetur Domini Dei zelus: meminerimus vocationem nostram. Nam electi sumus, per viscera misericordiae Dei nostri, ad concul candam pedibus mundi ambitionem, ad erigendum supra caput improperium Crucis. Sin autem ambitionem, quam per Religionis ingressum destruxi, iterum reaedifico; praeuaricatorem me constituo. Non ne haec, Societas Iesu Christi est? nonne gloriatur, hoc nomine? non ne hoc signo munitur? Erit igitur, qui quaerat, quae sua sunt, oblitus, quae sunt Iesu Christi, cum de Societate sit Iesu Christi? O Patres carissimi, iterum, atque iterum hortor, Videamus vocationem nostram: audiamus praeceptorem, eundemque Dominum nostrum clamantem, Reges gentium dominantur eorum: et, qui potestatem habent super eos, benefici vocantur: vos autem non sic: sed qui maior est in vobis, fiat sicut iunior: et qui praecessor est, sicut ministrator. Vnum iam illud monuerim, omnium intentos huc oculos esse, vt videant, num Societas, vti docet legendum esse optimum, item et faciat. Quod si secus fecerit; proh dolor, quis iam feret linguas mendaces, cum et veraces tam pauci ferant? Vocem igitur, quam dixi, Christi sequamur. Nemoque, <note>30 Humani respectus in id trahunt, quod per ipsos declinatur.</note> vt filius Adae, metuat, ne quem carum sibi contristet. Nam qui sibi ad suum sensum Rectorem imponit, quod amicus est, quod ingenio, ac sententia conuenit; frustra est. Eueniet illi, vt Iudaeis praedixit Samuel euenturum ab Rege, quem petebant, vt tolleret, quae eorum erant. Iusta Dei vindicis poena est, vt pro sperata laetitia moeror subeat. Non raro ita fieri videmus, vt quibus e fontibus hauriebatur modo dulcedo; inde post paulo bibatur amarities. Malum itaque, malum homini, qui gaudia petit ab homine. Sed quid ego haec apud vos? Non ne vobis, Patres carissimi, haec omnia sunt notiora, magisque curae, quam mihi? An inter vos non ego quosdam intueor, per quos Constitutiones ipsae sunt conditae? Num mihi est dubium, quin Christum indueritis omnes? et in eo permaneatis spiritu, in quo et congregati sumus? Solum igitur superest, suppliciter vt Deum precemur, eam cordibus nostris lucem immittat, vt quem ipse vult huius gregis pastorem, huius corporis caput; eum nos quoque et velimus, et declaremus: idque cum operatus fuerit in nobis, etiam gratia sua confirmet: vt dicere liceat, Praepositus natus est nobis: Pater datus est nobis a Domino factum est mirabile in oculis nostris. Exultemus in eo, qui fecit, et illum dedit nobis in pastorem, nos autem in populum eius, et oues pascuae eius: Sicque, quasi modo geniti infantes, renouemur spiritu Societatis nostrae. Nouum fides robur, nouum spes, et caritas vigorem assumat: sit obedientia promptior, sit castimonia, paupertasque perfectior. Crescat in aduersis, et aerumnis alacritas: inexternis rebus, et secularibus circumspectio, et prudentia: in amore proximi, et salute feruor, ac sedulitas. Nam haec est vocatio nostra, haec sors, et haereditas nostra. Hanc persequi sanctum est, hanc consequi sanctissimum erit.</p>
<p>Si enim hoc Societas praestiterit; in sanctitate, et iustitia erimus coram Deo, omnibus diebus nostris: illuminabimusque eos, qui in tenebris ambulant, et pedes
<pb id='s013' n='13'/>
eorum dirigentur in viam pacis. Ille, qui est pax vera, pacisque largitor, hoc ipsum nobis largiatur, benedicatque nos ad hanc electionem faciendam: nobiscumque maneat seruans, ac dirigens nos Patris potentia, Filij sapientia, Spiritus Sancti bonitas, et amor. Amen.</p>
<p>Vbi Borgia dixit, lecti demore, qui comitijs cum Vicario praeessent Ioannes Polancus Secretarius, Salmeron Assistens. Denique ceremonia, ordineque eodem, simulque eodem die Visitationi Deiparae sacro, quo anno ante octauo declaratus <note>31 Borgia renuntiatur Praepositus generalis.</note> erat Lainius, renuntiatur Praepositus Generalis Franciscus Borgia prima suffiagiorum latione, vno et triginta suffragijs, haud plus octo ex omnium numero desideratis. Renunciationis decretum Professorum antiquissimus rite concepit Salmeron. Comitiorum euentum non tam praesagiens, quam formidans ante Franciscus, diu secum luctatus, an praeueniret deprecando Patres, Salmerone, et Ribadeneria, quos consulerat, Auctoribus, ne forte rei, quae nulli in mentem venisset, cogitationem excitare videretur velle; ipsum opperiens exitum, tumque si opus foret, contra iturus, aegre quieuerat. At vbi ventum ad rem, atque in eum onus incubuit, perturbatus (quod clarissime prodebat vultus) et stupore correptus sic est, tanquam diuinitus ei lingua vincta esset, mensque et corporis membra obtorpuissent, ne cuncta reluctando misceret. Et sane non paucis visa lectio diuini potius, quam humani consilij: cum vulgatum inter omnes esset quantopere et sancto contemplationis otio teneretur, et ab administrationis publicae curis Franciscus abhorreret: atque adeo increbuisset suspicio, moribus illum quibusdam ab Societatis disciplina alienis imbutum. At proximis inde diebus ea conspectus est animi fiducia, eaque ad res gerendas alacritate; non obscure vt additum viro cum prouincia nouum a coelo stipendium, et vires multiplicatas appareret. Atque ipsemet agnoscens in hac sua creatione diuinae mentis consilium, ea se cogitatione consolabatur, quod Societas cum Iesu sit, idem esset eam recturus Iesus per ea molimenta, quaecumque ei placuisset assumere: vt cui pronum esset quicquid vellet, adminiculis quibus vellet, effectum dare. Dicebat tamen se quidem semper optasse in cruce mori: ceterum nunquam suspicatum, tam grauem sibi crucem esse repolitam, quam quae ab Societate imposita esset. Prouincialium in his comitijs haud vllus desideratus est, praeter Oliuerium Manareum, quem, vt diximus, difficultates temporum in prouincia tenuerunt: et Ioannem Plazam, qui post creatum Praepositum serus venit: nam Euerardus ex inferiore Germania primo quatridui ante comitia die Romam attigerat. Tres adhuc ea tempestate supererant e decem primis Salmeron, Bobadilla, Rodericius: is postremus cum ageret in Hispania, quo superiore an no reditum impetrarat, excusans iam minus aptam longinquae peregrinationi aetatem, non interfuit. Borgia quo primum die renuntiatus est Generalis, eo vna cum ceteris Patribus Pontificem adijt, forte eodem die in <note>32 Pontifex laudat Borgiae lectionem.</note> coenobio Franciscauorum ad Arae Coeli pransum. Clementissime Patres excepit Sanctissimus Dominus: estque palam professus comitiorum exitum non potuisse neque ad communes Ecclesiae, neque ad Societatis priuatas rationes, neque adsuam voluntatem magis aptum, et conuenientem accidere. Nec secus alij acceperunt. Dux Methymnae Caeli Ioannes Zerda, qui ab Siciliae procuratione in Hispaniam remearat, Madriti re cognita, illico ad Collegium cursu tetendit, literasque <note>33 Gratulationes de ea.</note> eius rei nuntias habens in manibus, nil nisi gratulabundus iterabat, Franciscus Dux sanctus, Generalis. Ad eundem nuntium Cardinalis Augustanus Dilingae, in templo solemni ritu, musicoque concentu Deo grates egit. Hosius vero Cardinalis Varmiensis ipsi Francisco gratulatus est his verbis. Etsi pridem allatum huc fuerat R. D. Vestram, cuius insignis pietas toto celebratur in Orbe, summa cum voluntate omnium, et incredibili quodam consensu fanctae Societatis Iesu Generalem esse designatum; quoniam tamen ex Vrbe nullas ante mensem Decembrem ea de re literas acceperim, differendam esse duxi meam gratulationem in id vsque tempus, quo certius aliquid hac de re cognoscere licuisset. Deo gratias ago, cuius beneficio factum est, vt non solum huic sanctae Societati, verum etiam Ecclesiae vniuersae de viro tanta vitae integritate, grauitate, prudentia praedito prospiceret:
<pb id='s014' n='14'/>
cuius cura, et diligentia prouideri possit Ecclesijs omnibus, vt ne careant verbi ministris, qui non magis doctrina, quam exemplo ceteris praeeant. Quibus qud magis haec mea dioecesis indigere videtur; hoc impensius munus hoc R. P. V. delatum, illi gratulor, mihi vero gaudeo. Nam illius opera futurum confido, vt nec alijs Ecclesijs, nec meae desinit fideles operarij, qui laborent in vinea Domini. Sed inter officiosas absentium gratulationes non inuenuste Ioannes quidam Tapia Hispanus ex Vrbe Valentia literas tales dedit. Gratulentur cuncti mortales e terra, cui grates agunt, immortales e Caelo, ac nominatim singularem eius erga te indulgentiam collaudent, dum pro populis, qui tantum corporibus tibi parebant, eos dedit, qui etiam subiecti sunt animis ad imaginem vnius trinique Dei procreatis: vt ipse e dominatu terreno euehereris ad principatum caelestem: curandosque, et regendos acciperes homines quosdam diuinos, nationem eiusmodi, qualem nemo Regum sortitus est. Ita distant imperia, quae humanis consilijs, et quae mandantur diuinis: et ex his, qui ad imperandum leguntur, lector apparet. Bonum sit, felix, saustumque Paternitati tuae onus, per quod muncio peccatorum leuantur onera, munus simillimum muneri Redemptoris: Societas, cui nunquam Iesu soc etas abest. Qui Franciscum interius norant miscebant gratulationi consolationem. Quidam veniam precabantur, quod laetati ad eum nuntium essent: alij magnum quid solatij aiebant esse, vbi si conqueri vellet, non nisi de Deo posset. Patres salutato Pontifice, continuo ad consultationes negotiorum, quae multa, et grauia restabant, <note>34 Assistentium creatio.</note> adiecere curam. Quinto Kalendas Augusti ad plura dimidia parte suffiagia renuntiati Assistentes: data opera, vt, quantum fieri posset, e varijs nationibus caperentur Quadripartita nationum haec facta destributio: Italia, Siciliaque coniunctae: Gallia item atque Germania: Lusitania quoque, Brasilia, et India: denique Hispaniae prouinciae Castella, Toletana, Baetica, Aragonia: proque his Assistens primo loco Antonius Araozius absens nominatus est, tanto consensu, vt duo tantum ex omnibus desiderarit suffragia: Secundo loco pro Italia, ac Sicilia Benedictus Palmius: Tertio pro Germania, et Gallia Euerardus Mercurianus: Quarto <note>35 Admonitor, et Secretarius Polancus.</note> pro Lusitania, India, Brasilia Iacobus Miro decreti. Eodemque die, quem Praepositus Generalis sibi a secretis cooptauerat, eiusdem Admonitor declaratus est Ioannes Polancus, vtroque munere perfunctus nuper apud Lainium, et altero scribendarum epistolarum olim etiam apud Ignatium. Sub haec, ad caelestis agricolae instar, qui palmitem quamuis frugiserum purgat, quo fructum plus afferat, circumlatis per commissam sibi Domini vineam oculis, totaque diligenter lustrata, <note>36 Societatis perficiendae studium.</note> operam dederunt, vt et perpurgarent, si quid succreuisset recidendum: et si qua, re possent, perficerent, et quodammodo opimarent. Duabus maxime rebus laborare tum Societatem multi querebantur. Primum quod nimis multa exigua, et male fundata inchoarentur Collegia. Deinde quod rei familiaris causa offerretur populo materia sermonum. Vtrobique sane diuina gloria, et salus proposita mortalium erat. Verum, vt inter homines non sola rerum honestate contentos, sed singularum honestatum expendentes momenta, quantumque cum Christi ope licet, perfectum vbique consectantes, permulti gemina illa in re satius censebant fore, si adhiberetur modus: praesertim cum vtrobique rimulas, per quas sensim <note>37 Incommoda ex minutis Collegijs.</note> se insinuaret tartareus anguis inueniret. Ex minutis, inopibusque collegijs plurima ostendebantur incommoda. Carptis in tot exiles domunculas socijs, eneruari totius Ordinis vires, nec vspiam dininam rem tractari pro dignitate: occupatisque vbi operae non sit, sodalibus, ibi deesse, vbi enixius vires contendi celebritas locorum, spes fructus amplioris, fundatorum benignitas postulet. Conteri in edocendis pueris iuuenum aetates: magna ingenia, praeclarasque naturas debilitari, et acerbas consenescere: ex quibus: si maturitatem adipiscerentur, vtilitates olim Christiana res incomparabiles caperet. Praeterea in tanta idoneorum Rectorum penuria, necessario id munus ijs imponi, quos regi ipsos oporteret, eodemque modo minus idoneos alijs muneribus praefici. Ad haec paucitate ipsa hominum vilescere quodammodo maiestatem rerum sacrarum, et laxari seueritatem oeconomiae religiosae, vbi nec praescriptus ex disciplina coommuni munerum ordo seruari, nec
<pb id='s015' n='15'/>
suum exigi a quoque pensum queat. Frequenti etiam inter se vsu obsolescere inuicem obseruantiam: et familiaritates nunc immodicas contrahi, nunc offensiun culas concipi perindignas. Raros etiam inueniri, qui non propemodum ijs locis teneantur inuiti: vnde fiat, vt commissa sibi obsequij diuini munera nec illi, qua voluntate, quaque diligentia opus est, tractent, nec inde (quod consequens est) animarum optata lucra proueniant. Postremo incredibilem esse molestiam, mentisque occupationem in conquirendis alimentis: et tamen nec sermones hominum, inuidiamque declinari, nec angustijs domesticis occurri: nec licere vnquam tollere caput, sed cum inuidia publica, cum aere alieno, cum inopia assidue esse conflictandum. Haec, atque id genus multa eo vehementius, fusiusque cum ab alijs, tum maxime a Benedicto Palmio commemorabantur, quod metuebant, ne sancto illo suo cunctos iuuandi, exercendaeque paupertatis studio (vti documenta in Hispania dederat) abripi se Franciscus permitteret. Quamobrem rogarunt eum quam plurimum vniuersi Patres, decreto in eam rem condito, vt ad roboranda, <note>38 Qualia recipienda Collegia.</note> quae iam suscepta erant Collegia verso animo, si quae post hac admittenda censeret; ea eiusmodi essent, ijsque locis, et conditionibus eiusmodi offerrentur; vt ad commune bonum Ecclesiae Dei ingens habitura momentum viderentur: tum etiam ab rebus vitae necessarijs ita essent instructa, non modo vt ij sustentari possent, quos opera postularent; sed is etiam Scholasticorum numerus, qui ad idem perpetuandum Collegium satisforet. Denique quamuis haec suppeterent vniuersa; nequaquam tamen acciperet, nisi haberet Societas Rectores, Magistros, et Operarios idoneos, vt sine veterum detrimento, sustineri posse nouum Collegium, Pater Generalis, auditis Assistentium sententijs, iudicaret. Neque id sanxit Congregatio seuerius, quam seruauit. Eodem die recitatis aliquot Praesulum, et Ciuitatum literis, quinque Collegiorum, quae deferebantur, admittendum nullum censuit: susceptorum quin etiam quaedam soluendi potestatem Generali permisit. Id priori incommodo prouisum leuamentum est: nec difficile inuentu, et omnino efficax, si perinde, vt prima facie videtur, habile esset. Operosius erat, alteri amoliendo malo, remedij viam inuenire, quod Collegium praecipue Romanum <note>39 Ex Collegio Romano in omnem Societatem commoditates.</note> haud dubie petebatur, iacturamque maximam faciebat. Quae res, vt a prima origine palam fiat, altius repetenda narratio est. Sanctus Ignatius, mente illa magna collustrata diuinitus, e re Societatis totius plurimum existimauit fore, si Collegium Romae condidisset, quod omnibus commune nationibus, ac prope cunctae familiae Seminarium esset. Id ipsiun, cum praecipuis Patrum, sentiebat Lainius. Ideoque Romanum Collegium tutatus omni ope est, ac promouit. Id consilij, qui recte animaduertat, cum plane necessarium deprehendet fuisse, tum maxime opportunum. Nam in primis, cum esset necesse, vt victura familia sobolem sibi idoneam iuuenibus, quos reciplebat, formandis sufficeret; in plerisque Prouinciarum nec idonei magistri, nec illa discentium aderat multitudo, quae necessarium studijs impetum, et ardorem inijceret. Quippe in numeroso condiscipulatu non solum quaedam accedit studijs maiestas, quo fiat, vt tractentur enixius, veriorque, et acrior inter disputandum concertatio sit; sed etiam, quasi collatis vnum in locum multis facibus, singulorum lux ex aliorum communione multiplicatur. Huiusmodi autem multis Prouincijs, Nationibusque commune Collegium, nusquam satius poterat, quam Romae institui. Quo enim libentius diuersae nationes commearent, quam Romam communem quodammodo patriam? Vnde digredi expeditius foret, quam ex ea Ciuitate, quae non modo aegre non fert e sinu mit ti suo ad alienas prouincias religionis adiumenta, sed nullas omnino ab se in eo genere alienas ducit? Cumque Societas vsque eo Apostolicae Sedi, Fideique propagandae sit dedita, profecto ibi maximum Sociorum educari oportebat numerum, vbi religionis caput, et summum esset oraculum: atque vbi Romanae maiestatis, ac pietatis forma mente comprehensa, ad suas digressi terras, quae ipsimet suis spectassent oculis memorantes, facilius populorum animos ad Christi Vicarij, contra quem tum maxime debacchabatur impietas, venerationem adducerent. Nec solum ad commune id pertinebat Reipublicae Christianae bonum
<pb id='s016' n='16'/>
sed etiam ad priuatum Ordinis, vt in oculis Praepositi Generalis, eoque loco, vbi primum genita mater erat, progenies educaretur, veroque, ac solido parentum spiritu imbueretur. Ad consensionem quoque cum sciendi, tum agendi spectabat, vt ijsdem eruditi magistris, in varias nationes eundem morum habitum, eundem sententiarum colorem, eandem operum, ac scientiae normam ferrent. Quid? illud, quantum commodi est? vt dum vna iuuenes in domo, ex gentibus cunctis instituuntur, vniuersus terrarum Orbis vna quodammodo familia fieret, sanctoque quodam germanitatis affectu colligati, externorum ita non refugerent consuetudinem, vt potius, quemadmodum domestica ipsa instituta iubent, singulari studio diligerent, terrasque omnes complexi animo, adire eas, pro Christi causa, parati essent? Quantum vero prudentiae, peritiaeque compendium, multorum hominum mores, vrbesque, vno quasi sub tecto, spectare? vt, cum ad longinquas tendendum prouincias sit; non peregrinus, sed sciens morum, ac notus, et quodammodo ciuis aduenias? Quantum ad res gerendas momenti, omnibus in prouincijs viros notos inter se, amicosque, et vna educatos esse? Adde quod si maxime floreret Romae Societas; res omnium agebatur, ac dignitas prouinciarum. Quae enim gens respueret, quod probasset Roma? Deinde cum ab Vrbe Nuntij Apostolici, Antistitesque rerum Sacrarum, et alij quamplurimi summae auctoritatis viri in varias terrarum partes digrediantur; haud dubie permultum ad Dei gloriam intererat, hos Romae praeclara de Societate imbutos existimatione esse: vt suis deinde quisque in prouincijs, eam studiosius protegerent, et ad opera libentius admouerent. Postremo ipsemet Christus Dominus, cum se Ignatio Romae propitium fore promisit, haud leui significatu, Romam Societati praecipuam designarat sedem: et tanquam praeceperat, vt hanc pro parente, hanc pro arce haberet, nihilque tam benignae sponsionis pignore desperaret. Haec omnia plane peruincebant peramplum Romae Collegium collocari oportere. Sed cum certi vectigalis suppeditaret omnino nihil; enimuero tam multis commodis aduersaria grauius obstabat rerum inopia. At Ignatius, Lainius, caeterique familiae duces pneclarissimum opus nequaquam idcirco praetermittendum rati, diuinaque in primis clementia, ac sponsione freti, parsimonia sancta, curaque peruigili, vtcumque necessitati succurrere nitebantur. Inter quae quam multa praestantes illi magistri, egregijque discipuli, ac ceteri omnes eius Collegij fundatores, in angustijs domicilij, in victu, vestituque, in librorum, et omnium rerum penuria, quam excelso, laetoque tolerarint animo reputanti mihi; subit interdum vereri, ne posteriores (quod nunquam fore confido) minus aut Deo, aut Gregorio Pontifici, alijsque de sancta illa, grandique sapientiae, ac virtutis officina optime meritis, grati sint, atque in minore aerumnarum copia voluntatem quoque <note>40 Commodis vitae quomodo vtenaum.</note> patiendi relaxent. Quod contra decet. Nam quo benigniorem Dominum, parentemque indulgentiorem experimur; eo nos fideliores seruos par est, amantioresque fifios praebeamus. Ceterum, vt ex omnibus prouincijs Romae iuuenes alebantur; ita tum Patres subsidiorum partem ex ijsdem, tantas inter difficultates, peti (vt sane erat) aequum censebant. Quid enim conuenientius, quam vt quae in communes terrarum omnium vtilitates educabatur iuuentus, earundem communi benignitate subleuaretur, et terrenis iuuaretur eorum fructibus, quibus semina diuina comparabat? Itaque qui Societati dabant nomina, si quid erogare in pauperes, Euangelij iussu vellent, idque Praepositi Generalis voluntati permitterent; is nonnullam partem, vt qui totius corporis studebat bono, Romam saepe deriuabat. Hinc interdum existebant lites cum ijs, ex quibus erant exigendae res: vt est ferme mortalibus aretior nulla, quam cum pecunia necessitudo, nec ab his aegre distrahuntur, quorum spolia legunt. Hinc cupiditatis, atque adeo auaritiae ad vulgus, etsi falsus rumor, tamen aduersus religioso caetui, eique maxime, qui bellum cum auaritia, vti cum vitijs ceteris, suscepisset. Qui rumor vel feruebat, vel ferebatur certe feruere in Hispania maxime. Primum quod illae prouinciae non aeque vti ceterae indigebant Collegij Romani ope: cum plures illic adiungerent sese, cum aetate robusti, tum disciplinis exculti, vt protinus in publicum
<pb id='s017' n='17'/>
produci liceret: nec docendi ipsi essent, sed docere alios possent. Deinde quod multa inde exportabantur, quamquam pleraque e quibusdam iuribus, quae primo Carolus Imperator, posteaque Philippus Rex Borgiae ipsi attribuerat. Postremo, quod vehementer Collegia ibi quoque ab vitae subsidijs laborabant. Ante omnia celebrabatur offensio Dynastarum quorundam, quasi edicta regia violarentur, quae, vetabant, extra regnum pecunias exportari, quae edicta in conuentu Patrum recitata <note>41 Offensiones quatenus vitandae.</note> sunt. Benedictus Palmius ante alios clamabat fidendum Deo: ex Christi, Apostolique Pauli praecepto, volenti auferre tunicam, dimittendum et pallium: denique accipiendam magis iniuriam, patiendam magis fraudem, quam iudicio contendendum Id si Patres serio inducerent in animum, et nihil bono nomine, nihil caritate aduersus omnes, et scilicet Euangelica iustitia prius haberent; additamenta non desideraturos humanae opis. Non vinci benignitate fontem boni. Immissurum Vicarijs suis Deum Romanis Pontificibus mentem, vt Romani Collegij tutelam susciperent. Alij contra disserebant. Nequaquam, propter iniquissimos sermones, opus omni, et Christiano, et nec dum Christiano Orbi saluberrimum destitui oportere. Vtrum tandem aequius esse donatas, sacratasque Deo res, in alimenta Euangelij praeconum, in escam tantae sanctitatis, in pabulum pereuntium fame verbi Dei Nationum, et quodammodo in lac infantium in Indijs Ecclesiarum redimi: an auaritiae tradi hominum tantum non per sacrilegia retinentium, quibus mox in superbiam, et luxum, et libidines, et maleficia alia abutantur? Non ignorare se suum Christi, Apostolique praeceptis locum, ac tempus esse. Scire etiam Sanctum Paulinum Nolanum, mirificum illud omnium virtutum, maximeque benignitatis exemplar, cum ingentia sua vendidisset praedia, et pauperibus erogasset, vbi factus Ep scopus est, nequaquam Ecclesiae facultates neglexisse. Idem Sanctum Hilarium, idem alios fecisse Sanctissimos viros. <note>l. 2. de vit. con. templat. cap. 9</note> Hoc enim esse (vt ait Sanctus Prosper) possidendo contemnere, non sibi, sed alijs possidere: nec habendi cupiditate facultates ambire, sed eas pietate subueniendi suscipere. Qui cum subijciat, nihil e facultatibus Ecclesiae eis, qui sibi de suo sufficiunt, debere erogari, quando nihil aliud sit habentibus dare, quam perdere; quid porro esse ijs, qui non habent, vt habent bus detur, adimere? Nec enim dubie eripi indigentibus Christi famulis, quod non indigentibus seculi mancipijs per socordiam exigendi donetur. Quid ergo? Vtrum ne potius non tam per veram humilitatem, quam per timidam ignauiam alendam cupidissimorum hominum rapacitatem; an fortissimum, laudatissimumque virum Mathathiam imitandum, qui cum vidisset malitiose hostes Sabbata obseruare, quibus populum feriatum inuaderent, ac cessantem impune trucidarent; censuit, etiam illo sacrae quietis tempore, iustis armis reliquias dilectae Deo gentis conseruari debere? Talia cum dicerentur, acriter inter Patres certatum est. Nam occurrendum offensioni censebant omnes. Sed cum viderent Collegium Romanum, subtractis auxilijs externis stare non posse; vtra causa praeponderaret, qui nam essent limites caritatis, qui rectus ordo, ambigebatur. Ad extremum, donec pro sua benignitate Deus, si placeret, suorum prospiceret seruorum difficultatibus, quam nonnulli exaggerabant offensionem, quibusuis siue Romani Collegij, siue cunctae Societatis, et Ecclesiae emolumentis visum est praeferri oportere. Igitur ad minuendas Collegij <note>42 Constituta ad perfectionem paupertatis conseruandam.</note> eius impensas commendatum quo pauciores Romam aduocarentur, vt in singulis prouincijs, vbi primum fieri posset, generales Academiae instituerentur: praesertim cum iam nonnulla ad manum esset et discentium, et docentium copia. Decretum etiam, vt edicta regia sine tergiuersatione in transmittendis pecunijs seruarentur: adhaec vt forensibus litibus abstineretur, ac ne vltro quidem intentatis responderetur, nisi prius consulto Generali Praeposito. Praeterea vt in colendis agris, fructibusque in foro vendendis, mercaturae abesset species. Denique si quid in Societatem conscripti ei donarent; id cuiusque prouinciae addiceretur, explicatis in eam sententiam varijs Constitutionum locis. Super haec, quoniam non solum offensionibus amouendis, sed religiosae etiam perficiendae paupertati erant intenti Patres; decreuere simul, vt aedes nobilis Sanctae Mariae Virginum Maceratae,
<pb id='s018' n='18'/>
vnde ducenos aureos nummos annui reditus Maceratense capiebat Collegium, peropportunum inopiae leuamentum, tamen quia Sodales eius aedis arculam prostare volebant, ad stipem aedificationis causa colligendam, omnino relinqueretur: nec vspiam in templis Societatis neque ad proprios, neque ad alienos vsus, quantumuis pios, arculas id genus proponi fas esset. Perusiae cum vnus adhuc Sociorum in publico gymnasio humaniorum literarum scholam habuisset, et quanquam nomine eleemosynae, tamen id, quod solebat professoris earum literarum stipendium esse, Collegio tribueretur; renuntiari simul docendi muneri, simul ei dono iusserunt. Vetuerunt quoque Socios extrariorum cuipiam suadere, vt Societati potius, quam alijs pauperum quidpiam legaret, donaretue: nec stipem nisi plane, ac simpliciter per Dei amorem rogari voluerunt. Postremo quoniam nuper Concilium Tridentinum Religiosis omnibus, praeter Capuccinos, ac Minores Obseruantes, habere perpetua, soloque contenta bona permiserat; quicquid iuris ex eo Concilij beneficio pertinere ad Societatem professam posset; magno consensu id omne abdicari, ac penitus eo cedi (vt continuo rite factum est) placuit. Per haec maxime <note>43 Decreta ad remouenda, si quae in Societatem irreperent emendan. da</note> decreta gemino illi, quod molestissime videbatur premere, quoad humana conditio tulit, occursum incommodo est. Ac ne quid vnquam noxium posset radices agere; adiectum est salubre consultum, vt, congregatis posthac ad creandum Praepositum Generalem Patribus, aliquot designentur, qui vni cum Vicario, et Assistentibus ecqua in re passa detrimentum Societas sit, vel periculum sit ne patiatur, inspiciant: atque in Praeposito, qui maxime idoneus videatur, ex omnibus deligendo, earum rerum habeant rationem: eum scilicet virum praeferentes, quem vel prohibiturum, vel resarturum damna spes sit. Super haec, ad abigenda dissidiorum semina, confirmatum primae Congregationis decretum, ne Commissariorum ordinaria potestas haberetur. Superintendentes quoque sublati. <note>44 Supetintendentes sublati.</note> Versabatur horum munus in eo, vt quamquam Rectori praeessent, in administrationem sese palam non inferrent, neque locum apud se de Rectore forte conquerentibus, cum eius auctoritatis imminutione, darent; sed velut in specula, et in medio constituti, caritatis, et obseruantiae, et obsequij Auctores, si quid in Rectoris desiderarent officio, seu minus probarent gestis; id per ipsum met secreto admonitum exequerentur: ita vt administrationem omnem non nisi ab Rectore proficisci constaret. Inde fiebat, vt pollentes consilio viri, vel ad agendum cum populo, Ecclesiaeque publicas curandas vtilitates valde idonei, vel certe viribus, ac valetudine corporis destituti, quo minus possent difficultates administrationis sustinere; Superintendentes, quasi custodes, ac duces Rectori appositi, haud magno labore multum prodessent. Verum cum, quae inter Prouinciales, et Commissarios, eae Rectores inter, ac Superintendentes angustiae essent; tantumque sibi quidam inania relinqui vocabula conquererentur, et interdum inter se (vt sua cuique consilia blandiuntur) dissentirent; denique adultae iam regendae familiae abunde Prouinciales, Rectoresque sufficerent; visum est Patribus, nisi si quando Praepositi Generalis arbitrio necessitas, vel magnitudo Collegij aliter postularet; Superintendentium posthac appellatione, ac munere abstinendum. Qui tamen, ad eam diem (vt alibi significatum est) sapienter, ac necessario adiecti fuerant, vti primordiorum infirmitatem multiplicata adminicula sulcirent: quodque deerat vni homini vel a peritia, vel a legibus non satis dum explicatis, vel ab auctoritate, vel aliunde adiumenti, id coniuncta multorum cura suppleret. Porro locus postulat, vt notemus consequens huic decreto suisse, vt posterioribus annis Collegiorum procuratio crebrius Professis demandaretur. Quippe auctoritatis pondus, adiumenta literarum, ceteraque praesidia necesse fuit vt iam Rector ex sese haberet, quae ab Superintendente, qui ferme de Professorum ordine imponebatur, mutuari prius solebat. His ad conseruandam Societatem statutis, vias quoque peruestigarunt, <note>45 Domus probationis in vnaquaque prouincia.</note> quibus etiam magis, magisque promouerent, atque perficerent. Eam ob rem sancitum est, vt sua in quaque prouincia domus probationis, cum primum facultas adesset, institueretur, in qua Nouitij biennio exercerentur, non literarum, sed pietatis studijs. Nam ad eam diem dubitauerant quidam, vtrum
<pb id='s019' n='19'/>
toto eo tempore cessandum esset a perceptione doctrinae. Dein per aliquot dies disputatum, amplius nec ne orationi, meditationique, quam finitum Constitutionibus est, decerni spatium oporteret. Et placuit tandem Congregationi, <note>46 Tempus orandi amplificatur.</note> vt Praeposito Generali, si videretur, decernendi potestas esset. Ille in primis amplificandum censuerat. Itaque facta potestate vsus, amplificauit, addita semihora: isque deinceps viguit, et a quarta etiam Congregatione comprobatus salubriter viget vsus. Vbi admirandam se Sancti Ignatij mens offert, qui in Societate condenda, <note>47 S. Ignatij saplentia in Societatis temperamento.</note> non calentia Ordinum initia, sed quan tumuis seras, fessasque aetates spectans, instituta sic temperauit, non modo vt ea ad communes hominum accomodaret vires, perseuerantiae, et aequalitati tuendae; sed inclinauit in eam partem potius, vt profectui locum relinqueret, quam vt quicquam relaxari e prima seueritate vnquam oporteret. Nam summae rei laxamentum, vel modicum, pestilens est, vitio facto, vnde cetera sensim labent, ac ruant. Praeter Collegia, quae supra, vt praefestinatis incrementis occurreretur, repudiata narrauimus; offerebantur alia bene ab facultatibus constituta, interque cetera Valentiae vrbis, quae in Hispania <note>48 Repudiata Collegia propter adiectas conditiones.</note> est, Academia cum vectigalibus annuis ternum millium aureorum: tamen omnia, quod vel conditiones, vel munia cum institutis Sancti Ignatij haud satis congruentia haberent implicita, gratijs vehementer actis ijs, qui deterebant, Patres remiserunt: sperantes non moleste laturos illos, quandoquidem perbeneuoli erant, si nihil admissum esset, vnde ab sua degenerare disciplina viderentur, et Societas aliquid detrimenti caperet. Adeo se constantes, amantesque veterum institutorum probarunt. Ac ne illud quidem leue, ac negligendum sibi putarunt ad aliquod submissionis, ac simplicitatis religiosae ornamentum, vt decernerent praefationem illam, Don, seu Domini, quae apud quasdam nationes index nobilitatis est, vsurpandam inter Socios non videri. Itaque Ignatius Azebedius, cui adhuc id insigne adhaeserat, atque aderat in Congregatione, Brasiliae, atque Indiae procurator, ibidem illud reliquit, eoque leuatus onere in Lusitaniam redijt. In has praeclaras intenti curas dum agunt primarij Societatis ex tota Europa congregati viri, vt simul auxilia tanto maiora pro sua virili publicis rebus pararent, quanto priuatim haec sacra cohors munitior, atque instructior esset; Melita insula <note>49 In Classe contra Turcas Patres profecti.</note> vehementer ab Solimani Turcarum tyranni classe oppugnari coepta est. Quo in discrimine cum maius, quam pro vnius paruae Insulae modo, ageretur rei Christians momentum; ne sibi quidem Patres cessandum putarunt. Itaque cum Hispanus Rex auxilia compararet, suam qualemcumque operam ad incitandos milites, diuinsque mysterijs armandos, et curandos aegros Summo Pontifici deferunt. Accidit id officium Sanctissimo Domino mire gratum, ingentibusque beneficijs ex Apostolica, potestate, et indulgentia eos, qui missi sunt, ornauit. Hieronymus Natalis inter ceteros eam sibi deposcebat prouinciam: sed hunc Congregatio ad consultationes Rom pernecessarium ex viri meritis rata, ire non siuit Hieronymus Domeneccus Siciliae Prouincialis, Bartholomaeus Fernandius, Ioannes Gurrea, Iacobus Suarius, Ioannes Baptista, Vitalis, et Angelus Hyparchus Sacerdotes, cum laicis duobus profecti. Per idem tempus Edmundus Augerius Aquitaniae Prouincialis dimittendus in Galliam, grauibus suae prouinciae ad uocantibus causis, fuit: qui Petrum Perpinianum, et Guilielmum Crittonium secum ducens, abscessit. Alijs subinde facta potestas abeundi: et quamuis multae multos in suas prouincias propere necessitates accerserent; Congregatio tamen ad tertium vsque nonas Septembris producta est.</p>
<p><note>50 Borglae humilitas in supremo Conuentu.</note> Eo die P. Franciscus memorabilem exhortationem habuit. Quatuor verba, quae vltima speraret fore, cum aetas, valetudo, labores, et alia eiusmodi instare tempus resolutionis suae clamarent, suggesturum praefatus, de Deo primum, de proximis alterum, tertium de Patribus ipsis, postremum de se. Vbi cetera breui peregit, atque omnes ad religiosam humilitatem, caritatem, patientiam, et obedientiam praecipue mentis, atque iudicij, ac demum ad omnem perfectionem incendit; de me, inquit, hoc tantum adijciam, Oro, quaesoque vos, Patres, concedite, vt mecum saltem id, fiat, quod facere solent cum suis iumentis, qui ea onerant.
<pb id='s020' n='20'/>
Nam hi non solum onus imponunt, sed etiam sedulo curant, vt suum perficiant iter. Quod si forte claudicent, subleuant: si lentius incedant, extimulant: si cadant, erigunt: denique si nimium fatigentur, exonerant. Vestrum ego iumentum sum: vos me onerastrs: fiat saltem mecum, quod cum iumento fit: vt dicere possim, iumentum sum apud vos, et ego semper vobiscum. Erigite ergo iumentum vestrum precibus vestris: subleuate etiam illud vos, qui in partem solicitudinis Societatis huius vocati estis: segnius gradienti vestris exemplis, ac monitionibus instate: fatigatum exonerate. Denique si subleuatum vultis; videam ego vos, Patres carissimi, eundem habere sensum, vt omnes vnum dicatis, idemque sentiatis. Sit cor vnum, vnusque spiritus, alterque alterius onera portate, vt ego vestra onera portare valeam. Implete ergo gaudium meum, et gaudium nostrum sit plenum, nemoque tollat a nobis. Vt autem haec deprecatio mea apud vos in cordibus vestris semper maneat, meique memores sitis, ac sermonis, quem locutus sum vobis, vtque ostendam dilectionem meam erga vos; vestros osculabor humiliter pedes, Deum Optimum Maximum deprecans, vt sint pedes vestri tanquam Ceruorum, pedes beati ad euangel zandum pacem, ad euangelizandum bona: ac demum super excelsa statuti quiescant sine labore, ac sine fine laetentur. Amen. Sub haec prolapsus in genua humi repens, ad singulosque circumiens, cuiusque pedes exosculatur: pariterque de genibus singillatim omnes item in genua proruentes, summo caritatis sensu, complecttur. Quod vbi peregit, magno cum omnium motu, inter se ceteri quoque Patres amplexibus mutuis, alijsque caritatis prosequuti argumentis, tandem sancta cumulati laetitia recessere. Protinus ad <note>51 Prouinciales vel noui, vel confirmati.</note> ordinandam Societatem curam Franciscus vertit. Deugnauit in primis nouos Prouinciales, qui Kalendis Ianuarij insequentis anni inirent munus. Leo Henricius Lusitaniae, Iacobus Auellaneda Baeticae, Consaluus Consaluius Toleti, Iacobus Carrillus Castellae, Alfonsus Romanus Aragoniae designati. Ceterarum prouinciarum pleraeque ijs, qui administrabant, quorum multi nuper occoeperant, relictae. Ita Edmundo Augerio Aquitania, Oliuerio Manaraeo Francia, Antonio Vinkio Rhenus, Petro Canisio superior Germania, Nicolao Lanoio Austria, Alfonso Salmeroni Neapolis, Hieronymo Domenecco Sicilia, Christophoro Roderico Thuscia, Ludouico Granae Brasilia, Antonio Quadrio India prorogata. In Germaniam inferiorem loco Euerardi, qui manebat Romae Assistens, Franciscus Costerus Proprouincialis est missus: Longobardiam Benedictus Palmius, quandoquidem ab Cardinali Borromaeo Mediolanum ad habendam Synodum proficiscente ducebatur, interim obtinere iussus: et loco Petri Canisij, quem iubebat Pontifex Antistites Germanos adire, et cum alia Pontificis nomine curare, tum adhortari, vt Tridentinam Synodum promulgarent, atque ad vsum referrent, prouinciae Theodoricus Canisius frater eius, dum ille abesset, praepositus. Collegia Romae, circaque, et quae erant in Sardinia, vti iam caeptum erat Lainij tempore, a Prouincia Aragoniae secreta, ob faciliorem, vti experti erant, communicationem, Generali Praeposito reseruata. Cum Commissarij nomine, sicut conuentui <note>52 Superintendentes quidam decreti.</note> Patrum visum erat, Ordinaria potestas relicta nulla est. Superintendentes, quanquam hos quoque (vti demonstratum est) Congregatio sustulerat, tamen nonnullos visa est quorumdam magnitudo Collegiorum, vel rerum status postulare. Iam caeptum erat sub initium anni Seminarium Romanum, tresque et sexa ginta in eo Clerici, Conuictores nonnulli educabantur. Ei praepositus est Superintendens Pater Vsmarus Goissonius: Polancus autem Collegio Germanico, vbi supra ducentos agebant, maximam partem egregiae nobilitatis Conuictores. Collegio Romano Petrus Ribadeneria, qui suum munus die omnium Sanctorum initurus, cum vniuersos simul alloquutus esset, et adhortatus magno sensu ad digne ambulandum in vocatione, qua vocati erant, et prandentibus etiam ministrasset; vesperi publice se accusans, quod parum vocationi suae respondisset tot annis, quibus fuerat sub religioso vexillo, primum omnium siue sedentium ad mensam, siue manistrantium singillatim pedes exosculatus, ad extremum grauiter sese, nec sine ingenti omnium motu, flagello caecidit. Collegio Conimbricensi Antonius Cordesiss, Granatensi
<pb id='s021' n='21'/>
Ioannes Plaza titulo eodem praesecti. Romana Professorum domus Christophoro Madridio Ministri nomine demandata: nam Praepositum eius eundem debere esse, <note>53 Feruor cum Praeposito nouo instauratur</note> qui toti praesit Societati Congregatio statuerat. Suaui quidem spiritu, sed tamen qui ad quandam renouationem, perfectionemque Societatis tenderet, gubernatio coepta, Generali, non salutaribus modo praeceptis, sed multo etiam magis exemplis, <note>54 Domus probationis institutae in Italia.</note> praegrediente: quae vis, et acerrima, et blandissima est imperandi. Instituta Romae in primis, et formata praeceptis domus probationis: ac duodecimo Kalendas Octobris Alsonso Ruitio erudiendis Tyronibus praeposito, initium doctrinae factum. In Collegio quoque, qui non dum biennium religiosae militium impleuerant, <note>55 Nouitij in Collegio segregati.</note> vnum in locum segregati, et Ioannis Xauerij disciplinae commissi. Destinata in Prouincia Longobardiae domus probationis Venetijs, sic vt e Collegio illo translatis rite in Patauinum vectigalibus, Professorum domus fieret, cui Tyrones adiungerentur. In Neapoli tana Nolae: in Tuscia Laureti. Ad triginta Romae Tyrones, <note>56 Nouitiorum ardor</note> Lauretum aliquot missis, reliqui facti. Vt calebant omnia, inui gilandum erat Magistro in adducendis habenis. Nam siue in atterendo corpore, siue in proculcanda existimationis, et honoris cupidine nullum habebant modum. Eminebat erga diuinissimum Christi Corpus (haud dubie Praepositum Generalem Borgiam agnouisses) pietatis, atque amoris sensus: vt non solum in templis, et sacrificijs; sed etiam in Sacerdotis occursu, ad venerationem sacrosancti Mysterij, vitalisque panis cagitationem, ac famem excitarentur, Illud tamen praecipue dabat operairu Institutor, vt precationi, diuinarumque rerum contemplationi ita dederent sese, vt nequaquam sancti eius otij dulcedo illigaret, et ab caritatis erga proximos auocaret opere: sed ad voluntates suas, velut in aequata lance constituendas eniterentur, alendamque, et roborandam persecte obtemperandi alacritatem: quicquid vnquam moderatores iniungerent cupide suscepturi, exhausturi fortiter. Mira simplicitate, animique candore sua omnia, seque totos Magistro apertos habebant. Vnde cum alij alias praesentem fructum, tum vnus praecipue coepit: qui cum grauiter, diuque solicitaretur, vt missa ad aratrum manu, per soedam ignauiam retro respiceret; importunum solicitatorem, simul ac Magistro indicauit, prorsus infregit, abegitque: atque omni deinceps vexatione liber, sorti prapositum, tranquilloque animo tenuit. In his, qui Lauretum missi sunt Alexander Nuntius fuit, Romanus <note>57 Alexandri Nuntij constantia.</note> patria iuuenis, vereque Romanus animo, vt vel ipsa ostendit propositi religiosi constantia. Namque vidua mater, qua consentiente Dei famulatum susceperat, propinquorumpostea vocibus immutata, vbi cognouit ab Vrbe mittendum; institit a Patribus, vt semel ante discessum darent sibi conuiuam, dolo structo, vt, si voluntate non posset, vi retineret. Alexandrum non fefellere fraudes, et conuiuium declinare modeste conatus, suspicionem suam Patribus patefecit: sed his mhilominus. Indulgendum matri censentibus, obsequenter abijt. Conuiuium, aduocata propinquorum caterua, hilariter instituitur: quo vix peracto, propinquorum alij, moxque alij prope omnes secedunt: et auia Alexandrum in superioris contignationis conclaue ad secretum colloquium vocat. Organtinus, Collegij tum Romani Minister, additus erat tyroni custos: is, vt erat iam animus suspicione perstrictus, et assidue cuncta obseruans, clariora vsque deprehenderat insidiarum argumenta: Quin ipsa, ad nos descende, inquit, et colloquio (quando nihil nisi pie dictura es) ambo fruamur. Tum anus, et ingenio iracunda, ad haec coercito diu dolore tumens, cum contumelia exclamat: teneri ambos: ostia domus occlusa. Ac repente vndique coorti propinqui, per vim Alexandrum correptum, et nequicquam obluctantem, ore (quia opem inclamahat) oppositu sudarij oppresso, in conclaue carceri destinatum supportant. Inde fores. Organtino reserant. Qui spoliatum se vbi per tantam contumeliam vidit; ad Cardihalem Sabellum Pontificis inVrbe Vicarium, cum Iosepho Cortesono Collegij Germanici Rectore Cardinali noto, contendit. Dumque factam iuueni, Religionique iniuriam queritur, vicinorum quidam, quorum Alexander, repagulis fenestrae reuulsis, pietatem commouerat, idem adnuntiantes superuenere. Sabellus continuo de suis viros nobiles mittit, qui Alexandrum ad se addueant. Responderunt propinqui, adituros
<pb id='s022' n='22'/>
se Cardinalem, et edocturos: postea, si iusserit iuuenem tradituros. Quae cum persensisset Alexander, se quoque velle suam Cardinali causam coram exponere e fenestra vociferatur: peruicitque vt pariter duceretur. Iussa mater dicere, cum eiulatu, et lacrymis, vnicum sibi orbitatis, aiebat, etegestatis, et senectu tis solatium, atque praesidium a Patribus per fallacias interceptum: nihil se alieni attigisse: sed vbi filium in potestate habuerit; quod suum erat, quod inique, et crudeliter ereptum, per ius, fasque recepisse. Alexander ad ea: Nullas a Patribus insidias sibi, sed a matre positas: ab illis, quamuis rogarentur, et iure possent, non ante se domum receptum, quam matris accessisset voluntas: hanc filium, in quem nihil iam iuris obtineret, ab ipsa met traditum Deo, ac dedicatum; per proditionem, per vim, per iuiuriam Patrum, contra suam met fidem sacrilege rapuisse. Vbi satis vtrinque declamatum; Cardinalis, quo partis vtriusque habita ratio videretur, ad Alexandrum versus, ita pronuntiat: Fili, rem omnino integram tibi esse puta: en mater, en Patres: tuum consilium, tua optio est, vtrum manere cum hac, an abire cum his malis. Ille vero sine cunctatione: Malo, inquit, apud Patres mortuus, quam vinus apud Matrem esse. Quod tanto dixit ardore, vt in constantiae suae approbationem omnes, qui aderant, et admirationem adduxerit. Ergo addicente Cardinali victor sequitur Patres. Subinde Lauretum missus, dum congruentem exordijs fanctitatem attexit; quinto tyrocinij mense vita pie perfungitur: id celeriter consequutus; vt quam tantopere adamarat Societatem, ea neque viuo eripi, neque mortuo posset. <note>58 Recognita in Romano Collegio literarum studia.</note> At Pater Generalis dum ita tyronum institutioni insiatit, simul operam dedit, vt in Romano Collegio literarnm studia viserentur, ac regerentur: prouiditque vt Philosophiae, ac Theologiae Magistri ab sententijs, quae nouam, vel minus solidam afferre viderentur doctrinam, omnino abstinerent: consil odoctorum habito, cui ipse intersuit, et nominatim quibusdam opinionibus interdictis. Nec solum in doctrinae genere, sed in vitae quoque religiosae diseiplina nouo ardore coeperunt Magistri (in quo inaestimabile momentum est) praeferre facem discipulis, praesertim <note>59 Professi per Vrbem Christranam doctrinam tradunt.</note> in absoluta communium legum custodia, suique contemptione. In Professis etiam tradendae vulgo Christianae doctrinae, feruor est renouatus, quam initio Sacri Aduentus in multis per Vrbem tempus aggressi tradere. Nihilo segnius in reliqua extra Vrbem Societate nouus, quasi de integro, ad perfectionem impetus captus est. <note>60 Rhetorica Philosephia ac Theologia Neapoli inchoata.</note> Non nihil de Philosophia ab hinc biennio tradi coeptum erat Neapoli, hoc autumno, scholis inferioribus ex parte intermissis, adiecta Rhetorica est, et noua Philoso phiae, itemque Theologiae curricula inchoata. Theologiae Iacobus Acosta, Ludouicus Masellus Philosophiam auspicari. In Sicilia quoque primum Panormi ccepta erat in Collegio Dialectica explicari: dein a proximo vere Messanae. Sed <note>61 Mamertinae Academiae Phi losophia Collegio tradita.</note> dum Mamertini enixe id petunt, traditas in certum tempus ex Academia scholas, vt iam Lainius paulo ante finem consenserat, tres Magistri suscepere, Georgius Mercatus Dialecticas, Michael Garzia Physicas, Petrus Regius de Anima, et Metaphysicas. Haec valuere non ad firmamenta solum, et ornamenta Prouinciarum, sed ad Collegij quoque Romani leuamen, scholasticorum, qui in illud, quasi in mare vndique omnes ibant, parte alio deriuata. Rector Messanam Ioannes Victoria Roma missus, domum quoque probationis ad Romanae formam ibidem composuit, <note>62 Christophorus Rodericius haereses in Calabria extirpat</note> cui Iacobus Suarius datus Magister. Idem sub tempus Christophorus Rodericius ab Cardinalibus Sanctae Fidei Quaesitoribus missus est in Calabriam ad oppida Guardiae, et Sancti Sixti, vbi fama erat reliquias adhuc haereticorum esse. Rem gessit nihilo minus felici exitu, quam proximis gessisset annis. Inquisitis per singulas domos noxijs, cum id concionibus, vitae exemplo, suis ad Deum nunquam in termissis precibus, publicisque supplicationibus effecisset, vt parentes ipsi filios proderent, hortarenturquead detestandos errores, vicissimque ipsos filij parentes, alij cognati inter se indicarent, atque pellicerent; quadringenti quinquaginta ad catholicae complexum Ecclesiae reuocati sunt: orthodoxisque "catechistis adhibitis, curatum est sedulo, vt in agnita veritate permanerent. Sed maioris illud dexteritatis, Deique gratiae fuit. Viuebat inter multos occulta pestis, qui errores simulate execrati, sub catholica persona abditos gerebant sensus haereticos. Horum
<pb id='s023' n='23'/>
numerus, qui simulationem, vanitatemque dogmatum ex animo posuero, nongentos excessit. Haec, Deo bene iuuante, Rodericius post Generalem absolutam Congregationem, in Calabria gessit. At ij, qui ad Melitensem expeditionem abierant, vbi attigere Messanam, cognito Garziam Toletum, qui classi, prouinciaeque Siciliae pro Rege praeerat, Syracusas abijsse, auxilia in Melitem, inde transportaturum; eo sequuti sunt. Hic Angelus Hipparchus continuo graui febri corripitur: ceteri cum inde quoque iam soluisset classis, quanquam per Pontificem Summum abunde licebat, tamen Praesidis, Episcopi, eiusque Vicarij voluntatem, <note>63 Res cuw militibus gestae Melitae obsessae succurrentibus.</note> modestiae, atque obseruantiae ergo sciscitati, recta ad Nosocomium pergunt. Ingentem ibi iacentium. turbam inueniunt humanis adeo, diuinisque indigos adiumentis; vt ad opem omni ope ferendam haud se magis voluntariae suasu pietatis impelli, quam supremae iure necessitatis, vique cogi existimarent. Dum autem eo fanctissimo funguntur opere, nec seruile vllum, sordidumque subterfugiunt, horrentue ministerium, et animos iuxta iuuant, et corpora. Ad haec et vexilla quaedam militum Hispanorum, quos Bartholomaeus Fernandius adhortatione permouerat, per sacras omologeies expiant. Garzia nouem armatorum millia auxilio obsessis in Melitem, exposuit, adeo prospere, vt ipsemet admirans agnoacere se vim precum, quae, et ab obsessis, et tota Sicilia, asibique perstudiose fiebant, profiteretur. Iamque alia quaruor millia traiectutrus, in Siciliam redierat, cum illo cognito apparatu classis Turcica, desperatoque successu, obsidione omissia, Constantinopolim versus vela fecit. Eius cursum obseruans aliquot dies Garzia insequutus est, assumptis in classem sex de Societate, quorum aduentu valde est laetatus, eo praesertim <note>64 Angelus Hipparchus moritur.</note> nomine, quod Roma missi a Pontifice essent. Interim Angelus Hipparchus idibus Septembris pie, vti vixerat, laetusque quod in tau caufa, inque parendi conatu contingeret vita defungi, casibus humanis eximitur. Ancona ei patria fuit, non longa, sed strenua in Societate militia, haud vltra quinque annos. Qui cum classe abierant, dum discordias, dum foedam linguae petulantiam, et insanam impietatem, pariterque temerariam inrandi scabiem cohibent; dum consolantnr, et continent in officio, inter summas, aerumnas, socios nauales, cum rerum omnium, atque aquae in primis laboraretur inopia; non quantum animo praeceperant, sed magnum tamen pietatis lucrum fecere. Tulerant leges, in quas classiarrj, remigesque vltro conuenerant: qui temere iurasset militum; figurato manu intriremi signo Crucis, id procumbens oscularetur: qui remigum; ternis multaretur verberibus. Quod cum seuere, ac ferme hilariter praestarent omnes, praeibat tamen in triremi praetoria Guilielmus, Rocafolius, is, qui maioris olim Balearis Prorex erat, cum primum illuc inductum Collegium est. Hunc (si forte iusiurandum imprudenti excideret) dicto citius in corona saepe nobilium sterni humi ac subire vltro poenam. vidisses. Denique post quatuor, ac viginti diprum nauigationem, Messanam octauo idus Octobris classis reducta est. Ob liberatam insulam ingens toto sere Christiano Orbe gratulatio fuit. Eam Romae secit aliquanto illustriorem vox ipsa Praepositi Generalis Borgiae. Nam in Sancti Iacobi Hispanorum (vbi multi Patrum, Conuentus Generalis tempore, auditi cupide erant) cum grates Deo magna ceremonia agerentur; ipse delectus orator, praeter ingentem nobilitatem, magno Cardinalium audiente nunaero, piam admodum, et efficacis exempli concionem habuit. Sub idem tempus cum Ferrariensis Dux, et Franciscus Mediceus <note>65 Reginis duabus Imperatoris Ferdinandi filijs confessarij, et concionatores ex Societate conceduntur.</note> Cosmi Florentiae Ducis filius, vxores duxissent, duas Imperatoris Ferdinandi filias; ita illae institerunt, vt e Societate, sub cuius adhuc disciplina vixerant, concionatores sibi, et confessarij adiungerentur; vt quamuis genus id negotiorum, haud multumprobarent Patres, denegari tamen nequiuerit. Itaquecum Regina Barbara Ferrariam Laurentius Germanus, cum Regina Ioanna Florentiam Guilielmus Elderenus missi. Nec diu, quae Patres veriti erant, abstitere prorsus incommoda. Namque sponsae, cum instar Sacrarum Virginum educatae, quibus in Germania insueuerant, pietatis studia in Italia obtinerent; querimoniae breui exortae, quasi Iesuitae miserum in eas dominatum exercerent. Haec Ferrariae praesertim fabula increbuit, ea gratia, quod Regina Barbara serijs magis, quam ludicris, conscientiaque
<pb id='s024' n='24'/>
periculosis innutrita, renuebat per vrbem incedere cum persona. Quod cum alios mordebat, tum feminae quaedam e primis, ei ludicro supra bonum, atque aequum deditae, ad contumeliam interpretabantur suam. Ergo inuidiosae procurationis cum haec sc darent initia; libenter Praepositus Generalis occasione, ad remouendos confessarios, vsus esset: verum cum id frustra vellet, quod eos fere solos in aliena terra, et lingua, habere se Reginae, patriae, carorumque omnium loco, ferebant; monita ad eos, quae in suo tenerent munere, talia praescripsit. <note>66 Praeclara monita foeminarum principum Consessarijs tradita.</note> Primum omnium cunctis in rebus iussit Rectorum potestati subesse: cumque nominatim pecuniam penes se, et quicquam clausum, obseratumque habere, item dare, accipereue iniussu literas vetuisset; subiecit in vniuersum, nullam denique ijs vacationem domesticorum munerum, nullam legum exceptionem fieri. Ad ea vetuit negotij quicquam suscipere ab munere suo alienum. Quod si qui vel supplices libellos, vel alias quascumque causas obtruderent; ipsi, modesta cum libertate, impositam sibi religiosae obedientiae necessitatem excusarent. Praeterea ad Principum limina adirent nunquam, nisi vocati. Quod si vel Reginae saepius, quam placeret viris, accerserent; persuadendum eis, vt ipsaemet eniterentur virorum ita praeparare animos, et afficere; non modo vt probarent eam rem, sed insuper dabherent gratam. In summa, viris haud probantibus, nequaquam adeundum. Super haec, in consilio vxoribus dando, omnium primam, et antiquissimam haberi rationem oportere domesticae inter coniuges pacis: adhortandamque vxorem, vt vbi sine culpa fas est, ad mariti se accommodet, fingatque sensum. Quod si consequi id nequeat, nisi a quibusdam temperet, quae alioqui per se perfectiora essent; plane suadendum, vt temperet. Quippe potiorem eo loci existimandam coniugalem pacem, atque concordiam, vbi aliter obtineri nequit. Quin adeo, si vxor prudenter obseruet ingenium viri, eique obsecundet in loco, ac morigeretur; ex facili eum ita permulceri, et capi posse, vt ad meliora sensim perducatur. quod Sanctam Elisabetham Hungarorum Regis filiam, et Sanctam Margaretam Scotorum Reginam fecisso, proditum memoriae est Vnde postremo fiat, vt perfectiora virtutis studia, quae retenta animo vxor, tantisper extrinsecus coniugis gratiae posthabuerit; coniunctis mox anim, vna cum illo repetat, proque suo arbitratu, atque vberiore curru frugetractet. <note>67 Parmensi etiam Principi Confessarius et concionator datur</note> Ceterum neque Mariae Eduardi Infantis Portugalliae filiae, quam sub idem tempus Alexander Octauij Ducis Parmensis filius natu maximus duxit, ad eadem confessionum, et concionum auxilia, denegari potuit Sebastianus Morales, is, qui longo post tempore virtutibus inclytus, creatus Iaponiae Episcopus, obijt.</p>
<p><note>67 Collegij Genuensis primae difficultates.</note> Haud facile vsquam magis, quam Genuae Collegij laborarunt initia, vt idonea rei gerendae sedes inueniretur. Id factum partim frequentia vrbis, locisque praeoccupatis, partim quadam infelicitate. Nescio enim quo pacto, cum multa multi tentarent, quamuis studia Ciuium nec publice, nec priuatim deessent, tamen omnia effluebant e manibus. Itaque ad id loci conductitia domo plus decem annis vtens Collegium, in propinqua aede Beatae Mariae a Gratijs precario sacra curarat. Inter primos aduocandi Collegij Auctores Antonius Nouius fuerat, nec vnquam deponebat perficiendi cogitationem. Omnia versanti subijt ad aedem Beatae Mariae Annuntiatae, quam veterem vocant, tametsi in reducta ad moenia, Orientem versus, parte vrbis sitam, tamen stationem non incommodam fore. Ea in maximi Xenodochij potestate, ipse Xenodochij Rector, ac Praeses erat. Incolebatur annum iam decimum ab Sacerdotum pia Sodalitate, quam presbyter Franciscus a Tortona ibidem, atque Tortonae instituerat: conatusque in Religionem redigere, nullo effectu, paulo ante e vita concesserat, nomine sanctitatis relicto. Sed Nouius ita cum Xenodochi Patronis egit; vt ad Societatem templum illud, tectumque vltro detulerint. Res ad Conuentum Patrum Generalem relata, magno consensu reiecta est duabus de causis. Primum quod subiniquum videretur veteres inquilinos, industriosq. et vtiles Sacerdotes extrudi: deinde quod, quae illi Parochosum instar, in Xenodochio curabant munera, ab Societatis moribus abhorrerent. Hac repulsa Nouius nequaquam deterritus, cumque eo coniuncti Nicolaus Saulius, et parens Collegij
<pb id='s025' n='25'/>
Paulus Auria, Ianottus Lumellinus, alijque incoeptum alacriter vrgent: vtendum rati Ciuium animis eo tum magis calentibus, quod et Gabriel Flamma Canonicus Regularis, idemque famae ingentis Orator, eos incenderat. In suprema enim Quadragenarum dictione frequentissimae, vt habuerat semper, concioni, cum multa e pietatis republica commendaret, nihil impensius, ac pluribus egit, quam vt Societatis (quam tamen nullo priuatim vsu, sed tantum praeclaris eius factis notam sibi aiebat) Collegium apud se firmandum susciperent. Ergo quod ad ministeria pertineret, via excogitata, per quam Societatis instituta nihil mouerentur; solum restabat videndum, vt pia illa Sacerdotum manus aequi rem, bonique consulerent. Illi autem, vt primum appellati sunt, enimuero non modo tectum cedere Societati, sed attribuere semet ipsos, ni dedignetur accipere, magnopere paratos affirmant. Denique singulorum cognita mente, explorataque facultate, partim recepti ibidem continuo sunt, partim acciti Romam, et in Collegio Germanico, <note>69 Migrat ad aedem Annuntiatae veterem.</note> experimentiplioris gratia, collocati. Ita Genuensi Collegio, quanquam non prorsus mancipio, tamen gratuito vsui tectum, ac templum hoc anno, quae multis deinceps annis magno accessu pietatis coluit, attributa sunt: ad quae <note>70 Io Petrus Maffaeus in Societatem recipitur.</note> vltimo huius anni die migrarunt. Ceterum, praeter Sacerdotes iam dictos, item Genuae Ioannes Petrus Maffaeus Bergomas, iam tum literarum Larinarum, et Graecarum scientia clarus, receptus est.</p>
<p>Collegium Mediolanense natum anno superiore, cum sua (vt ferme quaecumque <note>71 Collegij Mediolanensis labores.</note> oriuntur, solent) luctabatur infantia, in alieno habitans, itemque sacra curans, nec loco satis frequenti, nec vicinia satis honesta, in Carrobio. Socij numero erant pauciores triginta in Collegij, et Seminarij munera bipertiti. Scholae iacebant, quod nec angustiae praeter Seminarianos capiebant, nisi per paucos, et Ca. roli Sancti procuratores operam impendi Clericis omnem volebant. Amabat tamen Ciuitas expositam ad vniuersos caritatis labores Patrum alacritatem, et praecipuam commendationem referebant per Nosocomia, perque custodias impensa animis, et corporibus miserorum obsequia, vtanteeam diem in Religioiis viris Mediolani parum conspecta. In Custodijs etiam salutaria monita ad aliquam communis disciplinae formam tradita, et volentibus animis accepta. Robur, et lumen recentis Coloniae Palmius erat. Magna illa dicendi, magnaque agendi sua vi, probabile vix dictu est, quam multa ex Dei laude, quamque ardua essiceret. Apud <note>72 Palmij res Mediolani.</note> rerum diuinarum, humanarumque Moderatores, apud Ciuium primos, medios, infimos vnus plurimum auctoritate poterat. Itaque illa viri virtus effecit, vt Nicolaus Ormanettus, quem loco suo Sanctus Borromaeus miserat, Dicecesanam Synodum pacate, salubriterque haberet. Ille soedum dissidium (cum Ormanetti ingenium, ad seueritatem paulo propensius quidam e Clero ferre non possent) tum hos ad patiendam curationem confirmando, tum Vicarij austeritatem mitigando, oppressit. Idem Coenobia Sacrarum Virginum multa ad perfectionem exeoluit. Laicorum quoque Sodalitates vel instaurauit, vel nouas instituit. Idem cum alia vitia e moribus publicis sustulit, tum illud magna omnium approbatione. Mediolanensis Vrbs in regiones sex, quas a portis nominant, distribuitur. Hae primis post Pentecostem diebus Dominicis, suo quaeque die, deserre ad Templum princeps solebant, quam contulerant stipem, in Templi eius siue aedificationem, siue sarta tecta. Supplicatio ad id frequens post meridiem instituebatur, cetera omni Vrbe spectatum affusa. In eas supplicationes licentia prope bacchanalis irrepserat, adeo personarum laruis, et petulantia dictorum, factorumque profanabantur. Quam foeditatem vbi Palmius pro concione demonstrauit; ita subito pia Ciuitas cognouit, et amolita est; vt pigeret, puderetque non ante animaduersam. Quo procliuius Sanctus postea Carolus in religiosam plane ceremoniam oblationes eas conuertit. Nec minus erat vsui Benedictus Gabrieli Cueuano Gubernatori, tum ad conscientiae suae causas componendas, tum ad omnem domus, familiaeque disciplinam. Nihil grauius ad religionem pertinens incidebat, in quo non exquireret Benedicti sententiam, et sequeretur: quem et publice concionantem assidue audiebat, vel si quid ab concione publica distineret, in suo Sacello de integro apud
<pb id='s026' n='26'/>
se volebat dicere. Hoc rerum secundissimo cursu cum repente Palmius e conspectu abijsset, ad Generalem Conuentum in Vrbem profectus; certatim omnium votis, vocibusque repetebatur. Inde Sanctus Cardinalis, cum priuatim hominis bonitatem amaret, magnique faceret sapientiam, tametsi Assistentes ab Praepositi latere (ne falsum nomen gerant) quam minimum abesse oportet; tamen cum Mediolanum ad prouincialem habendam Synodum, et Tridentinum promulgandum Concilium iret; postulatu principali impetrauit, primarium in rebus omnibus <note>73 S. Carolum iuuat in prouinciali Concilio.</note> habiturus administrum, vti habuit. Colligere eum adeo peritum iam morum iussit, quae praecipue ad Synodum referenda censeret: decreta condendi, recognoscendique illi maxime negotium dedit: eundem hortatorem adhibuit. Ter dixit, semel, iterumque latine in prima, mediaque Synodo, femel populari sermone in postrema. Disputauit, potissimum ad cleri, populique tollenda vitia, non tam legibus, quam exacta custodia legum opus esse. Quare anteomnia curandum, non tam vt nouae conderentur, quam vt et quae conderentur, et iam conditae valerent, vigerentque leges: sed tum esse earum quam maximam vim, cumleges loquentes mutis, viuae scriptis concinerent. Nihil enim potentius ijs legibus, quas in Principum, ac Praesulum vita expressas intueantur, et legant subiecti. Quippe vt pestis eit Ciuitatis corrupta moderatorum vita; sic eandem emendatam, castamque morum esse priuatorum iuxta, ac publicorum sanitatem. Ostendit praeterea plurimum in eo situm, si quammaxime inter se Moderatores Sacrarum rerum, atque Ciuilium consentirent. Et quoniam in prima oratione, praeter honestissimum consessum Ecclesiastici Ordinis, Cueuanus quoque Praetor Mediolanensis, cunctusque Senatus intersuit; magna cum sententiarum, tum verborum grauitate de vtriusque discrimine potestatis disseruit. Inter cetera docuit, seueritatem, atque clementiam, quamuis vtrobique consociari oporteat, tamen si res distincte consideretur, ita comparari posse, vt in ciuili dominatione, seueritati clementia comitari debeat, in administratione sacra, dementia comitem habere seueritatem. Quippe cum illa, corpora magis, haec animos regat: illa quocumque stare obsequio possit, haec plane voluntarium postulet, vt quae ingenerare virtutes debet, ad quarum excipiendos satus, beneuolentia necessaria est, quam clementia mire conciliat. Porro admininistrationem humanam temperari sic oportere, vt ministra, et quasi pedissequa diuinae sit. Quae omnia cum praeclaris rationum momentis, et grauissimis Sanctorum Patrum Testimonijs firmarentur; non modo magna cum assensione audita sunt, sed etiam referri in acta Concilij Sanctus Cardinalis volebat: sed id Oratoris modestia non permisit. Misso Concilio (vt sunt mortales vulgo seueritatis parum amantes) ad Senatum et <note>74 Magnaeperturbationi occurrit.</note> Gubernatorem continuo perferri coeptae querelae de nimia decretorum Concili seuerhate. Iamque in dies aliorum super alios comquerentium voces percrebescebant: adeo vt decreta sibi Concilij inspicienda regij procuratores, prius quam promulgarentur, putarent: ne quid forte in potestatis regiae noxam inesset. Quae dum periculose mouentur; Canonici S. Mariae, cui a Scala cognomen, sub patrocinio regio suam esse aedem contendentes, volenti eam inuisere Cardinali, non modo omni alia restiterunt ope, sed etiam iam aduentanti arma opposuerunt. Inde grauior opinione, tota Vrbe, commota tem pestas. Tum Benedictus tempus id ratus quicquid industria, quicquid gratia, et auctoritate posset experiundi; apud Praetorem, atque Senatus Praesidem pro concordia acerrime, atque fortissime egit. Coramque eo cum amice in colloquium saepius Cardinalis Sanctus, et Gubernator, ac Praeses venissent; ita impendentibus malis occursum est; vt neque in hominum sermonem, ac vituperationem vllam ipsi venirent, et quae summo consilio, et labore decreta in Concilio erant, manerent immota: denique nec ferrent impune, qui arma adeo sinistre mouerant. Palmius autem cum priuatim, tum publice pro suggestu, eo semper magna prudentia orationem dirigebat, vt inter se Reipublicae Ordines, et Capita ipsa iungeret, modeste suis quemque laudibus in loco afficiens, caritatem ijs popularem concilians, demum vbique commemorans, quae serendae concordiae, alendaeque essent. Haec experimenta mirum in modum Cardinalem
<pb id='s027' n='27'/>
<note>75 S. Caroli in suam Ecclesiam caritas.</note> cepere. Itaque cum Romam ipse reuocaretui, non solum Mediolani subsistere Palmium iussit, sed etiam vbi non multo post, iam mortuo Pio Quarto Pontisice, ad Ecclesiam suam redijt, quam potuit mutissime, in vltimum vsque aestatis insequentis anni, diem ex die trahens, tenuit. Ac ne tum quidem dimisisset, nisi reli gione obiecta, ne obedientiam professo viro, contra suorum iussa Praepositorum, moram faceret. Haec vnica apud Sanctissimum Praesulem valebat causa, vt quos Ecclesiae suae salutares aliquando nactus esset homines, ab se vnquam diuelli, transferrique alio pateretur. Qua causa non semel Patribus nostris vtendum fuit. Nam, vt immensa quadam caritate suae commoditates Ecclesiae conquirebat; quicquid <note>76 Vtitur plurimum Societatis opera.</note> extra necessitatem, et diuinae offensae periculum (euius speciem exhorrebat) afferres, sua causa leuius ducebat. Nostris vero Patibus cum plurimum semper vsus est, tum initio, nihil ferme magnum, aut paruum non agebat per eos. Ad consilia adhibebat sacrarum quaestionum, ad diudicandas conscientiae obscuriores causas, ad pacificandos dissidentes, ad distrahendos pellicatus, ad coniugum distractorum redintegranda commercia, et caritatem: quae munera eis nominatim <note>77 Nominatim Io. Baptistae Ve lati, et Leonetti Clauonij.</note> imposuit: mittebat in suburbanos vicos, alioque per Dicecesim. Quin anno proximo ad eam lustrandam exiturus, non modo secum Patrem Ioannem Baptistam Velatum duxit; sed etiam partem haud modicam, quam peragrare ipse nequibat, Rectori Gollegij Leonetto Clauonio visendam attribuit. Huius industriae nihil Sanctus Cardinalis non optime credi putabat. Nec deerat viro prudentia, modestia, studium publicae salutis, virtutesque aliae, quae dignum Sancti Caroli approbatione, et caritate facerent. Commendatam sibi lustrandae Dioe ceseos partem, quae ferme ducenta numero aut oppida, aut pagos, in decem deseripta <note>78 Leonetto decem Plebes visendae attributae.</note> maiores curias (Plebes appellant) amplectebatur, ita obiuit; vt quod inuidiosum folet munus esse, non gratum modo, sed etiam iucundum acciderit populis vniuersis. Amabant quippe paternum Visitatoris animum: quantoque is moderatius, ac benignius gerebat sese; tanto vicissim tractabiles se ipsi magis, facilesquo praebebant. In tanto Sacerdotum numero tres duntaxat inuenti asperiores, quos <note>79 Poena Sacerdotum trium peruicaeium.</note> et continuo visa est vindicta caelestis ad ceterorum admonitionem corripuisse. Primus paupertatem excusans, ne vnam quidem noctem cum ad se recipere Visitatorem vellet, ac demum (quod hospitij nihil praeterea suppetebat) receptum misere plane, et inhumaniter habuisset; paucis post diebus apud Vicarium a populo postulatus, summa pecuniae multatus est eo loco minime leui: sed poena fuit auaro grauissima. Alter ternos exigebat denarios, qui vellet lugubri sono, vt mos est, suorum funera honestari. Iussus ex prouinciali Concilio abstinere illo mercatu, peruicaciter abnuit. Sed qui sonum vendebat, is, et campanas, et turrim campanariam perdidit, fulmine mox vtrisque, et quidem praeter tempestatem, hyeme adulta, perculsis. Ita noxae conueniens hic quoque piaculum fuit. Postremus plenam armis domum, et suos in singulis conclauibus selopetos, ad haec et famulam nimium obsequentem habebat. Quae iussus amoliri, negauit custode domus, et armorum paratu inimicis circumseptum carere posse. Sed Deus non irridetur: quem sibi vecordissimus homo, qui hominum timebat iras, non timebat iratum vix decem interiectis diebus, suffodisse cuniculum, et ignem subdidisse tecto cuidam insimulatur: datur in vineula cum omnibus suis: ibi miserrime mortuus inuenitur. Ita misericordia Dei, et iustitia inuicem conseruntur: offerturq. primo ab indulgente patre dementia: tum, vbi ea respuitur, vindictam arbiter aequus repraesentat.</p>
<p><note>80 Lugdunense Collegium inchoatur.</note> Res interim Societatis in Gallia secundiore vsae cursu. Edmundus Augerius cum Lugdunum attigisset, cuius Vrbis Collegium periclitans maturare Roma discessum coegerat, omnes dissicultates haud magno negotio expediuit. Collegio constituto Guilielmus Crittonius primus Rector praefectus est. Tres expositae <note>81 Petrus Perpinianus Lugduni docet.</note> Grammaticae, et Humanitatis classes. Petrus Perpinianus modico cum auditorio, sed fama ingenti, ter in hebdomada sextum Euangelij Sancti Ioannis caput explicare aggressus. Cui doctrinae honestissimo in consessu (Antistes, Praetorque, cum Senatu, et Clero, flosque omnis nobilitatis, et sapientiae Lugdunensis conuenerat) oratione, quae extat de retinenda veteri Religione, prolusit. Camberium eodem
<pb id='s028' n='28'/>
<note>82 Camberiensis Collegij initia.</note> tempore sodales missi, curaeque Ludouici Codretti subiuncti, ac primarum literarum ibi. quoque trisariam publicata doctrina. Pars Franciscani Ccenobij, quam Cinitas, dum receptaculum aliud curaret, impetrarat, instruxeratque, sex deinceps annis pro domicilio, et gymnasio fuit inter difficultates eiusmodi, vt Religiosis vtrisque non nisi Christiana caritas tandiu tolerabiles facere posset. Auenione iam erat priore semestri apertus ludus. Ibi sub aunum extremum praepositus est Rector Antonius Posseuinus, iniuncta, sibi peregrinatione frugisera cum appendice <note>83 Posseuini res Baionae gestae.</note> bene perfunctus. Quippe Baionam profectus, non id modo cuius causa venerat, strenue, ac sapienter egit; sed Gallia, atque adeo Hispaniae quoque, salutarem nauauit operam. Caluiniani apertum sibi locum rati, suum per Hispaniam spargendi virus latronum more, qui confinia maxime regnorum insident, in eo portu venenatos disposuerant dolos. Librorum pestiserorum, tanquam ad nundinas, Geneua comportauerant immensamvim: quorum Posseunius magnifice expositorum, vbi late completas videt mensas (et forte prostabant inter ceteros, quos Viretus et Spifamius, et Nicolaus Balbanus haeretici, et alius quidam sub scholastici nomine scripserant contra ipsum) institit sedulo, datis ad Cardinalem Armeniacum literis vt ab Tolosa celerrime quot quot liceret Gallica lingua aduersus haereses scriptos libros, et quamplurimum Catechismorum mitteret, praesens veneno remedium Quod cum factum ab Cardinali liberaliter esset, ingenti missa Sarcina, illico Posseuinus per aulas Principum, totamque viciniam sparsit. Dum intem nec voci de suggestu parcit, nec vllo cessat loco, casus incidit, vnde multiplex lucrum fecit. Nocens erat, fractis cruribus, exemplo terrifico, agendus in rotam viuus. Suggestum ad id media in platea constructum erat: turba specta torum ex Gallis, Hispanisque mista circum ingens constiterat. Cum videt Posseuinus sontem duci, assixumque lateri concionatorem laudato Religiosorum ex ordine, sed fama ipsum religionis sinistra; proxime accedit, et percunctatus ab eo, expiarit ne confessione peccata; vbi is negauit verbum sibi de ea re factum; ad Monachum versus: Quin tu, bone vir, sacesse hinc, inquit: non ita Regis, Regnique Christianissuni pietas auita doeuit, vt qui bono publico exiguntur e terra, etianu arceantur ab caelo, et dirius, quam corpora mactentur animi: sed potius vt per interitum carnis spiritus saluus fiat. Cumque se homo furtim eripuisset; Posseuinus noxium suscipit, deque regno Dei apta tempori memorans, per medias turbas in suggestum prosequitur. Hic in oculis omnium consedit: reusque in genua prouolutus de tota vita confessionem instituit: qua peracta per sanctam absolutionem visus ingenti quadam ex alto virtute indui, cum bona spe, christianaque plane constantia cruciatum acerbissimum tulit. Et circumfusam multitudinem tum illa satis longa consessio, tum spectaculi totus ordo, ad animarum respectum suarum valde commouit. Nec nihil id specimen communi Societatis nomini profecit. De eius causa cum Consilium Rex haberet, introductus Posseuinus postulata breul peregit. Necesse non esse iam proferre Apostolicae Sedis, nec nouissimum Tridentini Concilij de ea iudiciuro, vel exequi quo numero apud christiana omnia imperia, atque adeo non christiana in Indijs habeatur. In Gallia iamdiu obuersari oculis omnium dicta, facta, mores eius: vnicoque Haereticorum testimonio contentum esse. Ergo solum precari, vt sub patrocinio Christianissimi Regis, liceat Christianissimo eius Regno ad morum culturam, et Religionis custodiam deseruire. His dictis e Consilio dimittitur. Literae ad Senatum Parifiensem decernuntur (quas Hospitalius Cancellarius, quanquam minime volens, tamen commodas scripsit) vt Societatis quieti, tranquillitatique consuleret. Suas Regina mater, et Principum alij ad Senatum eundem, ad Episcopum, et Gubernatorem Parisiensem adiecere. Quibus literis, simulque ijs, quas Pius Quartus Pontifex seripserat, tametsi nequaquam <note>84 Parisiensis Col legij incremen ta.</note> transacta causa, quies tamen Parisiensibus Socijs est parta, et Collegio non modicum additum incrementum. Coepti Conuictores in disciplinam admitti. Maldonatus Theologicam scholam exorsus, vt aequis pariter, et iniquis satis, quoad posset, fieret. Nam tametsi postea doluerunt successu, tamen obtrectatores inde capiebant oblatrandi materiam, quod religiosi homines, cum alienas tractarent
<pb id='s029' n='29'/>
disciplinas, diuinam, quae maxime pertineret ad eos, negligerent. At beneuoli homines nihil ardentius, quam eam doctrinam serio expetebant: itaque frequentissimi accurrerunt. Principio triclinium pro gymnasio fuit. Ibi consertissimi ad trecentos audiebant, plures duplo futuri (haec erat opinio) si locus abunde pateret. Postremo rudimentorum quoque grammaticae adiuncta classis. Inde cum celebrius in dies euaderet Collegij Claromontani nomen; vtilis aemulatio, aliorum quoque Collegiorum studia exacuit: maioribus quam ante stipendijs primos quos que magistros conducere, et cuncta tractare solertius. Iam et aduenis Iesuitarum Collegium unter prima monstrari. Patres quoque, comperto haud raro doctos homines, et quidem mutato saepe habitu, auditorum inserere sese turbae notantes, scriptoque diligenter excipientes quicquid ad oculos, quicquid ad aures accideret; contendere industriam, cautiusque cuncta administrare. Ita semper in commodum cedit habere bonarum rerum vel aemulos, vel inuidos, qui sint pro fraeno ne ruas in vitia, pro calcari, quo cursum in virtute contendas. Posseuinus re bene gesta Baionae, inter ceteros Altisiodorensem Episcopum ab nostro alienum nomine conciliauit. Borbonium vero Cardinalem solertia caritatis ita demeruit, vt ad <note>85 Rothomagenses a Posseuino excoluntur.</note> Rothomagenses eius Dioecesanos excurrere iussus sit. Nec spem boni Pastoris fesellit. Vir acer, ac strenuus binas die Dominico, singulas quarta, sextaque Feria conciones instituit. Cumque magnum numerum Catechismorum Canisij, atque Edmundi Parisijs aduexisset, die Martis, Iouis, et Sabbati fidei capita explicabat. Quibus conatibus cum mire confirmasset vniuersum populum, praesentemque vtilitatem peperisset; etiam ad perennis emolumenti semina Ludimagistros, et Parochos viam docuit, qua inposterum nunquam satis iaudatam Catechismi illam explicationem continuarent. Inde Cardinalis, ac Ciuitas ad Societatis Collegium aedificandum, de quo ante agitabatur, vehementius accensi: sed neque his, neque Strotio Cardinali Collegium Albis expetenti, neque Apamiensi Antistiti, omnia Apamijs iam, laxiora, quam suissent ante e ectos inde Socios, promittenti, operarum <note>86 Virdunense Collegium inchoatur.</note> angustiae obsequi permiserunt. At Nicolaus Psalmaeus Episcopus, et Comes Virdunensis eo impatientius flagitabat, quod specimen fructus iam manibus tenebat e scholis, quas accitos Colonia Sociorum quosdam, in condito ab se paucis ante annis Collegio, habere iusserat. Cognouerat rationem Ordinis nostri, et dilexerat in Concilio Tridentino: perspexerat postea inter viam, Ingolstadij praesertim, obseruaratque instituendae iuuentutis formam, atque felicitatem. Itaque domum reuerso nulla prior, ac potior cura inerat, quam vt tale munimentum gregi suo, tum maxime ob temporum iniquitatem periclitanti, lupisque vallato, circumdaret. Dum autem speculatur, vnde auxilia promptius se offerrent; cognouit ex alumno suo, quem Coloniae in literarum studijs habebat, esse ita florens in ea vrbe Colle gium, vt inde, si poscat, facile sit aliquot, velut stirpes, impetraturus. Petijt ille continuo: tandemque cum impetrasset, ita probauit initia, vt iam resisti non posset absolutionem, velut iure suo, petenti. Receptum igitur hoc autumno Collegium, et missis Andrea Auantiano, qui Rector, et Petro Vela, qui concionator esset, aliisque; incolarum numero frequentatum est. Dum status hic Societatis erat in Gallia satis commodus, in vtriusque Germaniae Prouincijs inter aduersa, ac <note>87 Louaniense Collegium a Ciuitate receptum.</note> prospera medius fuit. Collegio Louaniensi proprium tandem domicilium, de quo tandiu, tamque vehementer certatum est, ad manum, vt aiunt, emortuam iure translatum hoc anno. Senatus nuila prorsus adiecta conditione addixit. Idquo ea voluntate praestitum est, vt senum suorum, quod in eo haesissent negotio, negligentiam in procurandis Reipublicae commodis accusarent. Theologorum ad id magistrorum plurimum valuit commendatio. Hi non solum testimonio rite consignato professi sunt Societatem, cum a Pontificibus, et Tridentino Concilio comprobata esset, reijci non debere; sed tres praecipuos e suo legerunt corpore, qui proprie susciperent causam, et apud Senatum vrgerent. Summae vhi auctoritatis, Iibris etiam editis nobiles Ioannes Hesselius, Michael Baius, et Cornelius Iansenius paulo ante designatus Gandauensis Episcopus, lecti sunt: causamque fideliter, et accurate peregerunt. Hoc in Collegio Franciscus Costerus Proprouincialis partem
<pb id='s030' n='30'/>
<note>88 Nicolai Gaudani vita, et obitus.</note> domus ad instituendos Nouitios, assignato eis praefecto, secreuit. Ibidem quarto idus Nouembris Nicolaus Gaudanus doctrina, sanctitate, multisque rebus pro Societate, ac Dei Ecclesia gestis clarus pie, sed pene immature decessit nec dum quinquagenarius. Natus est in Hollandia Goudae Florentio patre, vnde Nicolaus Florentij Goudanus diu vocitatus, seque Goudanum scribebat. Doctrinas humanas, diuinasque Louanij percepit, semper inter condiscipulos ingenio, curaque primus. Creatus inde Sacerdos, cum praeclara ex aequo documenta scientiae, ac virtutis daret, ac forma ipsa, totiusque oris habitus ad modestiam, atque exemplum composita, miram bonis animi gratiam geminarent, et propterea ad regendos populos certatim peteretur; Burgenses (quibus ad Zomam cognomen est) in <note>89 Bergis Reli. gionem ac mo res instaurat.</note> triennium impetrarunt. Illis dum praeest, consummandae virtutis studio, Societati sese vouit anno saeculi eius quadragesimo sexto. Biennio post Romam accitumu, vbi disciplinae caput, purusque fons erat, aegre non modo Bergenses, sed et Louanienses Doctores abstrahi ab se permiserunt: et Bergensis Marchio Iacoba Croia semel, iterumque literas: item Bergensium Sacerdotum Collegium ad S. Geltrudis, vbi conciones Gaudanus habebat, ad Sanctum Ignatium dedêre, ne spoliare tali pastore gregem illum vellet. Multum enim, diuque laboratum, vt ita temporibus aptum Sacerdotem haberent, qui se murum aduersus haereses opponeret. Non tantum simplicem populum ab errore vigilantia eius, et labore detensum, et haereses extirpatas; sed etiam correctos mores, conuiuiorum luxum, et vestimentorum coercitum, arctiorem sanctimoniae cultum in virginibus, viduisque, atque etiam in coniugibus introductum. Denique Sacramentorum frequentia, concordia inter ciues, et mutua caritate reuocatam Bergis Ecclesiae pristinam faciem, ipsis admiran tibus, ac prope obstupescentibus Religionis Catholicae inimicis. Quae omnia, si auctor, conseruatorque remoueretur, haud dubie occasura. Quibus literis Sanctus Pater commotus ad Cancellarium Louaniensem scripsit, vt successorem Gaudano idoneum prouideret, eique ad perfectionem tendenti ad impedimenta superanda patrocinium commodaret. Ita abstractus e Belgio Romam Gaudanus venit: nec post multo rursus in lucem productus: adeoque probatus Ignatio est, vt anno seculi quinquagesimo quatuor vota Professis adnumerarit. Praefuit initijs Collegij Veneti: tum Ingolstadij Societatem inter primos scholis publicis, nec multo post <note>90 Viennae pau. peres Cateche si, et stipe subleuat.</note> Viennae illustrauit. Hic super ceteram pietatis industriam inopis turbae gaudebat gregem colligere: omnesque accommodata catechesi, et paterna exhortationo ad paternam frugem instituens, singulis autem, prout cuiusque maxime postulabat necessitas, corrogata ex locupletibus huic calceatum, illi vestitum, aljs cibaria, plerisque pecuniolas diuidens, corporibus miserorum pariter, et animis, geminata <note>91 Vormatiensi Colloquio adest missu Impe ratoris,</note> misericordia, succurrebat. Inde Vormatiensi Colloquio, missu Ferdinandi Imperatoris, cum Canisio interfuit. Ex quo cum in Belgium redijsset, in Scotiam Nuntius Apostolicus ad Reginam Mariam, et ad Episcopos nauigauit, et magno animo per ingentia vitae pericula legationem obiuit. Ad extremum dum laboreu <note>92 In Scotiam mittitur Nuntius Apostolicus.</note> muitiplici (quod in tenuissima valetudine, sensimque tabescente corpusculo, miraculi instar erat) catechismum Louanij in Collegijs varijs, maximeque Porcensi, ac Liliensi, audientibus disciplinarum omnium studiosis exponit: et aliquoties inter hebdomadam in Collegio nostro scholas de officio boni pastoris habet: priuatim quoque Theologos nostros ad Gallicas, Theutonicasque conciones exercet, Prius nauum operarium vita, quam voluntas laborum desecit. Quin etiam, vt <note>93 Moribundi ad Socios exhortatio.</note> quodammodo in opere expiraret, pridie quam decederet, fratres ad se vocatos praeclara cohortatione ad omnem virtutem instituit incitare. Ante omnia monuit, status sui felicitatem diligenter perpenderent, magnique facerent: Deo, qui in eum locum vocarat, grati essent: perfectae obedientiae sedulo darent sese: denique vere, atque ex animo caelestem philosophiam capesserent. Quae ab tali viro id loci, magnoque sensu dicta, et lacrymas omnibus exeusserunt, et animis velut stimuli <note>94 Timor, et fi ducia eius inmorte.</note> acuti, clauique alte infixa inhaesere. Illum subinde seuerum Dei iudicium considerantem, timor ingens, ac tremor inuasit: sed cum Costerus, qui forte interfuit, alijque Patres confirmarent, in haec verba erupit: Traiectus quidem nobis restat
<pb id='s031' n='31'/>
terribili s: sed vos, o Apostoli Domini, vos, o Martyrum agmina, vos Consessorum, ac Virginum candidatorum turmae, poteritis vestris precibus imbecillam animam ex mari tam turbulento in caelestem portum transuehere: poteritis sane Dei clementia. Ita recreatus, mysteriorumque supremis munimentis corroboratus, adeo placide animam exhalauit, vt subridere in ipso abitu visus sit, eaque blanda species in cadauere ipso mansit. Omnes vulgo, sed praecipui quique Louaniensium Doctorum maxime acerbum casum doluere. Doctores vero Ingolstadienses theologica <note>95 Elogium ei po situm Ingolsta dij.</note> sua in aula, inscripto hoc elogio, eiusdem memoriam honestarunt. Doctor theologus Reuerendae Societatis Iesu Nicolaus Gaudanus vir fuit summae moderationis, et qui ceteris viuendi norma rectissima praeluxit. Hic, vt consuleret profectui iuuen um, ethica theologicis iunxit: et fontes actionum moralium, atque politicarum ex sacris literis deprompsit. In quibus omnibus cum fructus auditoribus permaximos attulisset, et innumeros humanitate, et dexteritate docendi inuitasset, sub debito obedientiae concessit: atque inde legatus Imperatoris Vormatiam ad Comitia cum se contulisset, ibi precibus theologorum Louaniensium victus, consensu Superiorum Louanium abijt. Vbi postea quam annos aliquot auitam Religionem strenue propugnasset; e viuis, omnibus Sacramentis Ecclesiae rite susceptis, excessit anno millesimo quingentesimo sexagesimo quinto.</p>
<p><note>96 Tornaci terror inanis obturbat.</note> Tornaci rerum florentium cursum leuis pestilentiae metus aestate extrema interrupit, postobitum quatuor conuictorum, reliquis, qui amplius centum triginta numerabantur, alio super alio triduo ad vnum dilapsis. Sed breui reuersis, solemnibusque studijs repetitis, nihil ille turbo, nisi nuntius fuisse visus est insanae tempestatis, quae totum proximo anno Collegium funditus dissipauit. In superiore Germania (vt cunctarum ferme rerum inclinationes nutibus Principum fiunt) cum Maximiliani aduersus non Societatem modo, sed Catholicam etiam Religionem animum pro ancipiti haberent, non exiguos improbi capiebant spiritus. Et quidem nec pauca, nec parua edebat Princeps recte sentientis, ac bene volentis argumenta: valdeque inter alia celebratum est quod in Comitijs Austriacorum <note>97 In Austria Societatis res laborant.</note> nobilium responsum dedit. Cum enim conuocati illi ad agitandum de Turcico bello, quo premebatur Vngaria, negarent quicquam facturos, nisi praeter cetera Maximilian us etiam eiecturum se Iesuitas reciperet; respondisse serunt, ea negotia spectare ad Pontificem, suarum vero partium esse, non Iesuitas, sed Turcas expellere: tamen ea alienioris animi fama plurimum ad vulgus, quod perinde falsis, ac veris impellitur, oberat. Ergo passim vel eijciendos canebant Iesuitas, vel suspendendos: nec pauci ad ludibrium addebant, in restes se, vnde suspenderentur, vel magnam impensam facturos. Super haec Collegium Viennense non nihil detrimenti accepit sublata domo, in qua conuictores nobiles habitabant, et contubernio dissipato. Erat ea domus Collegij templo propinqua: extruxerat Ferdinandus, Patribusque anno miliesimo quingentesimo sexagesimo primo tradiderat, ibi vt nobiles Austriaci, annuo assignato prouentu, sub eorum disciplina instituerentur. Sed Austriacis non venientibus, conuictores externi repleuerant, praesertim e nobilitate Polona: in quibus etiam Beatus Stanislaus Kostka fuit. Multo <note>98 Collegium pauperum vexatur.</note> autem indignius non multis post mensibus scholasticorum pauperum contubernio erepta domus. Post non nullam ex iure disceptationem, quia nequaquam satis erat aduersarijs, si deberetur, quocumque modo redhiberi, sed ad Iesuitarum ignominiam, et obterendam auctoritatem, oblata videbatur occasio. Dum pius ille, Christoque carus puerorum coetus ad mensam considet, adsunt, tanquam arcem expugnaturi, milites, domoque circumsessa, iubent illico omnes exire. Patres obuiam facti demulcere feroces, summisse rogare breuissimae dilationis gratiam, dum inopes, destitutique adolescentuli aliquid cibi sumant: nihil inde cunctationis fore: nec opus armata manu. Ad quae surdus praeclari Dux agminis, imperioso ad gregales vultu conuersus, protinus irrumpere, quicquid repererint eijcere, domum vacuam facere iubet. Tum vero cum clamore, ac strepitu repente homines, quibus neque hominum, neque Dei verecundia erat, ingressi; adolescentulis metu, ac terrore diffugientibus alijs alio, parte maxinu (quoniam id miseris vnum
<pb id='s032' n='32'/>
supererat receptaculum) ad Collegium Societatis, perinde atque in direptione hostili, vt quidque primum ad manus accidit, absque discrimine foras deuoluere, protrudere, proijcere in medium forum, quod ludaeorum appellant. Intererant ei stragi aliquot Sociorum, qui quamquam intimis sensibu s angebantur, perque dolebant, quae magnis molestijs ex piorum liberalitate corrogata fuerant in Christi Iesu gratiam, ita proculcari, ac perdi, vixque eam speciem siccis hauriebant oculis; nullum tamen nec gestu, nec verbo commotioris animi edidere signum. At vicinarum mulierum, et incurrentium forte ciuium, qui optime norant quantae opus caritatis disturbaretur; cum ingens multitudo constitisset, lacrymae cernebantur, vocesque audiebantur indignantium, et auxilium vltro deferentium ad vim vi repellendam. Displicuit Imperatori barbara feritas: indigni facinoris ducem ab ministerio summouit: iussitque adolescentibus domicilium reddi. Sed Patres, ad nouas vitandas lites, contenti pretium restitui, quo emptum fuerat, redigentes vltro se in angustias, partem Collegij, congregatis ex suga pauperibus, vbi ab initio fuerant, tribuerunt: quo Sanctum illud opus, vsque dum meliora effulgerent tempora, quamuis summo cum suo incommodo substentarent. Quod, iuuante Deo, ita successit, vt paulo post adiunctis opulentis, et nobilious conuictoribus, pauperum quoque numerus auctus sit. Atque ad talia exorbenda, ac perferenda <note>99 Constantia ne. cessaria boni publici procu. ratoribus.</note> temporibus aduersis christiana necesse pectora obfirment, qui publicum sincera mente bonum, Deique laudem spectant. Temporum vices mutantur: ipsa magnum negotium, et lucrum patientia est: postremo cum aurae tantum secundae aspirant, voluptuariorum magis, quam mercatorum est nauigare. Inter has turbas rati opportuna calumnijs tempora auctores nouarum rerum, etiam Archiducem Ferdinandum paternarum virtutum, et patrocinij Societatis heredem conantur auertere: finguntque cum tres reliquae eius sorores, quae rectores animarum suarum ex Collegio Oenipontano habebant, statuissent innuptae agere, ad id suasu Iesuitarum inductas. Quod commentum facile ipsae diluerunt Virgines: et Archidux nihilo remissa beneuolentia, quos habebat seruidioris ingenij milites, eos ad Socios Pragenses mitigandos, expiandosque consessione mittebat. Verum non multo post persimili in genere exoritur in Bauaria magno cum murmure infestus rumor, et latissime Septentrione toto, impressis quoque libellis, vulgatur: <note>100 Insignis infa. mia aduersus Societatem per Septentrionem spargitur.</note> Iesuitas, vt pueros ad castitatem sanctam compellant, eos eunuchos facere. Foediorem alij commentabantur causam. Res merito videbatur omnibus pro indigna, bonis, atque sapientibus incredibilis: sedenim certum, compertumque facinus non affirmabatur modo, sed et palam demonstrabatur. Ipse met ad fidem faciendam cum obsignatis chirurgorum, qui inspexerant, testimonijs circumducebatur puer. Libet totius fabulae seriem redordiri. Puer annorum quatuordecim Ioannes Kesselius nomine, qui Monachiensis Collegij scholas aliquandiu frequentarat, et ob mores haud bonos fuerat eiectus, ea erat natura, vt quoties liberet, introrsum testes reuocatos apparere non sineret. Inde nequam procaci ioco, vt famulos haeretici Comitis falleret, excisos sibi a Godefrido Hanatz, quem Collegij Monachiensis Oeconomum vocabat, affirmauit. Religiosus erat ex adiutorum ordine modestus, ac pius, qui Collegio opsonia, et quae alia quotidianus postulat vsus, emptitabat. Vbi decepti illi, reque prodita irrisi sunt, visum Haereticis fundamentum est ad superstrueudam infamiam mire factum: donis, ac promissis puerum implent, idem adfirmare vt pergat, edocentque quemadmodum pertentatus in iudicio quam proxime, ad veri speciem, constanterque respondeat. Tum ad chirurgos sistitur Volfangi Palatini haeretici Principis. Sine cunctatione illi pronuntiant euiratum puerum. Concinnatur, et scribitur fabula, praelo mandatur, circum omnes Dynastas Germaniae sacros, popularesque disseminatur. Albertum Bauariae Ducem, qui Societatem vsque eo complectebatur, ea fama commouit, praesertim quod ab suo Monachiensi Collegio prodijsse flagitium ferebatur. Ergo inquirendum sedulo: sique fraus deprehendatur, grauiter vindicandam, sin minus abolendam ignominiam statuit. Quo testatior foret res, dat operam, vt puer vna cum parentibus ad se perducatur: qui cum sedulo ab
<pb id='s033' n='33'/>
<note>101 Fraus Haereticorum comprehen ditur.</note> Haereticis custodiretur; tamen callide ab conquisitoribus ab Duce missis in currum abre ptus Monachium deportatur. Tum Albertus ingentem Medicorum numerum indidem Monachio, Augusta, Salisburgo, Ratisbona conuocat: eosque ipsos Chirurgos, qui factam puero iniuriam contestati erant. In veteri aula Principum, spectante simul Principis, simul Ciuitatis Senatu, permultisque primarijs viris, statuitur puer in medio nudus. Nulla apparebat cicatrix, vestigium nullum iniuriae. At nec virilitas cernebatur. Verum haud multis interrogationibus versatus, quanquam callidus adolescens, iam veritatis prodebat indicia, cum ab Ducis Chirurgo, sagacis ingenij homine, continere spiritum, ac ventrem inflare iussus, id, quod calumniatores querebantur exemptum, palam in conspectum dedit. Pueri quoque parentes dederunt gloriam Deo, fassique rite sunt, et suum illum esse gnatum, ac re vera integrum: interrogatique qui contra ea testimonium tulerant Chirurgi, idem ne ille esset puer, quem ante pronunciauerant castratum, itemque num profiterentur in uiolatum postea compertum; quanquam non sine rubore, notaque leuitatis, vtrumque contestati sunt. Conficiuntur eius rei quam accuratissime testes literae, Medicorumque, et Chirurgorum subscriptae manu: quocumque praecesserant mendaces libelli, dimittuntur. Addidit, et literas suas Bauarus Princeps, quae et typis excusae sunt. Cumulatior in auctores redit in famia. Quippe quae tanto cum strepitu, peruagabantur vrbes, prouinciasque fabulae, vbi paulo post adeo illustres in eadem loca res ipsae peruenirent; is, qui praeiuerat strepitus audientiam videbatur veritati fecisse, proque tuba esse admonente mortales, vt oculos hinc ad Iesuitarum, inde ad Haereticorum mores, quasi in vna, eademque <note>102 Haereticorum arrogantia intoleranda.</note> tabula descriptos, interque se comparatos, aduerterent. Nec solum innocentiam Soctetatis illustrabant fraudes Haereticorum; sed firmitatem quoque, ac modestiam catholicae doctrinae corroborabat, decorabatque iactatio eorum arrogantissima. In Academia Viennensi cum theologicas disputationes pro more Patres haberent celeberrimo in conuentu, accessere ad disputandum nouitiorum errorum patroni quidam: postque alios in medium quidam processit, vt sibi videbatur, ceteris longesapientior: qui, conserta pugua, breui coepit acriter premi. Locus inciderat diuinae Scripturae, quo catholicum dogma confirmabatur. Inde Haereticus quemadmodum se expediret non inueniebat. Ergo cum diu circumisset, seque versasset, nullo vsquam patente exitu; nullius homo frontis, nouam diuini testimonij inter pretationem comminiscitur, quam nec ipse intelligeret, nec adstanrtium quisquam videret quid ad rem faceret. Vrautem appareret ex empore ad effugium fictam, neque vlli Doctorum, Sanctorumque interpretum in mentem venisse; interrogatur ex quo tandem scrinio tam aptum sensum, tamque inauditum interpretamentum protulerit: denique ex quo magistro doctrinae felix adeo genus acceperit. Cum ille vocem haeretica maiestate contendens, ac supercilium altissime tollens: e promptuario, inquit, Sanctissimae Trinitatis deprompsi: Magistro didici Patre, et Filio, et Spiritu Sancto. Age vero (tum inquit Iesuita) quae fuit magisterij tam beati schola? At Haereticus, Christus, inquit, per Matthaeum dixit, Ecce ego vobiscum sum omnibus diebus vsque ad consummationem seculi. Quas ad voces pauci risum, nemo ex corona indignationem tenuit; scilicet eo redactas res, vt dum de religionis dogmatibus, hoc est non de quacumque re, sed de aeternitate agitur, existat homulus nescio quis, qui velit sibi fidem haberi, cum egressus <note>103 Reuelationes, quas priuatim iactant Haeretici, quam insa. nae.</note> e gurgustio ebrius clamat, Me Sanctissima Trinitas docuit. Errarunt Pontifices, Concilia viderunt, Patres, antiqui, Doctores recentes coeci omnes fuerunt: Vni mihi Scripturarum tradita clauis est: me Pater, me Filius, me Spiritus Sanctus post tot secula idoneum inuenere vnum quem suorum facerent, sine fuco, et fallacijs, arcanorum participem. Id ita esse, si vult saluus esse, credat mundus necesse est, vno auctore, eodemque teste, et iudiceme. Ergo tibi, homo sanatice, potius quam Leoni magno, quam magno Gregorio, quam ceteris sanctitate, et sapientia Pontificibus admirandis? Tibi magis quam luminibus illis Hieronymo, Augustino, Ambrosio, et vniuersae Graecae, Latinaeque Ecclesiae Patribus? Tibi demum verius, fideliusque, quam gentium flori, et apici coelestis, humanaeque doctrinae, lectissimis,
<pb id='s034' n='34'/>
inquam, Sancti Spiritus oraculis in vnum congregatis adsuit Deus? Idque postulas, vt credatur dicenti tibi, cum tu non credas Ecclesiae? cum seculis omnibus, cum coelo, terraeque abroges fidem? Ergo cum tu in hoc angulo, in illo non dissimilis tui, contraria inter se eructetis somnia, diuisum est regnum Christi, et peius quam regnum Diaboli constitutum? Ergo mentitur Sanctissima Trinitas, miserisque mortalibus non modo ad caelum viam non monstrat, sed eos huc, atque illuc distrahens, et incertis ambagibus inuoluens, dirum sibi ludum facit? Si nulla est certa fidei norma, sed quod cuique siue sano, siue insano visum est, id Sanctissima demonstrauit Trinitas, quid reliquum est, nisi vt iam terrarum Orbis non Orthodoxorum domicilium, sed furiosorum inter se temere digladiantium carcer sit? Similia multa his cum omnibus, qui disputationi intererant, venirent in mentem, explosa, atque exibilata est Haeretici vecors iactantia: eiusque comparatione <note>104 Catholicorum quam fundata doctrina.</note> clarius perspecta verae doctrinae soliditas: dum Catholici magistri ad explicandas diuinas literas non sua figmenta, et inania cogitationum ludibria per nomen reuelationum, quas impudentissimo cuique facillimum est architectari; sed Pontificum responsa, Conciliorum decreta, Patrum, Doctorumque sententias simplices, apertas, consentientes modeste, et grauiter proferunt. Hac igitur via doctrinae Societatis in dies clarior vulgo fiebat, et gratior. Atque hoc anno Viennensis Collegij auditores theologi, Rectore Academiae postulante, saluis instituti religiosi, et obedientiae legibus, in Academiae corpus sunt cooptati. Doctor Adalbertus Bausek Decanus facultatis creatus est. Dux quoque Bauarus, vt homines Societatis in ordinarios Professores, et consilia Academiae Ingolstadiensis liceret admitti; diploma edidit, neque aliam voluit, quam Societatis approbationem requiri. Valde in publicum salutaris fuit, quanquam non adscripto nomine, liber editus a Paulo <note>105 Pauli Hoffaei liber de Com. munione catholica.</note> Hoffaeo. Cum enim Smidelinus, et Cyriacus Spangenbergius haeretici de communione sub vtraque specie noxios emisissent libros, contra libellum, quem idem Hoffaeus de Catholico ritu ante vulgauerat; is copioso, et sane opportuno volumine Haereticos germanice consutauit. Hac fama doctrinae commotus Gnesnensis Archiepiscopus Polonici Regni Primas, non semel ad Rectorem Viennensem, ac <note>106 Inuitantur Austriaci Patres ad scribendum contra Arfanos.</note> Prouincialem Austriae datis literis hortatus est, vt stylum aduersus impietatem Arianam passim in Polonia reuiuiscentem stringerent, his praeter cetera magnificis ad literam verbis. Nos sane a Societate vestra, quae hactenus non pauca praeclare scripsit, tanquam bellatoribus strenuis, et ad certamen hoc decertandum diuinitus in Ecclesia catholica excitatis, furorem, ac rabiem insanorum hominum rectius, quam a quoquam alio retundi, ac reprimi posse existimauimus. Itaque prouinciam illam Ordini vestro, nostro iudicio, maxime propriam ad vos deferendam nobis esse statuimus. Verum aduersus id monstrum, haud obscuro indicio, pugnauit <note>107 Palatini Vilnenfis Ariani exitus horrendus.</note> e caelo sub idem tempus ipsa diuinissima Trinitas. Palatinus Vilnensis Nicolaus Radiuillus optimae stirpis teterrimus parens, qui hanc maxime excitabat, ac protegebat pestem, cum ab Rege quoque occupata Viluensi arce defecisset, morbo correptus, proque dolorum acerbitate diro omnia vlulatu complens, euomuit infelicem animam, haud dissimilis vitae exitu Ario, cuius fuerat aemulator insaniae. Hinc renouata Regi de Collegio Vilnae statuendo cura, vbi plurimos nouus ille inuaserat furor. Memorabilis hic Sarmatiae habendus annus, quod et ad summum <note>108 Ex hoc anno Haeresum in Polonia retroactus Orbis.</note> euectus est, et simul in clinari coeptus Haeresum Orbis. Nam eo vsque Haereticorum impotentia excesserat, vt in Petrocouiensibus Comitijs, frustra reclamantibus Orthodoxis, inuito Rege, in oculis Apostolici Nuntij, moxque Legati Cardinalis Commendoni, nequicquam contra tendente tota illa sanctitate, ac sapientia sua Cardinali Hosio, decretum conditum sit, quo sacrarum decimarum causae, per summam iniuriam Ecclesiasticae libertatis, tribunali politico subdebantur. At ex altera parte eodem tempore, et Ariani Palatini obitu, tam veliem enti, potentique patrocinio remoto, debilitata est haeresis, et Collegiorum inducta praesidia, praesentissimi <note>109 Quo pacto in eam inuafissent.</note> vsus, vt vel inde apparet. Quippe inualuerant per eas oras non tam ibidem prognati, quam reportati, et inuecti errores. Nam praestantium desiderio magistrorum homines nobiles (vt est Sarmatica gens humanitatis omnis, et capax
<pb id='s035' n='35'/>
in primis, et cultrix, vltroque etiam prudentiae peregrinando quaesitae appetens) in celeberrimas Germaniae Academias serme liberos dimittebant. Quarum plerasque professores haeretici venditatione magis, et scriptitandi audacia, quam vlla solide fundata doctrina claritatem adepti, cum haberent in hos veluti Circaeos Ministros, vbi simplices adolescentes inciderant, nimirum adumbrata eruditionis species, et fucata loquacitas, tanquam litum melle poculum, aetatem improuidam ludificabatur. Inde referebant domum literas infelices, insanamque sapientiam damno religionis emptam. Tum vero cum in ipsum quoque regnum intrusisseut se Doctores impietatis, et apud nobiles vel iam omnino corruptos, vel emollitos, non modo procliues aures, sed et patrocinium inuenissent, et multitudo (si vsquam) ibi maxime vultus intueatur nobilitatis, ac procerum, rara vsquam tota Sarmatia Ciuitas, <note>110 Auxilium ab Societate Poloniae allatum.</note> atque adeo domus incorrupta reliqua erat. Porta igitur haec adeo patens inuehendae pesti, nunc primum obstrui coepta, cum Societatis Collegia inducta sunt. Neque ea solum re inclinatio haeresis facta, quod ad religiosa gymnasia iuuentus nobilis ab corruptricibus Academijs traducta; verum etiam, quod in Pastorum officia, virtutum, ac literarum instructu, idonea sensim Clericorum educta soboles: quod concionibus publicis, et disputationibus, item lucubrationibus, et stylo, praeter quotidianos, priuatosque congressus, catholicarum rerum vindicata maiestas, antiquitatis propugnata veritas, et profligata vanitas nouitatis: quod cultu pietatis paulatim restaurato, emendata vitia, quae in pijs opinionibus viam praecipitem pandunt: denique quod multitudini per se ad religionem auitam propensae excitati, confirmatique sunt animi. In quo momentum inaestimabile fuit. Probabile quippe vix est, vbi simplices animae magistros, ducesque nactae sunt, demonstrata ab ijs parentum suorum vestigia, cum quanta et voluptate agnouerint, et voluntate institerint. Secundum Deum primus gloriae huius flos Hosio Cardinali debetur, conditoque ab eo Collegio Bransbergensi, vt merito eius regni prouinciae inter sua decora numerent sapientia, virtuteque tanta parentem. Vendicant et suam sibi Varmienses Canonici partem laudis, qui in Collegij conditionem, cum studiose ad Cardinalis accessere vota, tum impensarum trientem contulere. Vendicant postremo non alij modo Collegiorum parentes, sed cuncti ordines, et nobilissimi <note>111 Polonorum in Societatem in. signis pietas.</note> quique virorum, ac foeminarum, atque in primis siue diuina, siue humana potestate eminentes Proceres. Nam simulac nosci penitus, et propagari ccepta Societas, ita omnes (paucis exceptis, qui tanquam ad illustrandam fauentium caritatem aduersari maluere) complexi sunt; ita simul eius, et prosecerunt industria, et vsibus succurrerunt, certamen vt amabile inter eam, ac regnum tenuerit teneatque, pendente adhuc victoria. Collegij Bransbergensis ad perpetuitatem hoc anno transacta institutio in Dioecesana Synodo Heilsbergae, Cardinalibus duobus Hosio, et Commendono praesentibus. Iam enim Commendonus ex Hosij manu insignia purpurati Patris sacro Apostolorum Petri, et Pauli die susceperat. Duodecimum ante Kal. Septembris diem Collegij natalem censeri placuit, quo die decretum factum in <note>112 Bransbergensis Collegij incrementa.</note> Synodo, quamuis iam ab anni principio Collegij munera inchoata essent. Peruenerant anni superioris extremo incolae primi futuri: quos cum Heilsbergae paterno cepisset animo Cardinalis, et omni indulgentia recreasset, velletque diutius habere, dum pestilentia, quae adhuc saeuierat, omnino extingueretur, instante maxime Petro Phae, qui ad sacras conciones Treuiri missus venerat, nec metuendum operarijs Dei quicquam asserente, postridie Epiphaniae humanissime cohortatus, sperareque se ex virtute eorum, industriaque testatus omnia, et restitutionem religionis, et morum: demum suam in omni re quam benignissime opem pollicitus, et ad se iussos, tanquam ad parentem in omni vsu confugere, praebita ad osculum sacra dextera, et Episcopali benedictione munitos dimisit. Attributum est Collegio, Francis anorum Patrum Coenobium, quod iam diu temporum illa tempestas desolarat. Templum abunde capax, sed ruinosum, et incultum cum esset, certatim conferentibus Cardinali, Canonicis, Ciuibus quoque Bransbergensibus, reparatum est, et excultum. Domus vero non modo amplitudine, sed etiam distinctione membrorum opportuna suit et Collegis, et Conuictoribus excipiendis. Continuo enim Cardinalis
<pb id='s036' n='36'/>
operam dedit, vt quamplurimos ex nobilitate acciret, sumptibus quoque suppeditandis inuitans. Misit etiam octo Gnesnensis Archiepiscopus. Accurrere non ex Prussia modo, sed longe ex Lituania, Polonia vtraque, alijsque prouincijs. Itaque breui supra quadraginta nobiles in conuictu numerati: supra ducentos triginta in toto gymnasio, quod classibus quinque Rhetoricam, et disciplinas inferiores tractabat: vtroque sane mirifico tum gaudio Catholicorum, tum Haereticorum dolore. Nam Catholici parentes pietatem suam tam studiose committendis in eam disciplinam liberis plane nudarunt, gestientes inuentum sibi gymnasium, cui tuto eos crederent. Sacri autem viri, ac nominatim Canonici, Clerusque Posnaniensis haud semel amantissime gratulati aduentum Societatis in eas terras, simul adiumentum idem expeti a se, expectarique denuntiarunt. Accessere magni etiam viri spectatum, cum gymnasij disciplinam, tum religiosae vitae rationem, et eiusdem amore vitae incensi non pauci: quorum clarissimus suit stanislaus Varseuitius toti <note>113 Stanislaus Varseuitius animum ad Societatem applicat.</note> Regno et literis Graecis, Latinisque, et obitis etiam ad Turcam legationibus, et apud Regem gratia, apud quem scribendis epistolis praesuerat, tum Sacerdotijs notus: qui seculi res hinc adorsus componere, biennio post Romam ad Societatis Tyrocinium venit. At ex nobilibus Haereticis, quamuis omni officio, et liberalitate ab Cardin ali Hosio inuitatis, nemo vnus pellici potuit, vt suorum quemquam eo mitteret. Vulgus vero Haereticorum, Satanicique Ministri hic quoque tenuere suum institutum, Sociorum famae insidiantes, vt oppressa illa, simul tam secunda coepta <note>114 Haereticorum fallaciae.</note> debilitarent. Flagitiosos duos, simulato Societatis habitu, misere ad prostibulum. Sed nequiuit sub vestitu religiosae simplicitatis haereticae malitiae fraus tegi. Dolo prodito, cognitum est non Iesuitas, sed eos adire lustra, qui vel ipsam adulterant pietatem, et fornicantur in adinuentionibus suis. Finitimi vero inter haec ministri non cessabant in suorum conciliabulis denuntiare, et clamare precandum Deum pro Bransbergensibus, vt eos a tyrannide Principis (Hosium designabant) et ab Iesuitarum hyprocrisi liberaret. Postremo cum nec oratio, quae fiebat ipsis in peccatum, nec doli, qui redibant eorundem in caput, prodessent quicquam; conati sunt auertere a Bransberga commeatus, qui ex circumiecta ora comportabantur, vt Iesuitae, atque adolescentes, qui ex proximis, remotisque prouincijs confluebant, fame pellerentur. Sed nihil aduersus Dominum, et seruos eius, quibus cuncta proficiunt in salutem, Hosij vigilantia fecit, vt, si quid alicunde interciperetur annonae, <note>115 Pultouiensis Collegij exordia.</note> affatim aliunde suggereretur: Florente iam Bransbergensi Collegio, Pultouiense adornabatur. Vrbs ea modica est, sed loco sita amoeno, et salubri, in Masouia prouincia, Plocensi Episcopo et humanis rebus, et diuinis parens. Andreas Noscouius hac tempestate Praesul, ac Dominus erat, qui cum Pultouiae Collegium condidisset, Commendoni suasu, in id Societatem vocare decreuit. Commendono sedes videbatur opportunior, tum alijs causis, tum celebritate vrbis Plocia ipsa: verum cum aedificium ibi deesset, Pultouiense Collegium receptum est, Kalendisque insequentis anni possessio rite adita, ac subinde Magistri tres constituti. Stanislaus Rosdrazouius natione Polonus e gente nobili Rector ei primus ab Vrbe missus praefuit. Vtrique autem Collegio Bransbergensi, et Pultouiensi Superintendens praefectus est Balthassar Hostouinus, et Franciscus Sunerius Roma Visitator missus.</p>
<p>In Hispania e Concilij Tridentini decretis multae hoc anno habitae Synodi, in <note>116 Res Hispanicae</note> quibus non parum Societatis opera vsi Praesules sunt, sed in Barcinonensi maxime, ac Toletana. In ea vero, quae Salamanticae ab Gaspare Zuniga, et Auellaneda Archiepiscopo Compostellano, cui Franciscus Hurtadus Mendoza tum Comes Montis Acuti loco Philippi Regis intersuit, est habita; non exiguum Societatis res adierunt discrimen. Erant inter Episeopos (tredecim conuenerant) qui olim Ioannis Silicaei alumni imbiberant altoris sensum: cumque alia Societatis ministeria, tum libellum, et vsum Exercitiorum ante omnia suspectum reddebant. Verum <note>117 Ioannis Ramirij virtus et eloquentia.</note> Deo nunquam suorum famulorum causam deserente, Ioannis Ramirij, qui pro Bartholomaeo Fernandio ad Comitia Romam profecto Rectoris locum obtinebat, virtus, et eloquentia, simulque Antonij Araozij auctoritas imminentem
<pb id='s037' n='37'/>
procellam discussêre. Vltro postulata, impetrataque in conuentu copia dicendi Ramirius, ac rogatis initio Episcopis, vt, si quid ipse praeteriret, si cui dubitationis quicquam resideret, interpellarent, ac quaererent; de fine Societatis, deque vijs, per quas ad eum graditur, inter quas Exercitia spiritus praecipuam ostendit esse, multa magno omnium assensu disseruit. Sed illud probatum est maxime. Voluntaria experimenta humilitatis, et abiestionis, quae mortificationes publicas vocamus, quidam vt immodica, et interdum absurda, et iocularia carpebant. Ramirius postquam docuisset auctoritate, exemplisque Sanctorum quam laudabils exercitatio talis sit, quamque potens ad virtutem ingenerandam: Non vsque eo tamen, inquit, laeua mente sumus, vt existimemus in rerum talium vsu, pro loci cuiusque, ac temporis ratione, neminem vnquam vnum nostrorum Rectorum extra prudentiae fines egredi posse, aut egressum esse. Ceterum ego quidem et vos, opinor, Sapientissimi Antistites, nihilo secius errare eos crediderim, qui carere nos omni errore velint. Hominis est imbecillitatem humanam obliti, parumque prudentis ab homine mortali nunquam deerrantem, nunquam lapsantem, nusquam offendentem prudentiam postulare. Satis nos nobis diuini muneris duc mus, voluntatem recta semper, et inoffenso (quod aiunt) pede procedendi, quodque errore potius, quam voluntate labamur. Nec vero, quod humanae curae est, Societas nostra praetermittit: Consiliarios Rectori apponit, praeficit Prouinciales, alia praesidia comparata habet, per quae tum arceat errata, tum vindicet. Habebimus quoque gratias Praesulibus, qui nobis, vt quaeque viderint in nostris ab recta ratione aliena, plane, ac nominatim demonstrent. Cetera committamus Deo necesse est. Duas horas disceptatio tenuit: tamque multae, atque absurdae ex maleuolorum haustae sermonibus opiniones ex animis Episcoporum abstersae sunt; vt emenda fuerit occasio ad tales viros dedocendos. Illi non benignitate modo orationis factum sibi satis, sed omni alia humanitate: Sociorum quoque, praecipueque Petri <note>118 Hispalensis Antistes amicum se praebet.</note> Sancij opera in disceptandis Concilij rebus, et componendis vtendo, praeclare docuerunt. At H spalensis Antistes Ferdinandus Valdesius, qui antea alienior habebatur, luculenta hoc tempore edidit beneuolentiae argumenta. Duo millia aureorum nummum ad aedificationem templi Collegij Hispalensis, quae hoc anno coepta est, contulit. De Collegio in Ouetensi Vrbe Soc etati attribuendo coepit agere, et Consaluo Rectori Madritano, quem eam ob rem accersierat, libellum Exercitiorum, in quo Cani manu erant ad marginem notae, vt eas recognosceret, <note>119 Franciscanorum Patrum in Societatem caritas,</note> castigaretque dedit, libello deinde ipse vsura. Idem sub tempus Venerandi Patres Franciscani suum aduersus Societatem plenum caritate animum ostenderunt Pintiae in Gomitijs generalibus decreto in haec verba edito. Cum noster Ordo Fratrum Minorum existat, atque in humilitate praecipue, et caritate fundatus; nouerint Fratres omnes vbique terrarum dispersi, Religiosos cuiusuis Religionis humiliter, et humane tractare, tum maxime eos qui de Societate Iesu fuerint: quos diligere, et honorare debent, eosque ad actus literarios, sestorum celebritatem, aliosque publicos actus, ad quos Religiosi conuenire solent, cum caritate inuitare, et suscipere. Nec <note>120 Occasio decre ti eorum.</note> nostrorum quisquam audeat ijs publice, vel occulte detrahere. Huius decreti nouissima ea causa fuit. Cum in publico Haereticorum supplicio P. Petrus Sancius, post confirmatos ad pie obeundum noxios, conuersus ad populum inter exhortandum ad poenitentiam dixisset, fieri posse vt ex ipsis spectatoribus adesset non nemo magis nocens, quam fuissent ij, quorum viderant poenam; Religiosus e Franciscanis haec audiens obstrepere coepit, et voces etiam non exiguas mittere, ita vt omnium ad se oculos, auresque conuerteret. Dicta arguebat Sancij, et censura notabat, quasi affirmasset grauius haeresi crimen inueniri. Simplicius haud dubie, quam eo praesertim loco deceret, videri poterat locutus Sancius: nil tamen absurdi pronuntiarat, cum inter eos ipsos, quos appellabat, possent homines non modo sceleribus alijs, sed et ipsa haeresi contaminatiores esse. At libera Fratris reprehensio, eiusdemque auctoritas haud parum sermonum, et offensionis exciuit; vt rumor iam ferret ab Sanctae Fidei Quaesitoribus iniectas in Sancium manus: idemque Religiosus haud multo post inc onsiderato se abreptum zelo prosessus, modestia
<pb id='s038' n='38'/>
summa (vt erat re vera vir ponus) veniam facti rogauit. Ceterum cum Alexander Cardinalis Cribellius Fratrum Comitijs Apostolicus Legatus praeesset, idem et eius Ordinis Patronus, et Societatis amantissimus, dedit operam, vt in posterum non offensionum causae tantum remoueremur, sed sancta etiam consensio inter vtrumque Ordinem, nouo addito nexu firmaretur. Inde pro sua caritate sacer ille Conuentus decretum, quod recitatum est, condidit. De qua optima vol untate Pater Borgia gratias Ministro Generali summas egit. Licet hic animaduertere quam sit Dei famulis mos contrarius seculi corruptelae. Quemadmodum enim improbi ad peccata cumulanda occasiones ex honestis quoque factis assumunt; ita imitatores Christi prolapsiones, et imbecillitates humanas materiam sibi faciunt <note>121 Marcenense Collegium susceptum.</note> exaggerandae virtutis. Hoc anno prouinciae Boeticae Marcenense additum est Collegium. Aliquot ante annis in hanc toto animo intenta curam caeperat aedes opportunas extruere Maria Toletana filia Catharinae Ferdinandiae a Corduba Marchionis Plegi coniux Ludouici Pontij Leonjj Ducis Arcos: cumque aliquantum processisset aedificium, atque e dotalibus optimae Ducis bonis (vti moriens legauerat) eoque quod vir supplebat, census. annuus millenum fere nummum conficeretur, addita Collegij possessio est, quamquam non nisi duobus post annis iusto incolarum numero frequentatum. Madritanum Collegium initio Septembris <note>122 Petri Sancticrucij mors, et virtus insignis.</note> suorum incolarum primitias transmisit in caelum. Petrus Sancticrucius Sacerdos, qui diu Patris Araozij adiutor fuerat, ex graui febre iam quinquagenarius occubuit. Corpus delatum Complutum est, quod Madriti non dum nisi Sacellum minime sepulcris idoneum haberemus. Compluti autem dum sepelitur, viderunt circumfusi omnes indicem, alterius manuum demortui, acsi viueret: ad haec totum corpus, ac membra singula ita mollia, ac tractabilia, vt Valesius, et Caluus Medici nobilissim, cum inspexissent curiose, multumque tractassent, affirmarint id naturale non videri. Quare cum Antonius Araoznis, praeter ceteras eximias virtutes, compertum sibi testaretur integerrimum pudicitia; florem ab eo ad finem vsque conseruatum; virginitati omnes insolitum illum, vigorem sine dubitatione attribuerunt. Quae quos artus corrumpi viuos foeda voluptate non siuerat, eos iam vita perfunctos etiam a potestate mortis aliqua ex parte tutaretur, et ipsa met quodammodo <note>123 In pestilentibus iuuandis mortui.</note> vice animae animaret. Burgis in morbosorum obsequio Gaspar Azebedius Collegij Rector, P. Aluarus Orisius concionator, duoque Laici Petrus, et Monserratus vitam finiere. Cubitum se ad modicam quietem receperat Gaspar, cum <note>124 Gasparis Azebedi caritas.</note> accitus ad excipiendam moribundi ex plebe hominis confessionem (vti adnotauit in commentariolo, quem eo tempore confecit Ioannes Polancus) consestim surgens accurrit. Nec dilata est tam promptae caritatis merces. Inde morbum retulit domum, qui ei ad caelum iter aperuit: et alioqui solebat non expectare dum, vocaretur, sed quaeritare ipse destitutos per vrbem morbidos, quorum animos expiaret. Burgensi Collegio decennium ferme praefuerat, domi, forisque probatus. Patriam Vallisoletum habuit. Aetate iam grandior ad Societatem accessit. Cunctis <note>125 Summa vitae asperitas eiusdem.</note> virtutibus, sed orandi praesertim, et macerandi corporis studio suit insignis. Multas quotidie horas in precibus consumebat. Somni, cibique parcissimus. Cubile ferme erant nudi asseres, nempe qui non inuitarent somnum, sed et ipsum cruciarent. Nunquam vinum gustauit, nec quicquam sexta Feria, praeter aquam, et panem, extra alia crebra ieiunia. Ad haec flagello se quotidie acriter concidebat, serreaque catena corpori applicata assidue cingebatur, cui perfrequens, et prope continuum adijciebat cilicium. Ex quo gonere vnum inuentum est in eius cubiculo postquam obierat, ad corpus totum ab collo ad talos obtegendum factum, adeo hirsutum, et horrens, vt species, ipsa terreret. Hunc sibi duntaxat apparatum quaesierat destinatus ad Iudos, quamquam postea missus non est. His alijsque praeparatus Jaboribus Gaspar ad caritatis palmam euectus est: vt, qui vitam inter frequentiam egerat Sanctis proximam Anachoretis, mortem in pace affinem Martyribus <note>126 Ioannes Lopius miraculo sanatur.</note> sortiretur. Dissimili sorte vsus, qui Bellimarense regebat Collegium Ioannes Lopius Suarius. Cum pestilentia non vrbem modo, et suburbana, sed totum ferme agrum Burgensem vastaret, ille autem, ne dies sibi, nec noctes parceret, diuinis,
<pb id='s039' n='39'/>
humanisque subsidijs conquisitos vndique consolans aegros, augerentque labores additi ad agrestes egressi in Villas Burgenses ciues, breui communi malo percellitur. Quartum iam diem febribus teterrimis, assidueque inualescentibus iactabatur, nec spes vlla vitae reliqua erat. Ergo Sanctae Crucis reliquias, quae in eius Collegij templo asseruantur, ac diuinissimum Viaticum ad se iubet afferri. Adfuit cum Saluatore, lignoque vitali salus, ac vita. Crucem adorat aeger, Eucharistiam suscipit, febris abscedit. Neque (vti fit in maligno illo febrium genere) imbecillitas, et languor resedit; set vigor mansit, et robur eiusmodi, vt protinus exilire lecto, et munia consueta repetere plane se posse sentiret: quo nihil ambigeret, nequaquam imbecillae, tardaeque naturae victum ope malum, sed eius dono, cuius <note>127 Michaelis Barrij finis.</note> paret nutui cuncta natura. In Collegio Bracharensi Michael Barrius e primis, qui inter Lusitanos dederunt Societati nomen, septimo idus Augusti necessitati concessit. Vir suit et doctrina, et pietate conspicuus: et tamen supremo tempore grauissima diffidentiae tentatione, de qua, Deo iuuante, triumphauit, vexatus est: Vt admoneantur degeneres, vbi in illum cardinem venerint, quid se sperent animi habituros. Conimbricae huius anni autumno Collegij, quodin domicilia duo diuisum adhuc perincommode erat, mollissimam prouidentia diuina, in vnum redigendi, <note>128 Collegium Conimbricense in vnum te ctu redactum.</note> viam obtulit. Cardinalis Henricus de Sacris Quaesitoribus Conimbricae statuendis agebat. Ne ingens impensa fieret in extruendas nouas aedes, Patres vltro Collegium inferius, quod Regium, vel Artium appellabant, in eam rem cesserunt. Eaque voluntas pro dono ingenti est habita, atque ex aerario regio pecunia deprompta, vnde Superiori Collegio, quae in inferiori suerant, disciplinarum philosophicarum exedrae adijcerentur. Illud quoque ab Cardinali impetratum est, vt omissa cura nouos creandi Episcopos Iaponiae, et Sinarum, de qua re supra cum Pontifice actum retulimus, transferendos in ea regna ab Aethiopia, et ab India Ouiedum, et Camerium, quando Aethiopica expeditio exitum non habebat, curaret. Atque ita in Societatem, quam minimum fieri posset honorum inueheretur. Repugnabat initio Cardinalis, veritus ne per eam rem obsequium Dei, et salus animarum impediretur. Sed vbi P. Ludouicus Consaluius explicauit ita decretum in Patrum conuentu, in quo tam multi adfuissent ex christiana omni gente adeo diuinae gloriae, et animarum cupidi Patres, ac proinde id existimandum malle Deum, quod eis visum esset; vt erat ipse maximo, sed moderatissimo zelo, <note>129 Diploma Pontificium contra Societatis desertores benficium siugulare Lufitani Regis</note> placide acquieuit. Postremo ingens in Lusitaniam Prouinc iam, cunctamque Societatem meritum extitit Lusitani Regis, vt eius rogatu, et insigni studio Aluari Castrij, regij ad Pontificem Legati, Pius Quartus declararet, decerneretque qui de Societate ne dum solennibus, sed et simplicibus vsitatis illi votis illigati ab ea deficerent, vel ad alios Ordines, excepto Carthusiano, transirent; vt in eos, tanquam Apostatas, liceret animaduerti: omnique eo quam optimo iure, et cunctis Apostolicis beneficijs vti, quibus in eiusmodi negotio Religiosi quicumque Ordines siue mendicantium, siue non medicantium vterentur. Quo concesso, cum ante confectas rite literas ex humanis Pontifex abijsset; qui successit ei Pius Quintus non solum ratum habuit, et diploma statim confecit, ediditque; sed etiam ex die sexto ante Kalendas Decembris huius anni, quo die Pius Quartus concesserat, vim obtinere, et censeri editum voluit. Vtile munimentum id suit aduersus leuitatem humanam simul Religiosorum nostrorum, ne spes immunitatis ad faedam defectionem solicitaret: simul alienorum, qui interdum eis, vel auctores erant transeundi ad ipsos, vel vltro adeuntibus receptum dabant. Vnde lites, et contentiones, et multa noxij in publicum exempli oriebantur.</p>
<p><note>130 Res Indicae.</note> Ad Indos hoc anno sex profecti Sacerdotes Ioannes Baptista Ribera, Petrus Bonauentura, P. Valentianus, Perdinandus Alcarazius, Gabriel Oliuerius, et Alexander Valla ex Regio Lepidi, vnde cognomen ei Vallaregius postea adhaesit. Terni duabus vecti nauibus. Nauigatio obtigit maxime infesta morbis. Patresque omnes, post exercitam egregie cum vectoribus caritatem, quorum vltra centenos in vtraque extincti naui, et vix quispiam vnus mali vim intactus effugit, morbo ipsi correpti exercuere patientiam. Alexandrum Vallam iam prope depositum
<pb id='s040' n='40'/>
ab sancta Confessione, et suprema Vnctione ita continuo sebris reliquit, vt pro singulari Dei munere tam repentina mutatio habita sit. Ab Lainio Praeposito, qui talibus viris fidendum crediderat, praeferebant ex Vrbe literas, per quas fiebat potestas pro suo arbitratu siue ad Sinas, siue mallent ad Iaponios nauigandi, pro vt <note>131 In Indiam serendus animus ad munera om nia, et loca paratus.</note> spes rei bene gerendae maior alliceret. Quod, vbi venerunt in Indiam, eius Prouinciae Moderatoribus periculosum visum est beneficium, verentibus, ne ea venia ad laxamentum obedientiae in ceteris pertineret. Deinde in tanta regionum distantia, morumque diuersitate, et mortalium rerum, atque hominum incerto, ac mutabili statu succurrebat, quo quemque maxime expediret mitti, certiorem sibi ex re praesenti existimationem sore. Quare, et Generalem ipsi, ne post haec huiusmodi parum tuta edere exempla vellet, submisse rogarunt, et Borgia ijs Patribus, qui priuilegium ex Lainio ostendebant, auctor suit, vt holocaustum sui ad gentium conuersionem vndecumque absolutum Deo immolantes, in Prouin cialis Indiae potestate essent. Ac nescio quomodo postea euenit, vt nouissimorum hominum flagrantissima caritas, vnde summa omnia expectabantur, aliorum alio exitu frustra fuerit. Iam diu Antonius Quadrius Prouincialis Socios in Molucis, et Iaponia laborantes inuisere, solarique coram optarat. Huius rei gratia Malacam hoc anno discessit, procuratione Indiae Melchiori Nunnio delegata, relicto domesticis, <note>132 Antonij Quadrij auctoritas.</note> Goanisque omnibus maximo desiderio sui. Mirum enim quantum consilio, ac virtute, collectaque inde auctoritate apud omnes, praecipueque apud Archiepiscopum, et Proregem valebat. Interim Goae, vicinisque circa locis accessio non poenitenda Ecclesiae facta est, capitum supra bis mille ducentorum. In Ciorano Insula <note>133 Necessaria linguae cognitio catechistis.</note> Seminarium institutum est Sociorum duodecim, qui curam praecipuam in ediscendam conferrent Canarinam linguam, satis comperto nihil magnopere profici ad gentes, quarum linguam euangelista ignoret. Ad ceteras Sedes Collegio Goano subiectas vna addita ad S. Laurentij leuca ferme ab vrbe Goa. Sacerdos ibi Ioannes Diatius cum Benedicto Fernandio comite, conuertendis Ethnicorum reliquijs, <note>134 Salsettarum ad Goam operosa conuersio.</note> confirmandisque Neophytis collocatus. Accessit et Templum, ac Sedes ad Marganum pagum in Salsettaria continenti. Templum Sancto Spiritui dedicatum, situ delecto multos inter Ethnicorum pagos, et Idolorum sana, vt velut arca Dei prope admota, Dagonem, et alia interna monstra euerteret. Die Sabbato, cui in Albis est nomen, primum celebri pompa nouo in templo diuina fieri coepta. Hanc (secundum Raicolanam) Societas habuitin Salsettis primam Sedem. Bini in vtraque Socij tetrum coepere illud dumetum excidere, pericidosas inter aerumnas. Adeo fera Ethnicorum ingenia erant, praecipueque Brachmanum. Petrus Alcaceua Sociorum vnus cum in Ethnicorum pagum forte Christianorum numerum initurus venisset, subito in eum coortis barbaris, aegre suga in proximum Christiani hominis tectum elapsus, vitam seruauit: at comitem, quem ducebat e gente catechumenum, adepti crudeliter occidere. Ceterum caro id facinus sanguinarijs Daemonibus, eorumque cultoribus stetit. Quaestione habita, compertaque noxa; Prorex cuncta pagi fana incendi iussit, addito edicto, ne restituere fas vllum vnquam in tempus esset. Ergo consestim fana septem igni corrupta, quot numero erant in pago, ipso met Alcaceua regios inter administros subijciente faces. Cum classe, quae ab Goa mitti quotannis Mecanum in fretum solet, Petrus Ferdinandus Mercatus, Prorege postulante, qui virtutem viri in profectione ab Europa cognouerat, cum socio missus. Praeter operam nauatam militibus, praesertim quos morbi oppresserant, cum ad omnes necessitates nauigia per cuncta transcenderet, multum etiam <note>135 Bazaini, et circa copiosa Ethnicotum eo. uersio.</note> nauales socios iuuit, compluribus eorum ad Christiana sacra conuersis. Copiosus Bazaini, et in sedibus ei Collegio subiunctis, Damanensi, Tanaensi, et Sauctae Trinitatis hoc anno fuit Neophytorum prouentus, mille ac sexcenti numero, quorum Bazaini septingenti solenniter abluti sunt. Peperit hanc vberem messem Brachmanorum quorumdam, qui multitudinem auctoritate sustentabant, baptismus. <note>136 Nobilissimi Brachmanae conuersio.</note> Longe clarissimus habebatur Brachmanes Porquioci nomine. Is peritia suae sectae, astrologiae cognitione, ceteraeque naturae, ad haec vmbra sanctimoniae late inclytus, tanquam oraculum ab Ethnicis responsa petentibus adibatur, opima
<pb id='s041' n='41'/>
conferentibus dona. Demum venerationis eo venerat, vt perbeatos se ducerent, quibus licuisset lauare illi pedes, et eam dein, qua lauissent aquam exorbere. Hoc impiae superstitionis euertendum rati propugnaculum Socij, tandiu diuinis, humanisque machinis concussere, vt nutare tandem inciperet. Iamque. nihil magis sustinebat, quam malus pudor dictitantem, auctoritatis summae magistro dedecori fore, si sponte, non vi defecisse videretur ab eo, quod tanto nomine docuisset. Hac oblata spe in custodiam datur, quod contra iussa regia palam ritus Ethnicos exerceret. Hic hominem diuina lux benigne respexit. Ita caelestem disciplinam Christi probauit, vt repente idem et auditor, et doctor effectus sit. Adeuntibus enim ad se Brachmanis, et ceterae multitudini, quae multa admirabunda concurrebat, cognitura vera ne fama esset, quidque ea existimatione, ac celebritate virum ab suis opinionibus in aetate vltima abstulisset; magna vi orationis, magnoque animi sensu aperte profitebatur, nihil in Brachmanica superstitione solidum, nihil religione dignum inesse: vnicamque Christi Dei sapientiam veram sibi, salubremque compertam. Denique ingenti cum agmine, nobilique pompa competentibus ordine cum palmis, sertisque, inter tibias, fistulasque, et varios de gentis more concentus, ad Collegij templum prodeuntibus, vir grandaeuus Christo renatus est, atque Henricus Acunia nuncupatus: idemque paulo post valetudinarius ad Collegium, vt potuit, egit se, aquam lustralem postulans, cum diceret visam sibi per quietem Matronam nobilem cum sancta aqua, eiusque vsum plurimum commendasse. Decebat haec Christum Iesum victoria, vt iam consecratae per nomen eius aquae subijceretur, qui quam lotura pedum foedasset, consecrare paulo ante putabatur. Prope Bazainum ad colonorum opportunitatem aedes Beatae Virgini Adiutrici posita est, quam primam extra Vrbem illa in ora Deipara aedem habuit. Nec procul inde <note>137 Damanum ob. sessorum pietas obsidione liberat.</note> Crux ingens ingenti populi gratulatione constituta. Damanum cum obsidione cinxisset hostis filius eius, qui Constantino olim Proregi dedidit, vehementerque premeret, Patres ante omnia apud Lusitanos milites institere, vt expiarent animos, et sceleribus abstinerent, quae solent potentia, et formidanda Christianis arma Barbarorum efficere. Paruere necessitatis etiam impulsu milites. Atque ijs ad poenitentiam, precesque conuersis, breui sua sponte dispersis hostibus, ille omnis sine damno, et labore Christianorum barbaricus terror euanuit. De inferiore Indiae tractu ad promontorium vsque commorinum nihil magnopere relatu nouum offertur. Tota in hac ora, Malacaeque ad auream Chersonesum, et in Molucis res cedebant prospere cum firmamento religionis, et incremento, cum Amboinum <note>138 Amboini Ecclesiae vastatae a Barbaris.</note> calamitas miseranda oppressit. Multae sunt Amboini paruae insulae nulli vni subiectae domino, sed in potestate suorum quaeque populorum: ex quibus pars iam, Sociorum laboribus, ad Christum venerant: impium alij Mahometum, vel superstitiones patrias sequebantur. Mahometani dudum Christianos oppugnabant Ternatini Regis instinctu, et occultis auxilijs, qui stipendiarius Lusitanorum cum esset, omni spe conabatur Lusitanas opes infringere: eoque totus erat in Mahometismo propagando, et Christianae religionis coercendis auctibus, ratus quantum ad Christum accederet, tantum detrahi sibi virium, Lusitanorum fieri. Hanc ob causam Amboinios populos Mahometi asseclas conciebat aduersus Christianos, multorumque iam annorum bella furtim alebat. Hoc autem anno duobus Lusitanorum Praefectis morte raptis Mahometani populi, quos ad id loci Praefectorum illorum continuerat metus, in occasionem intenti, ad exitium Christianae religionis, et Lusitanorum vniuersi coniurant. Praecipuum Christianorum oppidum Attiuam obsident, quo Pater Emmanuel Lopius, et Lusitani ferme triginta sese receperant. Interuenere his mercatorum naues tres ex Molucis, quae militum haud exiguam manum vehebant: a quibus obsessi, cum auxilium peterent, expectare classem Ternate mox affuturam iussi. Sed mercatores, dum aliena tueri negligunt, amiserunt sua, malo edocti in salute publica contineri priuatam. Iaui a Mauris acciti vnam ex Onerarijs eorum refertam mercibus capiunt. Qua iactura, metuque damni grauioris excitati, coactis aliquot Caracoris, capessiuere bellum: verum segniter, nec ausi confligere, quod au sit hostibus animos: eoque premi coepta acrius
<pb id='s042' n='42'/>
Attiua. Adfuit tandem Lusitania classis e Maluco: cumque ea Pater Marcus Prancudus hominum Societatis tota illa regione Rector, solaturus simul Neophytos, milites, simul incitaturus. Ad classis conspectum Christiani omnes, tanquam ad ortum lucis, respirarunt, sed irrita spe. Illa quoque ad Iauos vbi profecta est certamine abstinendum putauit, causata Ternatini Regis, quae Iaui haberent, nauigia esse: nec eo temporum articulo Ternatinum irritandum videri. Quod cum ad Mauros consilium emanasset, tum demum formidine, curaque omni soluti, inque audaciam intolerandam elati, Christianos vastant pagos: Attiua potiuntur: sacras aedes incendunt: Cruces frangunt: ferro, et flamma grassantur: ferunt, aguntque omnia. Ad vltimum insuils in suam potestatem redactis, tota Amboini ditione Lusitanos eijciunt. Patesecit haec clades insignem Neophytorum in fide constantiam, non bonorum modo rapina, sed ipsa nece perferenda. Sexcenti vno in pago, barbara plane crudelitate, contrucidati sunt, quintum decimum annum egressi. Hi sacram Crucem ab impiorum ludibrijs vt arcerent, atra veste, ad moeroris argumentum obuolutam in specu abstruserant. Quod vbi Mahometanis suboluit; interpretati hostiles retinere animos, qui Crucem tam diligenter asseruarent, simulque obiectantes Lusitanorum quendam ab eis receptum, et antequam dederent se, auxilium a Patribus petitum; tibiarum suras, et brachiorum toros secuêre viuis: et ante miserorum oculos igne tosta deuorarunt, quod habent vltionis praestantissimum genus. Ergo rebus in Amboino ita perditis, demi grandum etiam Patribus fuit, qui summo animi dolore ad septuaginta Christianorum millia in luporum saucibus destitui lacrymantes, cum paucis pueris, quos tanquam ex naufragio furtim, raptimque collegerant, ad Malucensem fugerunt arcem: misso in Indiam <note>139 Prouincialis Quadrius in Indiam reuertit.</note> Ludouico Goe, qui rerum statum Prouinciali Quadrio explicaret. Malacam iam venerat Quadrius per vltima illa Insularum diuortia, vti nuper exponebamus, segregatos in Euangelium Socios visum perrecturus. At vbi calamitatem Amboini cognouit, angore animi, quo dignum erat, intime; tactus, retro cursum in Indiam retorquendum existimauit, a Prorege liberandis tot Christianorum millibus vt opem exposceret, arcemque in Amboino condendam curaret, quae aduersus fraudolentos Ternatini Regis impetus Lusitanorum commercia, ac Neophytorum corpora tutaretur.</p>
<p><note>140 Sinica legatio.</note> Inter haec Sinarum in Regnum aditus omni studio captabatur. Instituta ad eum Regem, Lusitani Regis nomine, legatio in eo erat, vt conciliatis, nouo Lusitanorum beneficio, ob sublatos praedones, Mandarinis, accipienda videretur. Facta est potestas Patri Francisco Petrio Cantoniam adeundi, et sua exponendi postulata. Vndecimo Kalendas Decembris die Praesentationi Virginis sacro conuenerunt praecipui ciuium Cantoniensium in aedes Puciancij (id Magistratus est nomen) de Lusitanorum, deque Patris Petrij postulatis cognituri. Ornatissimus erat, plenusque Maiestate Principum virorum consessus. Vbi Lusitani protulêre, quae negotiationum suarum causa habebant in mandatis, benigneque ab Sinis responsum est, amplius ea super re consultaturos; Pater Franciscus processit in medium: quem Mandarini singularem vultu, gestuque benignitatem significantes, propius ad se <note>141 Postulatio Patris Petrij ex Sinis.</note> accitum, expromere quid vellet, iusserunt. Summam ille postulati porrexit comprehensam duobus libellis eodem exemplo. Sententia erat talis: Ego sum magigister, literarum sciens, Orbem terrarum peragro legem Dei docens. Et quia noui peramplum, ac florentissimum esse Regnum Sinarum, permultosque in eo esse magistros, et sapientes; precor vt fiat mihi copia colloquendi cum ijs, et communicandi, quae doceo: simul vt aliquid mihi tecti, tum ob eam rem ad tempus, quod videatur Regi, praebeatur in continenti, tum quia aetas mea, et valetudo affecta ferre aerumnas nequit maris: et maxime, vt pro Sinarum Rege, Regno, eiusque Moderatoribus, acceptissima faciam Deo Optimo Maximo Sacrificia, quae in mari facere moris non est. Hos libellos Mandarini vbi legêre, quaerunt ex Patre, cuius <note>142 Christianae religionis Maiestas.</note> tandem se disciplinae profiteatur magistrum, quid porro doceat. Quibus ille per interpretem respondit, se caelestis eiusdem, diuinaeque disciplinae magistrum esse, ac docere quemadmodum homines aeterno tempore salui, beatique esse possint.
<pb id='s043' n='43'/>
Tum illi: Egregia enim vero professio. Sed quid istud est, vnde doces aeternum saluos, beatosque fieri mortales? Doceo, inquit, vnum Deum venerari caeli, terraeque molitorem: fidem, ac pietatem inter se colere: ne corpori cuiusquam, ne rei per iniuriam manus afferant, ne thorum alienum violent, atque huius generis alia. Quibus Mandarini auditis, se inuicem admirabundi inspectantes, continuo vestem purpuream damasceno textu iubent afferri: eamque super humeros Patris explicatam inijci, tanquam meritum insigne praestantis magistri, hominisque diuini. Sed non vltra processum est. Non deerant e Consilio, quibus videretur permitti illi posse, vt in Regno maneret. Aitanus, qui semper alienissimum se praebuerat, non esse moris Sinarum respondit potestatem fieri peregrinis intra regni limites habitandi. Ad vltimum etiam negotium legationis totum reiectum est. Epistola Rex Sinensis cum Lusitano valde officiosa, cur eam legationem minus admitteret, sese purgauit. Vera causa ferebatur, quod ab Lusitanis male sibi timebant, nonnullorum annis superioribus importunitatem experti. Adeo priuata hominum peccata in publicae rei perniciem vertunt. Pater Franciscus Macaum, demum recessit, dolens quidem frustra tamdiu laboratum, sed tamen magnopere sperans fore, quod et Mandarinorum quidam familiariter affirmarunt, vt si quis ita linguam posset Sinensem consequi, vt interpretis ope non indigeret; is tandem locum vnde irreperet, inueniret.</p>
<p><note>143 Iaponicae res.</note> Pater Ludouicus Froes in Iaponia subsidio Villelae Meacum missus, et Ludouicus Almeida ei comes additus, vt Meacensium rerum statu cognito, explorata coram omnia Cosmo Turriano referret, Sacaium initio anni venerunt: quos Sancius primarius vir, et christianus excepit singulari humanitate. Hic Almeidam cum Sacaianas cognoscendi res cura, tum morbus aliquandiu tenuit. Froes postero die iter persequutus, pridie Kalendas Februarias Meacum intrauit: cuius aduentus Gasparem Villelam, qui neminem Europaeum toto ferme sexennio viderat, voluptate summa compleuit. Erat Villela frigorum vi vehementer afflicto, consumptoque corpusculo. Nondum annum quadragesimum aetatis egressum properata aerumnis canities septuagenarium indicabat. Iapanicam linguam callebat optime, non modo vt sua promentes delicta intelligere, riteque expiare, tum concionari commode; sed etiam, quod accurate faciebat, libellos scriptitare eleganter posset. Incidit Frois aduentus in Iaponici caput anni: quo tempore veteri mare regni Proceres, ac Bonziorum Antistites ad suum quisque salutandum Regem accedunt haud sine donis. Quo circa ratus Villela ad muniendam Euangelio viam, et colligendam ad rudem populum existimationem pertinere, si per id tempus christianis quoque sacerdotibus aditus ad Regem pateret; operam dedit, vt ipse vna cum Ludouico introduceretur. Igitur Quonquenindonum Cubosam primum, deinde eius vxorem, postremo etiam matrem inuisunt, exceptique sunt clementer ab omnibus, sed a matre humanissime. Quae non modo potionem ijs misceri iussit a famulis; verum etiam Zacanam (quod salsamenti genus est praelibari poculis solitum, tanquam conditae in Europa oliuae) paxillis gentis more eomprehensam, sua ipsa manu honoris causa porrexit. His functi Patres officijs, ad promouenda Religionis caepta coniunctis animis versi. Villelae excurrendum Imorim fuit ad nobiles Neophytos e Mioxindoni familia confirmandos, et Sacramento poenitentiae expiandos. Eodem iam paulisper morbo leuatus Sacaio venit Almeida: sex enim haud amplius leucis Sacaio abest Imoris. Verum cum rursus e frigore penitus recepto in viscera torminibus angeretur intolerandis, <note>144 Meaci prima Sanctioris hebdomadae solemnia.</note> ferendus ad curandum Meacum fuit: quo subinde, vt per sacros Quad ragesimae dies Meacensi Ecclesiae nauaret operam, etiam Villela se retulit. Sanctioris hebdomadae officia in primis curata diligenter: ad quae vicinis ex oppidis inter assiduam pluuiam frequentes Neophyti conuenerunt. Almeida sepulcrum Domini ornatissimum concinnauit, quod primum Meaci summa cum voluptate, et admiratione spectatum est. In eo Feria quinta Corpus Domini reconditum, armatique custodes de more adhibiti. Tum Iaponij christiani, vt est gens excelsi animi, vexandoque corpori in primis dedita, vltro se inuicem adhortati atras induunt
<pb id='s044' n='44'/>
vestes, spinea capitibus serta imponunt, flagella dentatis exasperata rotulis <note>145 Christianorum Iaponiorum feruor.</note> arripiunt, et ad sepulcrum ordine progressi, ibi abiecti in genua, inter singultus, ac gemitus, et horrificum plagarum strepitum, vim magnam profundunt lacrymarum, et sanguinis. Ter id supplicij genus instauratum. Eodem die sub vesperam Officio, quod tenebrarum dicitur, persoluto, quod item primum videre Meacenses, puer indigena historiam sacrorum Christi cruciatuum e quatuor collectam Euangelistis pia, claraque voce horarum circiter duarum spatio enarrauit. Vbi ille siluit, Villela hinc, inde locos quosdam retractauit apposite ad sensum Christi dolorum, et poenitentiam excitandam, motu sane concionis maximo, nec minore Patrum ipsorum cum immenso quodam diuinae suauitatis fructu cernentium in vltimis iam terrae finibus, tot inter Daemonum monstra, Christi Domini gloriosissima probra, et triumphalem necem, si non paribus (quoniam id supra vires humanas est) at non nulla, studiosaque vicissitudine pietaris coli. Paschales deinceps feriae nihilo minore sanctae laetitiae copia, ac religione exactae.</p>
<p>Hic Almeida confirmatis viribus, ad visendos circa Meacum Christianos egressus <note>146 Almeidae peregrinatio circa Meacum.</note> Naram venit, Oppidum Daniodono subiectum. Nara Tocin perrexit leucarum quinque interuallo. Christiani aliquot Toci erant per suum Popularem religionem edocti, et baptismate consignati. Ergo eo letius Almeidam excepêre, quod haud dum de Societate quenquam, cum omnes fama notos animo venerarentur, conspexerant. Triduo hic exacto Sauam abijt sex a Toci discretam leucis. Toparcha christianus erat nomine Franciscus, vir inter suos corpore simul, et animo eminentissimus: qui vix anno ante christiana sacra complexus, quot quot nanciscebatur, ad eadem traducere, et vitae suae forma, et plenis pietate sermonibus, et Iaponicis sectis, quarum apprime erat peritus, confutandis assidue conabatur, successu plane secundo. Is Almeidae non stratos modo equos, et sagittarios quindecim obuiam misit, sed etiam, quo lautius pro sua pietate exciperet hospitem, ipse met venatum exijt, vesperique adfuit ingenti cum apro. Paucis Sauae diebus Almeida publicis, priuatisque sermonibus egregie consolatus Neophytos, nouem praeterea baptismum Catechumenis impertitus, omnibus valde moerentibus Sacaium repetijt. Inde reditum ad Cosmum paranti comes accessit Sacaianus medicus, qui eximia eruditione, atque existimatione vir, probato Euangelio, curisque ad coelum vere directis, nequaquam communis officij laude contentus, ad Societatem animum applicuerat. Hoc auctus comite circa Idus Maias naui conscensa in Bungum tertio decimo die secunda nauigatione peruenit. Interim secundum <note>147 Meacensis Ecclesiae turbatio.</note> Meacensis Ecclesiae cursum facinus atrox turbauit, ipsosque Christi praecones in extremum vitae discrimen adduxit. Mioxindonus, et Daniodonus dominandi abrepti libidine aduersus Quonquenindonum Cubosamam, idest summum Iaponiae Imperatorem coniurant. Praeerat rei bellicae Cubosamae loco Mioxindonus: fueratque nuper ab eo nouis quibusdam auctus honoribus. Igirur homo praeposterus, ex beneficio gradum sibi ad maleficium faciens, per speciem gratias agendi, cum delectis duodecim ferme millium armatorum copijs Imori Meacum versus incedit. Mouit suspicionem, vt debuit, Imperatori insolitus apparatus officij. At Mioxindonus rem tumultu quam minimo transacturus, elicere ad conuiuium Cubosamam in suburbanum Bonziorum coenobium studet. Quod vbi parum procedit, ad vim manifestam accingitur. Libellum ad eundem mittit, in quem intimos familiares, ipsamque coniugem eius retulerat. Horum se impotentiam diutius negat ferre posse: ijs de medio sublatis cum pace abiturum. Ad tam indigna postulata acti in desperationem quidam aulicorum, praecepto iam animis exitu talium exordiorum, necem sibi vltro consciscunt. Nec diutius dissimulauit proditor. Signum dat satellitibus suis, momentoque temporis Regia multis <note>148 Cubosama mactatur.</note> locis incenditur: et vbi deest flamma, perduelles armati complent. Quonquenindonus eo loci deprehensus, medios per ignes ad arma praesenti animo prosilit, acerrimeque dimicans, ventrem hastili, caput sagitta confixus, duobus praeterea vulneribus acceptis in facie, concidit. Nec tamen ita confectus est: sed mox ipse sibi, vsitata gentis impia constantia, ventrem secuit. Vir, vt inter Ethnicos neutiquam
<pb id='s045' n='45'/>
malus, qui viginti annos imperium moderate, bonisque artibus rexerat, et Patribus nostris habitandi ius Meaci concesserat, et Euangelij impune promulgandi fecerat potestatem. In aulicos inde, fratremque eius Quincacusim Bonzium, <note>149 Patrum in tumultu pericula.</note> et matrem acerbissime desoeuitum: regia gaza direpta: cuncta ferro, flammaque permixta. Hoc in tumultu, Ciuitate ad monstrum adeo foedum pauore perculsa, Neophytorum copiolae ad Patres confugiunt. Patres ad Deum, ac Caelites omnes se se illos vertunt: pacique diuinae, et opi exposcendae intenti expectabant in singula momenta supremum casum. Non enim neque Bonziorum in se ignorabant odia, neque quantum hi apud Daniodonum, hominem crudelem, et Euangelij acerbissimum hostem gratia, et auctoritate pollerent. Praeterea ipsorum met Meacensium perditissimum quemque sciebant in illam tum domus, tum Ecclesiae modicam quidem, sed ijs locis non contemnendam supellectilem oculos adiecisse. Et sane in tanta impunitate, atque armorum licentia, et praedatorum <note>150 Dei tutela liberantur.</note> auaritia insigne fuit prouidentiae diuinae documentum, homines externos, tamquam multis inuisos vitam remque obtinuisse: quamquam Imorenses christiani e Mioxindoni familia magno animo aliquot dies armati Ecclesiam tutati sunt. At Daniodonus vbi coepit pro libidine dominari, primum vetuit quempiam cum Tenchicusinis (sic homines nostros appellant) disputare, aut conferre sermonem. Deinde etiam iussit eos occidi. Quo dissito rumore christiana soemina, quae decumbebat, vt vna occideretur, ferri se ad Ecclesiam iussit. Alij communi precatu institêre, vt Patres maturo secessu vitae suae tantisper, ad multorum salutem, parcerent. Idque consilium eo necessarium visum, quod bene quidem cum ipsis ageretur, qui fortium virorum gloria dignarentur, si forte in odium fidei enecari contingeret: sed tamen illa pariter Meacensis Ecclesiae scintilsa extingueretur. <note>151 Meaco excedunt.</note> Quamobrem Sacro Ecclesiae instrumento Sacaium misso, prior Villela Imorim, dein etiam Froes in vicinam Imori modicam insulam, Sangam nomine, fugiunt, vnde Sacaium tandem ambo concessere, in ipso illo summo discrimine Bonzio vno, et laicis duobus de Mioxindoni familia ex Daemonum praeda ereptis. Sub medium Augustum Meaco Froes discessit, dieque postero, eius, et Villelae exilium promulgatum in vrbe est. Neophyti vbi altare disiectum, spoliatam Aedem sacram, orbos se relictos viderunt, nimirum dolore animi grauissimo hausto, vnicum in lacrymis, et lamentis solatium habuerunt. Non tamen generosis pectoribus quicquam aut constantia vacillauit, aut feruor intepuit. Condixere sibi certam domum, in quam statis conuenirent diebus. Ibi pius, prudensque vir olim Bonzius christiana rudimenta, et praecepta, et Ecclesiasticos rite fastos fideli coetui sedulo explicabat, et desiderium leuabat Patrum. Verum in Sacaianae profectum Ecclesiae procella haec erat. Nouella enim illa vinea, quae adhuc rudis iacuerat, non modo exculta diuino verbo, sed etiam duos nacta Sacerdotes sacrosanctis rigata est, et <note>152 Vexationes Ecclesiae Firandensis.</note> foecundata mysterijs. In reliquis Iaponiae Ecclesijs haud pacatius multo anni tempus exactum. Regulus Firandensis anno superiori lucri spe reconciliatus, vt erat amicitiae causa, et nexus anceps, ita fidem semper infide coluit. Quatuor Christianos, qui literas a Bartholomaeo Omurano Regulo ad Antonium Dynastam Firandum tulerant, in frusta concidi iussit, quod eas ab hoste suo, tanquam proditionis internuntij pertulissent. Ad haec vehebatur ex portu Fucunda Socijs Firandensibus in Christianorum parone aliquantulum commeatus, atque etiam Assumptae in Caelum Virginis Imago in sacra Aede locanda. In hunc paronem regij satellites cum aliquot inuecti nauigijs, et vectoribus gladios (quae summa est ignominia. apud Iaponios) per vim eripuere, et quicquid erat rerum, praedati sunt. In sacram Deiparae effigiem Catondonus pietatis hostis infestissimus, manus iniecit. Cum sua illam in aula fixisset, super alias, contumelias oculos Virgini per summam impietatem atramento confudit. Post haec quo petulantius insultaret, homine christiano accersito, ei tabulam impie turpificatam ostendit. Christianus ad rei conspectum graui dolore confossus, verum se ipse coercens, ne ferum vehementius efferaret, id modo praefatus: grande in te piaculum admisisti, ignarus imago ista cuius sit: statim in genua procidit, sacramque effigiem adorans, pacem ab
<pb id='s046' n='46'/>
Deipara supplex exposcit. Nec multo post rei fama ad Antonium, atque Ioannem perlata, nisi Pater Balthasar Acosta obstitisset, certum erat fortibus, ac pijs fratribus, vel vita effundenda, tantam contumeliam vindicare. Sed Acosta quanquam venire in contemptum christianas res summe dolebat, tamen morum innocentiam, non dum firmis praesertim Christianorum viribus, potius quam ferro tuendam religionis auctoritatem intelligebat, ne maiorum semina motuum iacerentur. Ceterum Christianos quis ita cohiberet omnes, quin aliquis impar irae aliquo interdum erumperet bellatrice in gente, et quam, quae maxime, auida praestantiae, et dignitatis? Itaque idem sub tempus Antonij popularis a Catondoni populari ereptum sibi ensem non ferens, nactus opportunitatem, contumeliam eidem, par pari referens, item ablato ferro, reposuit. Quam rem Catondonus ad ignominiam suam interpretatus, coniuratione cum Proceribus Idololatris facta, silentio ex pagis homines accersit, ex improuiso facturus impetum in Ecclesiam, postque eam euersam contra Antonium porro iturus. Procedebant insidiae, nisi per ethnicum indicem res ad Christianum ei propinquum, perque hunc ad Antonium, et Ioannem permanasset. Hi celeriter fidam suorum manum ad Ecclesiam tutandam mittunt. Nocte intempesta inuasuri dicebantur hostes. Patres prostrati ante Dominum suas in holocaustum animas offerentes perseuerabant, vt, quandocumque accederet, paratas mactator victimas inueniret. Non latuit Catondonum, nec Regem apparatus Christianorum, quamque obstinassent animis ab Domo Dei vel iniuriam arcere, vel mori. Itaque nihil ausi mouere, ne sua quoque in casum darent, militem, vnde acciuerant, remiserunt in pagos. Hoc sedato terrore, nuntiatur Crucem, quae in coemeterio vrbano collocata fuerat, non apparere: quae res Patribus cum graui solicitudine acerbum incussit dolorem, reputantibus nequaquam cuiusquam Ethnicorum priuatim facinus esse, Crucem auellere; sed aut Reguli, aut Catondoni. Sed et hic impiorum audaciam Antonij pietas, visque deterruit. Crux extemplo restituta eodem loco conspecta est. Nec dum finis turbarum. Tantae molis, tanti negotij est, fuitque semper, et erit caelestem Rempublicam inter Daemonum, ac vitiorum regna fundare. Reguli filius natu maximus in Christianum, e vulgo forte ad fluuium pannos lauantem, cum in cidisset, siue per insolentiam, ferociamque aetatis, siue religionis odio, stipatores in eum suos immisit: qui innocentem Christi famulum male alapis, pugnisque vbi multarunt, iniquissimae iniuriae infandum sacrilegium accumulant. Effigiem Christi Seruatoris e vili illam quidem stanno, sed religione sacrosanctam, quam pius Neophytus suspensam e collo gestabat, vi abstractam tandiu contudere saxis, quoad figuram penitus abolerent. Indignum enim vero visum id facinus Christianis vniuersis, haud iniuria suspicantibus minime inuito parente (quanquam ille pernegabat) ausum rem tantam filium: sed Christi patientia, quanquam mortalium scelera clementer in poenitentiam saepe dissimulat; noluit tamen dirum nefas vindicandum omnino reseruari alteri vitae. Sub id tempus oneraria <note>153 Lusitanorum cum Firanden sibus praelium.</note> Lusitanorum, nauarcho Ioanne Pereria, ad Iaponiam appropinquauit, qui ea re cognita, et cunctante Regulo Firandensi satisfacere, Fucundam in ditione Bartholomaei Christiani Principis applicuit, magno et gaudio, et emolumento Christianorum, in primisque Bartholomaei. At Firandensis nec ignominiae, vt rebatur, nec damni patiens, vbi iam discessuri in altum secesserant Lusitani, coactis raptim plus quinquaginta nauigijs, ac diligenter armatis, opprimere eos nil tale suspicantes statuit. Subodorati rem Patres iterum, iterumque Lusitanos praemonuere: verum nequaquam habita videbatur fides: adeo agitabant securi. Christianos Firandenses cura, et solicitudo ingens incessit, ne quid tam amicae, de seque meritae nationi ex improuiso eueniret. Nec modo inuentus est nemo, qui contra eos duci se pateretur, sed etiam quandiu belli exitum ignorarunt, nunquam intermisere supplicibus votis diuinum fauorem exposcere. Auditae sunt iustae preces: perniciesque ab innoxijs in impios vertit. Lusitani acriter in pugnam coorti, Firandensium ad sexaginta interfectis, circiter ducentis vulneratis, totam dissipant classem. Itaque Firandum, qui gloriam, praedamque putabant se relaturos, nil
<pb id='s047' n='47'/>
nisi lacera nauigia saucios homines, cladem denique, et ignominiam reuexerunt. Caesorum in numero magni quidam fuere nominis, propugnaculum superstitionis, <note>154 Ad Christum duo pagi con. uersi.</note> et capitales Religionis Christianae hostes. Hos inter tumultus haud modica tamen regno Christi, cui solenne est per iniuriam crescere, facta accessio est, duos in pagos foeminae Principi subiectos propagata fide. Haec, filia vnica, quam Ioannes Antonij frater in matrimonio habebat, ex morbo periclitante, nullum sacrificij, nullum peregrinationis, largitionisque genus omisit, quo Deorum suorum, quibus apprime obnoxia erat, speraret gratiam posse conciliari. Verum, vt Dij gentium aures habent, et non audiunt, aegra e vita decessit. Eo casu afflicta mater quicquid obseruantiae, in Camos, ac Fotoquios ad id loci contulerat, in odium commutauit, assidue clamitans, si qua vis Iaponicis inesset Dijs, haud dubie tot suis officijs, meritisque commotos, a filia sua propulsaturos mortem fuisse. Quem aditum bonus gener Ioannes nactus, christianam ei religionem offerre ac praedicare non destitit. Illa nouum cultum, quando pigebat veteris, ita non aspernari visa est, vt continuo superstitem ex filia neptem ferme quadrimulam, cum vniuersa domo sua baptismo obtulerit. Ipso ineunte anno lustricum solenne celebratum. Inde Pater Balthasar Acosta cum Ioanne Fernandio in duos, quos dixi, pagos eidem matronae subiectos egressi, paucis diebus quingentos quinquaginta sacro fonte donarunt, vna cum duobus Bonzijs, qui ante, suo quisque in pago praeerant Idolorum fanis: et fana ipsa ex Daemonum stabulis in domicilia Dei conuersa. Bonzius, qui Nexico (id alteri pagorum est nomen) praeerat, Thomas vocatus est. In Antonij insulis, alijsque locis iam superioribus annis ad religionem traductis floruit de more pietas. Tacuximam delegêre Patres, quod nullus in ea supererat profanorum, maioris hebdomadae solennibus peragendis, quo tutius ibi Corpus Domini conderetur. Conuenere, Antonius, et Ioannes germani, alijque praecipui ex nobilitate christiana, qui et voluntaria sui verberatione, et religionis cetero omni cultu <note>155 Misericordiae Sodalitas constituta inter Tacuximanos.</note> popularium nemini cesserunt. Ibidem Misericordiae constituta Sodalitas: quo die Sanctissimo Christi Corpori anniuersaria veneratio fuit, magistratus creati. Sodalium munus decretum aegros inuisere inopes: collecta in eum vsum stipe iuuare: praecipuam curam egentissimi cuiusque gerere. Ad haec adhortari ad pure, integreque viuendum quoscumque fidelium nossent graui noxa contactos, vel patrem admonere, vt ijs opem ferre ipse conetur. Praeterea adesse morientibus, et curare mortuis quae necessaria ad christianam sepulturam essent. In Regno Burgensi, itemque Arimanis, Omuranisque terris quietiores fuere res. Ludouicus Almeida e Meaco reuersus, Bartholomaeum ab eo accitus inuisit, qui prope biennio neminem de Societate viderat. Quippe cauebant Patres, ne suo congressu inuidiam illi ad populares <note>156 Bartholomaei Reguli pietas.</note> religionis taedio alieniores augerent. At pium Principem illa vrebat solicitudo, ne quibusdam suorum familiarium assiduae belli terrestris occupationes diuinae militiae rudimenta obliterarent. Ea re accersendum putauit Almeidam: eiusque aduentu mire laetatus est Duxerat comitem Iaponium Almeida, cui Princeps a caena sententiam ad dicendum, quam statui suorum, ingenijsque aptissimam ratus erat, proposuit: idemque. vbi primum dicendi factum initium est, cum familiariter ante inter Almeidam, et Iaponium fratrem consedisset, in inferiorem locum descendit: ac demisse in famulorum turbam sese recepit, ostensurus exemplo quantus honor Euangelio, quantus Euangelij praeconibus debeatur. Vbi Bartholomaeo, eiusque familiae satis est factum; Almeida ad Cosmum regrediens, ac Ximabara transiens, locum idoneum <note>157 Leonis Ximabarani pietas.</note> condendis Christianorum corporibus, nouoque templo extruendo ab Ximabarano Tono impetrauit. Magnum Ximabarae Ecclesia damnum fecit, amisso Leone ipsius Toni propinquo. Hunc quod aere suo templum additis hortis extruxerat, et christianam religionem non modo contra ceteros Deorum asseclas, sed etiam contra ipsum Tonum, vbi opus foret, egregie tuebatur; suspicio fuit Bonziorum scelere veneno sublatum: quem Neophyti et mutuam inter se caritatem Ethnicorum subijciendam oculis, et ad grati animi memoriam aduersus tam bene de se meritum virum, ad sepulcrum magnificentia, quanta potuere maxima, extulere. Feretrum cum sacris carminibus, ac precibus, magnoque cereorum ardentium numero septingenti
<pb id='s048' n='48'/>
ferme Neophyti sequebantur. Arca conditus est circumsuta serico. Postridie lapideum additum monumentum, et lignei circum quaque cancelli, crucibus duabus, altera ad ostium septi, altera ad monumenti caput imposita, eo cultu operis, vt visendi causa locus vulgo celebraretur.</p>
<p><note>158 Brasiliae res.</note> In Brasilia mitescentibus paulatim per Christi mansuetudinem populis, vna cum Religione Societas quoque capiebat (etsi non sine magnis aerumnis) incrementa non parua. In vrbis S. Saluatoris Collegio de virtutum, vitiorumque momentis tractari coeptae quaestiones, et addita latinarum literarum noua classis. Hic Ludouicus Grana Prouincialis simultates inter Lusitanorum primores, quae iam in factiones partium erumpebant, magno publico bono sustulit. In vicinis circa pagis vehementer Christianos indigenas excitauit promulgatum e Pontificia indulgentia Iobeloeum, et sanctioris hebdomadae, aliorumque clariorum dierum celebrata solennia apparatu decoro. Quae res Ethnicorum quoque multos ad fidem allexit, et desertis ante <note>159 P. Iacobi lacobaei patientissi. ma caritas.</note> pagis frequentia reddi coepta. In Oppido S. Spiritus Iacobus Iacobaeus pius, impigerque Sacerdos post exantlatas in cultura Ecclesiae sibi commissae aerumnas maximas, ad gaudia aeterna decessit. Pago viri Brasilos inter primarij (Gatum vocabant) propter oppidum Sancti Spiritus erudiendo praefectus, cum coepisset saeuire in populo contagiosarum pustu arum foeda lues; sacobus suam in medium operam caritatemque exponens, viritim singulos adiens, tum absoluendis initiatorum, quae confiterentur delictis, tum praeparandis ad sacrum lauacrum profanis, tum promiscue corporum quoque necessitatibus seruiens, commune omnium perfugium erat. Quippe nationem, et ingenio parum humanam, et longa Diaboli seruitute supramodum efferatam, nulla erat tanta necessitudo, quae officiorum inter se vicissitudine sociaret. Sed cum semper suos quisque seu morbo, seu quauis calamitate conflictatos belluarum ritu destituerent, hoc in morbo (vt erat propter intolerandum odorem, et putidae carnis foeditatum horrendus) multo magis vel proximi inter se, liberique parentes, hi liberos patiebantur omni spoliatos ope miserrime animam exhalare. Itaque strati passim casas implerant aegri, nulla tuguris nisi deformis Nosocomij restabat facies. Alij super alios absumi, putrescere. Tum vero Iacobi caritas vsque eo vberem nacta messem omnes aduocare vires, vndique se se totam effundere, idem medici, idem famuli, idem Sacerdotis munere fungi: dies, noctesque praesto omnibus esse. Accedebat ad curas, quas suscipiebat viuorum causa, procurandorum mortuorum haud leue negotium. Terni, quaterniue quotidie humo infodiendi erant. Nec facile inuenisses, qui ad sepulcrum eruendum conferre manum vellet: nec, si quem pelliceres, coepto ab opere licebat abesse, ne forte cadauere semisepulto in fugam se daret. Tanta leuitas bipedum illorum, et immanitas erat. Iam desaeuierat pestilentiae atrocitas, cum oritur ex labore labor: subit populum vniuersum libido nouas quaerendi sedes, tum prae insita mobilitate, tum memoria recentis mali, exosum priores. Qua in re haud facile concipiat animus, quid Iacobo fuerit exsudandum laboris, quid molestiae exorbendum. Ipsum necesse erat, ne dilaberentur, vagamque ad vitam redirent, adesse singulis, et instare, vt caperent locum tecto, vt casulam concinnarent, vt vrgerent coepta, nec interrupta desererent opera: ad haec vt sacram aedem struendam curaret: omnia denique assiduus, affixusque singillatim praescriberet, tanquam non aetatis robustae corpora, sed leuissimos pueros, aut stolidas pecudes regeret. Quae omnia necesse erat subire, ne anima rum Christi emptarum sanguine iactum fieret. Nec videri grauia poterant cum illis Domini amantissimi aerumnis tantis, tamque acerbis collata tormentis. Quin potius, cuius cordi scintilla verae caritatis insedit: qui amori erga se amantis Iesu vicem cupit nonnullam rependere, talibus in negotijs delicias suas, opesque, et honestamenta reposita habet. P. Iacobus his in laboribus, vt fidelem, ac strenuum adiutorem habuit Petrum Consaluium; ita illum ex fatigatione contracto morbo praegressum ad caeliigaudia, subsequutus est: vt, quemadmodum Socij in tristitia sementis fuerant; ita essent in messis hilaritate consortes.</p>
</div2>
</div1>
<div1 id='SaHR.02' n='2' type='book'>
<pb id='s049' n='49'/>
<head>HISTORIAE SOCIETATIS IESV LIBER SECVNDVS</head>
<p><note>1 Pontificis Pij Quatti obitus.</note> SED nouus iam annus, nouus Pontifex, cumque eo noua rerum materia stylum in Europam vocat. Pius Quartus quinto Idus Decembris, quo fine Vicarium Christi decebat, naturae concessit. Narrauit Polanco Marcus Antonius Columna, qui rei praesens interfuit, cum Ioannes Moronus Cardinalis quaedam ei statuenda suggereret, eaque Pontifex differret in crastinum, Cardinalem aperte denunciasse, medicorum sententia ei non vltra quartam vitae horam superesse: ad eamque vocem nihil conterritum Pium id modo dixisse: fiat voluntas Domini. Supremam dein vnctionem adhibente. Borromaeo Cardinali, ita praesenti suscepit animo; vt Ritualem ante se librum statui iuberet, recturus ipsemet Cardinalem, ne quid forte solennium ad Summos Pontifices id loci ceremoniarum omitteret. Nec multo post, cum ad excipiendam Crucem, quam idem Borromaeus porrigebat, studio se, conatuque ingenti commouisset, ac pignus illud vitale arcte strinxisset, in eius complexu spiritum supremum emisit. Multis per omnem Societatem (vt aequum erat pro Summo, atque optime <note>2 Pontifex creatur Pius Quintus.</note> merito Antistite) precibus, et sacrificijs supplicatum. Noui creatio Pontificis eo Diuinae curae impensius commendata, quod externa rerum facies minabatur Comitia nec quieta, nec ita breuia fore. Verum, vti semper, ita tum maxime in Comitijs illis Dei praesentia, et Numen apparuit. Non omnium solum opinione celerius, sed is, quem prope nemo sperasset, octauo Idus Ianuarias Anni, quem exordimur, creatus est Summus Pontifex Michael Gislerius, cui vulgo Cardinalis Alexandrinus, ex vrbe Insubrum Alexandria Oppido Bosco patriae eius proxima nomen erat, nobile germen Praedicatoriae stirpis, vir in omnes partes optimus, et eo dignus fastigio. Is ille est sanctimonia, ac rebus gestis clarus Pontifex Pius Quintus. Anima duerterunt Socij Romani, quod et comperi (vtcunque euenerit) non semel postea contigisse (nihil enim praecipui nobis adscribimus) cum primum circumactus est orbis poenarum, ac precum ad eam rem domi institutarum, quae per cunctos vicissim ibant domesticos, Pontificem statim creatum esse, qui ea continuo edidit summae erga Societatem benignitatis documenta, vt dicerent Patres secundum Marcellum, quem terris Deus tantum ostendit neminem, fuisse studio erga eam maiore. Pignus illustre fuit, non tam re, quam nouitate memorandum, quod inter solennem pompam, qua noui Pontifices ad Lateranensem Basilicam <note>3 Benignum se Borgiae, ac Societati praebet.</note> peruehuntur, cum inter spectantes pro foribus domus Professorum Praepositum Borgiam vidisset; ad lecticam accitum, arcto primum complexu aliquandiu, tum longo sermone ad dimidiatum horae quadrantem tenuit, toto interim consistente, et expectante agmine, nec sine varia Procerum, circumfusaeque multitudinis admurmuratione. Dum vero idem Praepositus Borgia de more ei Societatem tradit, et dicat, memoratque quarto eam solenni voto in quaslibet religionis causa peregrinationes Sedi Apostolicae obligatam: atque totam, seque in primis adesse paratum, quocunque eius Sanctitas nutu designaret, siue ad Haereticos, siue ad Turcas, siue ad Ethnicos, aliasque cuiusuis modi a fide alienas, ac barbaras gentes capessere extemplo viam; vt vere, atque ex animo Franciscus loquebatur, eratque Sanctissimus Pater integer, ac rectus; ad eam pietatem illacrymauit. Itaque peramanter <note>4 Multumque Societate vtitur.</note> interpellat, idque, quod egregie praestitit, profitetur, plurimum se, et consilio, et auxilio Societatis vsurum. Nec mora: eodem tempore, cum Maximilianus Imperator, imminente Turca Pannoniae, conuentum Augustae Vindelicorum de ratione belli gerendi edixisset; deque Religionis rebus simul agitandum
<pb id='s050' n='50'/>
in eo conuentu rumor ferret, quod tanto curam incutiebat bonis maiorem, quanto Caesaris animum idem rumor incertiorem ferebat; iubet Pontifex edi sibi nomina eorum, qui cum ad alias, tum ad hanc nominatim expeditionem idonei forent. Tum quicquid beneficiorum, atque immunitatum vel ante eum Pontifices, vel ipse met modo Summus Inquisitor Societati concessisset, ratum voluit esse, <note>5 Confirmat eius priuilegia.</note> confirmauitque, iusso Cardinali Amulio, qui praesens aderat, viuae vocis oraculum rite testificari. Nec multis post diebus ex triginta ferme, qui nominati fuerant affatim instructi, paratique ad pergendum, quocunque Pontifici videretur, ad Augustanum conuentum Hieronymum Natalem, et Iacobum Ledesmam selegit: <note>6 Missiones ex ea instituit.</note> atque Petrum Canisium post finem Comitiorum, quibus ipsequoque erat interfuturus, iubet demandatam a Pio Quarto legationem persequi. Ad haec, quod cum Pio Quarte tractatum fuerat, Andream Ouiedum Aethiopiae Patriarcham, et Melchiorem Camerium Nicaemum Episcopum, missis ad vtrunque diplomatibus (quando Aethiopica expeditio, cuius gratia consecrati erant, vota fefellerat) transferre se ad Iapones, ac Sinas iussit, ne satius per Societatem honores spargi oporteret. His anni principio gestis, post haec Vincentio Laureo, quem in Montis, Regalis Episcopatu successorem sibi crearat, cum A postolicum Nuntium in Scotiam mitteret, Edmundum Haium Scotum Parisiensis Collegij Rectorem, et Thomam Darbishirum Anglum, qui Dilingae versabatur, adiunxit comites. Cum Thoma Orfino Strongulanorum Episcopo, quem ad visendas Regni Neapolitani Ecclesias mittebat, Christophorum Rodericium ire iussit. Catechismum ad Parochos ex Concilij Tridentini sententia, et commendatione conditum varijs linguis editurus, Gallice vertendum, Germaniceque, et Polonice Societati dedit. Qui ex Oriente ad ipsum Pontificem venirent eorum interpretandas literas, ipsosque tractandos Patribus nostris attribuit: ijsdem commendatos voluit Heluetios Pontificiae custodiae. Eiusdem iussu consultationibus de corrigenda Sacerdotiorum assignatione (Datariam vocant) Ioannes Polancus interfuit. Coactis in regionem vnam meretriculis, vetit isque alia, praeter duo, adire templa, iussisque ad statas conciones conuenire; concionatores in ijs templis de Societate apposuit: quorum vocibus haud paucae ab infami coeno abstractae. Denique <note>7 Carechumenorum procurationem Societati tradit.</note> Catechumenorum quoque domus suscipi procurationem voluit. Praecipuus auctor huius imponendi muneris neophytus nobilissimus Michael Gislerius fuit: qui Elias olim Carcossius nomine, cum ipter Hebraeos Italiae re, dignitateque, ac paternarum scientia superstitionum facile princeps, et Synagogae quoque, tum Romae praepositus esset, nec vir extra perfidiam malus, ipsiusmet hortatu Pontincis, a quo Cardinali familiariter dilectus erat, conuersus, et ab eodem supremo die Pentecostes magna cum ceremonia, vna cum tribus liberis, ac nepote baptizatus: denique et in Michaelis nomen, et Gisleriam gentem adscitus, magno statim ardere studio coepit inuentum ab se thesaurum cum Hebraeis fratribus communicandi. Nec studium nequicquam fuit. Coniuncta cum Patre Ioanne Baptista Eliano, a quo ipse quoque institutus fuerat, industria, breui tam multos Christianae legis amore incenderunt; vt iam et domicilium amplius Catechumenis capiendis, et diligentior cura edocendis, regendisque requireretur. Quibus rebus de Michaele suo cognitis, Beatissimus Pater laetitia exultans, et aedes laxiores coemit, et totam contubernij administrationem ad Societatem detulit: quanquam, nummariae procurationis molestias deprecante Borgia, satis habuit catechesim, et disciplinae domesticae rectionem assumi, et hanc etiam per extraneos procurari. Ineunte Iulio suscepta procuratio est. Nec diu bono Michaeli dilata merces. Qui cum in solida virtute plurimum breui interuallo profecisset, ac nominatim per Diuinissimum Eucharistiae Sacramentum ita roboraretur, et inardesceret, vt, nisi matrimonij renerent vincula, confestim ab seculo in religiosa claustra se abdere decretum haberet; a Deo in tutiora, et sanctiora coeli claustra quam optimo fine translatus est. Tot inter summae documenta beneuolentiae Sanctus Pontifex, cum vbique etiam paterne omnem protegeret, ornaretque familiam, et Romanum Collegium quinquagenis in singulos menses aureis subleuaret, et annuis
<pb id='s051' n='51'/>
fundaturum vectigalibus recepisset; sub autumnum terrorem ingentem, neque eum vanum iniecit, ne quid in ipsa Societatis regula, et constitutione noui moliretur. Interim naui coloni fruges tanto educabant vberlores; quanto summus agricola eorum benignius operam exer cebat. Et quanquam opus pro sua quisque virili faciebat; omnium tamen selicissime proueniebant Eliano labores: qui non modo complures Hebraeos; sed et soeminas duas Saracenas domi suae nobiles iam dudum captiuas ad Christum tandem hoc anno conuerit. Iam multa de alijs quoque priuatim, ac pubice commoditatibus partis memorari possent: sed vnam, quae ad seruatam prope Vrbem pertinuit, satis suerit explicuisse. Extremam sub aestatem in ea regione, quae <note>8 Aegrotis in Vrbe insigni cura succursum.</note> ab Columna Antonini ad Portam Flaminiam (Populi vocant) pertinet, pestilentiae instar coorta est lues, vitio, vt creditum est, aquae in lacunis adiacentium hortorum corruptae, quae et aerem, et sensim permanans puteorum aquas infecerit. Paroecia Sancti Andreae cognomento a Rhrachthis, proxima ijs hortis calamitatem prima sensit. Ac principio Pauli Buba li domus, viri in ea vicinia nobilitate, et pietate praestan tis, inopi turbae, quae potissimum sternebatur, perfugium fuit. Is, increscente malo, Cardinalem Amulium Paroeciae eiusdem patronum admonet. Cardinalis, atque ipsemet Paulus, quod Parochus suppeditandis occidentium multitudini Sacramentis haud sufficeret, a Borgia auxilium petunt. Haec fuit prima Sodalibus ei calamitati succurrendi occasio. Continuo igitur Franciscus expertorum par Sacerdotum, qui rem totam cognoscant, designat. Hi, dum ostiatim, vna cum familiari Cardinalis Amulij, domos inuisunt, reperiunt miserabiliorem opinione rerum faciem: totas alicubi familias, in summa omnium rerum inopia, stratas humi agentes animam: adeo, vt cum fores interdum pulsantibus nemo aperiret, nemo responsum daret, et videretur solitudo inesse; tamen introgressi hic virum, ibi vxorem, alibi filios miserandum in modum humi tota domo abiectos viderent. Haec Pater Generalis vbi cognouit, non auxilio animis duntaxat, sed corporibus etiam curandis opus esse intelligens; coepit e Romano Collegio, simulque Germanico cibos ex aegrorum vsu praeparatos, ad eos, qui maxime laborabant, submittere. Verum maior erat mali moles, quam vt posset priuata tenuitate sustineri. Admonetur Pontisex, qui pro paterna sua caritate vehementer casu indoluit. Admonentur item, incitanturque ad opem ferendam Vrbis Conseruatores. Poritifex Cardinalem Ioannem Franciscum Gambaram designat, qui toti negotio praesit. Conseruatores duodecim nominant viros, ad quos quicquid opus sit referatur. Praeterea pecuniam in aegros distribuendam, medicos, et pharmaca Pontifex attribuit: Populus Romanus panem, vinum, carnes: ad haec Cardinalium quidam, ac priuatorum Ciuium non pauca contulere. Rei totius administratio Societati ab ipso Pontifice demandatur. Tum Pater Generalis alios assignat, qui corporibus, alios, qui animis aegrorum nauarent operam. Instituitur commune diuersorium, in quod egentissimi quique, quibus omnino domi nihil esset, separatim viri, soeminaeque in ueherentur. Cetera multitudo, praeterquamquod singulis in domibus constitutae sunt pretio conductae probatae mulieres, quae assiduae essent, in quindecim vicos distributa <note>9 Sociorum, alio rumque ardor in subleuandis aegrotis.</note> est. Singulis vicis duo de Societate praepositi: his duodeni attributi extranei adiutores: Socij cum medicis bis quotidie singulas obibant domos: cumque scripto excepissent, quod vel ad medicamenta, vel ad cibos praescribebatur, id omne cum studio, fideque elaborandum curabant: dein deferebant ad aegros in tempore. Dignum erat pietate Christiana spectaculum, vbi Socij cum manipulis illis duodenum adiutorum, et eo amplius (nam multi se adiungebant voluntarij) e suis prodibant hospitijs, inque diuersa digressi circum suos quique yicos, potiones, vel cibos in concinnatis ad id gestabant ferculis: quod cuique aptum erat summo ordine, et hilari caritate tribuentes. Demum ita res processit, vt ordo, et alacritas, et constans laborum tolerantia toti Vrbi mire probaretur: omniumque opinione, et affirmatione medentium, ingens mortalium vis ab euidenti exitio conseruaretur, eo maiore Dei munere, quod tali et tempore, et ministerio nullius Sociorum tentata est valetudo. Eximia etiam spectata hisce in officijs est Sodalitij
<pb id='s052' n='52'/>
<note>10 Pauli Bubali caritas.</note> Sancti Hieronymi caritas, et Pauli Bubali: cui tametsi filium principem stirpis id malum abstulerat, et ceteros liberos, atque vna vxorem lecto affixerat; tamen prae publici boni studio decessise omnis cura domesticae calamitatis, sensusque omnis videbatur. Retulere suam quoque laudis partem Romani Seminarij, <note>11 Seminarij Romani et Collegij Germanici pietas.</note> et Collegij Germanici adolescentes. Ex hoc Collegio nobiles Conuictores, super cetera officia, procurandorum mortuis funerum prouinciam sibi adsciuerant. Quamuis autem nemo ex impenso aegrotis seruitio Sociorum decubuerit; suum tamen alioqui Romana Societas, quinque hoc anno desideratis, coelo tributum pependit. Decimo quinto Kalendas Septembris, praedicto haud semel sui obitus <note>12 Mors et virtus Martini Cornozij.</note> die, Martinus Cornozius Cantaber decessit: qui cum genere nobilis, ac Diaconus Societatem inijsset, recusato constanter Sacerdotio, famularia opera multos annos tractarat insigni cum integritate animi, et caritate. Hic est, qui voluentis feculi anno quinquagesimo comes Lainij in Africanam expeditionem profectus, in aegrorum curatione militum, partem laboris virilem tulit. Hunc extremo eodem <note>13 Et Hieronymi Lucensis.</note> mense Hieronymus Lucensis Coadiutor Nouitius sequutus est morte memorabili: non solum quia sancta, sed etiam quod Deus in eo vberibus gratiae suae thesauris locupletando, transferendoque, in tutum sestinare visus est. Nam non nisi tertio ante mense, et insigni vocatione ad Societatem accesserat: cumque iam grauiter aegrotans indicasset Confirmationis Sacramentum haud dum sibi adhibitum, ipsum Confirmationis, Poenitentiae, Eucharistiae, et supremae Vnctionis, Sacramenta quatuor eodem die suscepit, atque obijt. Hi, alijque in Coelum: amplius octoginta in varias terrae, oras Roma profecti. quorum praeclaram man um quinque et triginta numero ad se Pontusex simul deductam, et exhortatione, et rosariorum consecratione, et donatis cereis agnis, laetus laetam dimisit. Inter haec <note>14 Romanarum Societatis domorum status.</note> domus Professorum, et cetera Romana domicilia augebantur omnia, praeter Collegium, in quo iam triginta duntaxat supra centum degebant: intento scilicet Francisco minuendis impensis, quo sermonum, atque offen onum causas, de quibus annali priore dictum est, amoueret. In Germanico amplius ducenti viginti educabantur adolescentes insigni plerique nobilitate: quorum tres et octoginta, pars Theologi, pars Philosophi. Ibi sub Ferias ante Gineres cum habitum magna celebritate drama esset, in quo Sanctae Catharinae Virginis nobile edebatur certamen, praeque confluentium multitudine non nihil turbatum esset; vetuit in posterum <note>15 Dramata tumultuosa vetat Borgia.</note> Franciscus tanto apparatu, ea spectacula exhiberi. Adeo viro optimo ne lucra quidem cum aliqua iactura placebant. Seminarium non solum augebatur, et ipsum Conuictorum numero, sed etiam celebritate famae, vt exortas initio turbas, et obtrectationes abunde iam per se quisque refutaret ex ijs, quae experta re, oculis, et manu teneret. Hisce quatuor Societatis Romae domicilijs hoc anno quintum accessit. Sacellum erat S. Andreae in Monte Quirinali animarum cura obligatum <note>16 Tyrocinij ad Sancti Andreae origo.</note> in potestate Ioannis Andreae Crucij Episcopi Tyburtini, adiunctamque habebat domum, et hortorum aliquantum, quae item erant in potestate Cruciorum, quae Tyburi est familia nobilis. Haec anno ante hunc proximo, adhuc Vicario Borgia, suasu maxime Lucij Crucij de Societate Episcopi fratris, quia locus habetur salubris, translata alio animarum procuratione, domui Professorum adiuncta fuerant, vt Socijs in Vrbe valetudinarijs perfugium essent. Ceterum hoc anno cum domus Professorum haud caperet Nouitios, quorum numerus in dies augebatur, Franciscus eam sedem probationis domui dedicauit. Adsuitque opportune ad maturandam rem diuina benignitas. Ioanna Aragonia Ascanij Columnae olim vxor, Marci Antonij mater, hahebat propter id Sacellum domum cum hortis. Ergo pia Princeps, cognito Francisci consilio, domum eam, hortorumque partem, et aliquid pecuniae donat, atque expleturam se dotem recipit. Ex ea pecunia cum fabri murarij de Societate domum concinnassent, sacellumque propere instaurassent, initio Augusti sub Iulio Mancinello Praesecto, nouum in domicilium pars Nouitiorum migrarunt. Eaque vocata tum est secundaria, ac minor probationis domus: cum apud Profesos maior, ac prima restaret Alsonsi Ruitij institutioni commissa. Verum quam tenue id exordium suerit, qui addita paulatim aedificia, et Nouitiorum gregem,
<pb id='s053' n='53'/>
qui cum haec in eadem domo scribebamus, praeter veteranos, amplius centum numerabantur, spectat, non facile animo finget. Tuguriolum potius, quam domum dixisses. Cum angustissime, et quod consentaneum est, perincommode habitarent; tamen principio haud plures viginti vniuersa numerauit familia. Patres tamen nescio quid magnum adeptos sese rebantur. Nimirum magna illa paruo sub tecto pietas, illa fidelis in modico grati animi memoria amplitudinem hanc nobis aedium, et cetera seuit, et educauit commoda. Quos aequum est quantum ad exteriorem patientiae, et humilitatis desideramus materiam, tan tum ad interiorem conatum adijcere: vt, quam maroribus nostris exercendae virtutis opportunitatem offerebat necessitas, eam nobis conquirat industria: illud reputantibus, vti plus accepimus, ita plus repetendum a nobis. Ipsis dein Sancti Andreae folennibus, cum ad sacrum, et concionem Ioanna Aragonia in Sacello instaurato, <note>17 Ioanna Aragonia eius domicilij parens.</note> vna cum Marco Antonio filio, et aliquot Cardinalibus, virisque Principibus adesset, cereus ei, tanquam fundatrici, de more Societatis est traditus: quae acceptum Marco Antonio tradidit, veluti successori. Et exinde preces, et consueta sundatorum insignia foeminae optimae, et familiae Columnae, cui multum se debere Societas profitetur, conseruata sunt. Haec Romae dum fiunt, instaurando cuncta in Societate, amplificandoque perfectae virtutis studio intentus Borga, complures <note>18 Visitatores per Societatem a Borgia missi.</note> in Prouincias Visitatores destinat. Natalem cum summa potestate, quanta praesens ipse Praepositus Generalis polleret, vbi explicitus Augustano Conuentu esset, sitas ad Septentrionem Prouincias superiorem Germaniam, Austriam, Rhenum, Belgium, dein duas Gallicanas Franciam, et Aquitaniam iubet visere. In Sardiniam Ioannem Victoriam Visitatorem mittit: duobus eius Insulae Collegijs Prouinciae Aragoniae iterum contributis, quo forensia eorum negotia in Hispaniensi Curia commodius tractarentur, et inde mitterentur, qui hispanice nossent. Lusitaniam Michaeli Turriano: Baeticam, et Toletum Bartholomaeo Bustamantio: Aragoniam Aegidio Consaluio: Castellam Antonio Cordubae: Ignatio Azebedio <note>19 Prouinciales praefecti</note> Brasiliam inspectandam tradit. In Prouincia Austriae nouum praefecit Prouincialem Laurentium Magium, qui Viennensi Collegio praeerat: Germaniae superiori Petrum Canisium restituit: et Longobardiae, post reditum inde Benedicti Palmij, Franciscum Adurnium praeposuit, potestate quidem Prouincialis, sed Vicarijnomine. Denique Indicas res perstudiose complexus, dum omni ope ad sustentandum per vltimas terras coeptum propagandi Euangelij opus, ac promouendum connititur, cum alios insignes viros, tum Organtinum Gneccum Lauretani Collegij Rectorem in eam expeditionem destinat, nominatis etiam, qui in orbis noui Prouincias Catholico Regi subiectas, quae hoc primum anno patere Societati coepere, transmitterentur. <note>20 Natalis. et Ledefma ad comitia Augustana Pontificis missu contendunt.</note> Hieronymus Natalis, ac Ledesma ad Augustanum Conuentum septimo Idus Februarias Iacobo Ximenio, et alio, qui valetudinis causa mittebatur, comitibus Roma prosecti, quas longum iter, et hyberna tempestas, tum inter Italiae, ac Germaniae fines, loca foeditate viarum, caelique iniuris insesta serunt, pertulerunt aerumnas, Natalis ante omnes, cuius iam et aetas proclinata erat, et valetudo. Et tamen cum claudicantibus subinde caballis per interualla vicissim vnus e comitatu pedes pergeret, nullo pacto eximi volebat Natalis: verum per quantumuis niue, lutoue obrutas, vel concretas glacie vias aegrum corpus robore agebat animi suam vicem: nec vnquam tot inter aduersa ipse, ac Ledesma consultare inter se, disserere, legere etiam in hospitijs, quos ad hanc rem gerebant libros, ac demum praeparare opportuna conuentui destiterunt. Hac sedulitate, consensioneque, et constantia, Christo adiuuante, factum est, vt postridie Nonarum Martiarum Augustam tenerent simul a via sospites, et ad quamuis dimicationem parati. Haud aerumnosa minus via Canisius ab Rheni tractu accurrit. <note>21 Canisij legatio missu Pontificis.</note> Hunc Pontifex Pius Quartus, post creatum Generalem Borgiam, ad Germaniae Ecclesias Tridentinum Concilium, quod iam passim promulgabatur, circumferre iussit, additis rerum mandatis, quas apud quosque Catholicorum Dynastarum proprie ageret. Quod imperium obsequentissimus vir vt exhauriret, vno duntaxat viae comite, hybernos quatuor menses per Boreales errauit niues: nec
<pb id='s054' n='54'/>
grauiora aliunde pericula defuerunt. Adijt Coloniam, Neomagum, Osnaburgum, Moguntiam, Treuiros, Herbipolim. Principem Iuliacensem Guilielmum coram, alios Dynastarum per siteras conuenit: rem catholicam vbique confirmauit: Antistitum animos Pontifici Summo adiunxit: defendendarum Ecclesiarum viam monstrauit: Orthodoxae doctrinae semina ad Populos sparsit: multos Haereticorum reuicit: obuijs quoque Societatis, Collegijs pietate facundi oris, magisque religiosissimorum luce factorum ardoris plurimum, et alacritatis adiecit: ea quoque modest a spectandus, quod cum potestatis Visitatoris ornatus a Borgia esset; nullam vsquam, nisi forte suggerendo interdum consilio, partem administrationis attigit. Iuuat cognoscere inter Neomagenses, suos, quam Apostolico dignam viro rationem excogitarit, per quam numerosae propinquitatis certatim inuitantis sanctissime indulgeret votis. Xenodochium legit conuiuio locum. Eo iussit certo die, quod quisque epularum appararet, deferre. Dicto die, locoque cum omnes ipse, elutis confessione animis, caelesti mensa accepisset; modice libatas ibidem dapes, pauperibus, quos etiam diuini Verbi pane refecerat, solatia in multos dies reliquit. Ciuitatum maxime aduersus se benignam, et in religione constantem <note>22 Coloniae res a Canisio gestae.</note> Coloniam admiratus est: quae diu quanquam prope orba Archiepiscopo, et vndique circumsessa, et oppugnata ab Haereticis, nec valde purgato munita Clero perstaret tamen immobilis, suoque retineret iure nobilem titulum, vt foelix Colonia Sanctae Romanae Ecclesiae fidelis filia et diceretur, et esset. Quicquid Canisius pro religione auctor suit, volentibus animis praestiterunt. Vti ille rogauerat, decretum est in Senatu, vt pestilens ludimagister, qui complures opulentos, ac nobiles adolescentes priuatim instituebat, protinus ex eo deijceretur alea pleno munere: vt libri, qui catholicam integritatem vitiarent interdicerentur: vt nullus omnino Concionatoribus locus, nullus daretur Magistris, quorum religio suspicioni esset. Academici oblatum sibi Pontificio signo communitum Concilij Tridentini exemplar, magna cum reuerentia exceperunt: simulque spoponderunt ad normam illius, ac nominatim ad ea praescripta, quae de Academ js generalibus agunt, cuncta composituros. Ad haec Theologorum, ac Philosophorum Collegia, ex recenti lege sanxerunt, ne literarios gradus, et honores cum quoquam, nisi prius Religionem ex Romana regula professo communicari liceret. Ex hac igitur laboriosa peregrinatione ad Augustana Comitia profecto Canisio, ita se multiplices labores obtulere, ita in eos se vir operosus dedit; vt Natalis, quem alij ob efficacem, actuosamque. industriam mirabantur, miraretur Canisium: <note>23 Multiplices Canisij labores Augustae.</note> nec solum ferreas in eo mentis vires, sed et corporis affecti patientiam in tantum durantis suspiceret. Ordnarias habebat in principe templo couciones: semel quaque hebdomada ad Imperatricis, dicebat aulam: aderat frequens Pontificio Legato Ioanni Francisco Commendono, a quo etiam ad animi sui expiationem adhibebatur. Aderat Cardinali Othoni, Praesulibus Moguntino, ac Treuirensi, et ceteris ferme Magistratibus sacris. Nec Natalis, et Ledesma quicquam cessabant: eo impensius in procurationem animarum se conferentes; quod principio, quoniam Caesar sapientem se se probans, constantemque Principem; de Religione non sinebat agi, modicus Theologorum vsus in Conuentu erat. Sanctiore hebdomada, cum tempore, tum Iobelaeo, quod ad Comitiorum felicem exitum promulgatum erat, multî plicante messem, increbuit vsque eo piarum aestus occupationum; vt duo praeterea Patres accersendi ad eam, legendam fuerint. Dumque non Germanis modo, sed et Hispanis, et Italis certatim se offerentibus opera nauatur, ita Paschale actum solenne est; vt haberent Haeretici, vnde sanctitatem <note>24 Haereticorum conatus in Comitijs Augustanis.</note> catholicam, et monumentis viuis, et rerum testimonijs edocerentur. Comitia inter haec ex bono satis exordio, haud felicitate pari progressa, ingentem pijs formidinem, et curam iniecere. Coniunctis opibus Protestantes, et tanquam communi quodam furore perciti contendebant, vt Ecclesiasticis, quicunque Lutheraui fieri vellent, vectigalibus catholicae Ecclesiae, quae ante possidebant, frui ius esset. Id nimirum consentaneum putabant, vt Ecclesiae, quam prodidissent, spolia legerent, et praemio stimularetur impietas. Erant, qui liberam inter Principes
<pb id='s055' n='55'/>
institui collationem de toto Religionis negotio peroptarent: freti, si res ab ijs, quos minime fas esset, ageretur; item nihil ex aequo, bonoque actum iri: et vnde plus staret audaciae, plusque violentiae; inde victoriam fore. Ad Conalium ex vna tantum gente, ac natione Germanica multorum animi propendebant, vt de communibus toti Christiano orbi dogmatibus illa nimirum decerneret natio, quae controuersiam mouisset: et arbitrium de fide non penes in corruptam illam, laudatamque seculis cunctis, ac gentibus a fide Germaniam, sed penes rebelles esset. Alij denique subdolam, insidiosamque de conciliandis partibus tractationem suscipi volebant: tanquam concordia luci cum tenebris, Christoque cum Luthero possit esse consensio. Haec, quanquam indignissima, machinis omnibus multi moliebantur. Ex altera parte Legatus Apostolicus summa ope tendebat, vt Concilium Tridentinum sa ltem Orthodoxi reciperent. Quibus in curis, tum vt aduersarijs obsisterent, tum vt Concilij causam proueherent, erat Patribus immensum negotium, consultando, disputando, scribendo, huc, illucque accurrendo dies, noctesque. Iam tandem memorabili, et Caesaris, et Commendoni constantia, recteque sent entium Praesulum consensu, reiecta Religionis, intactaque causa, conuenerant cuncti ordines, vt in Turcicum bellum (quamobrem coactus maxime Conuentus erat) subsidia pecuniae conferrentur: agebaturque de finiendis Comitijs, confirmata pace, quae Catholicos inter, ac Protestantes anno salutis humanae millesimo quingentesimo quinquagesimo quinto Caroli Caesaris voluntate sub Ferdinando Rege itidem Augustae conuenerat. Cui formulae quanquam conditiones intolerandas Haeretici adiunctas vellent; tamen obfirmarant animos Orthodoxi, confidebantque expugnaturos, vt ne apex quidem commutaretur. Cum ecce tibi graues a Pontifice ad Commendonum literae: siquid, quod cum Concilij Tridentini pugnet decretis, decernendum viderit, ac prohibere nequeat; rite contestatus <note>25 Pontificiae Literae ad Commendonum.</note> id Pontifici nullo modo probari, vetitisque Catholicis subsidia in bellum conferre, ex Comitijs auferat se se. Sua ingens pietas, et catholici altitudo pectoris, ad haec mali grauitas, superque omnia Christi fiducia Sanctissimum Patrem incitabant, vt nec agendum lente, nec acribus abstinendum remedijs putaret. Ceterum tales literae incommodissimo allatae tempore impleuerunt omnes solicitudine, ac metu. Non enim defuere, qui confirmationem pacis illius vndecimo ante anno compositae, posteaque semel, atque iterum constabilitiae, quam pro conditione optabili amplexabantur modo Catholici, aduersus Tridentinas sanctiones esse contenderent: ac proinde fortiter agendum Legato, obtinendumque ne quid ratum fieret, vnde hostes Apostolicae Ecclesiae, perturbatoresque antiquarum Religionum non pacatam modo aduersus communem fidelium matrem contumaciam lucrarentur, sed et ad proseminandos errores perniciales roborarentur. Quod si tenere non posset; tum ille constanter, exprompta Christi Vicarij, denuntiataque sententia, ex Conuentu facesseret. Imminebat haud dubie, grande dissidium, eo si ventum esset. Nam summa erat rei pecuniariae difficultas Imperatori: summus serebatur esse in Hungariam, ac porro in Germaniam ducentium Turcarum apparatus: vt, qui tali tempore subsidia ei detraheret; prodere Barbaris, et ipsum Maximilia num, et Imperium videretur. Hoc rerum in cardine Patres; post multas et habitas per sese, et postulatas ab Socijs ad Deum preces, collato praesenti tempore cum eo, quo primum pax, de qua agebatur conuenta erat: quod sine controuersia constabat longe esse illo deterius: circum spectisque imminentibus periculis, et quaecunque in causa essent accurate perpensis; negotium suscipiunt <note>26 Natalis. Canisius, Ledesma ex maxima difficultare Comitia Augustana expediunt.</note> demonstrandi, si pax ea, quae adeo necessaria sit, rata habeatur, et confirmetur, nihil committi, quod cum Tridentini Concilij, pugnet decretis. Quod cum perstudiose, perque docte fecissent, et persuasissent Legato, atque ex eorum sententia rem ille administrasset; cum pace demum Conuentus peractus est Lucubrationes eas inVrbem missas sa pientes probarunt, nec improbare Pontifex visus est. Quin et auctorem habeo, gratias egisse Commendono, quod sapienter tempori paruisset. Porro quanquam minime id agebatur, sed publica dumtaxat causa; tamen additamentum hoc ad commune bonum fecit proprie Deus Societati,
<pb id='s056' n='56'/>
<note>27 Maximilianus Caesar meliorem de Societate opinionem suscipit.</note> vt opinionem de ea Caesar longe clementiorem indueret. Persuasum enim habebat, dura, ac seuera consilia ab ea proficisci: dictitabatque Iesuitas sane viros esse bonos, ac doctos; parum tamen intelligere quid praesentia tempora in terris Germaniae postularent. Quod cum Apostolico Nuntio aperuisset, is contra edocuit, demonstrauitque auctores ipsos fuisse eius sententiae, quae Conuentui exitum pacatum dedisset. Descendit in Caesaris pectus id meritum, totique Societati, quod permagni ad communem religionis causam intererat, conciliauit: nec modice ipsi reconciliauit Canisio, quem aduersari rationibus suis iampridem persuasum habebat. Nec equidem ambigam Canisij potissimum, pro auctortate, qua apud maximos quosque Antistitum sacrorum pollebat, studio, et labore perfectum, vt de Tridentino quoque Concilio, quod satis visum est in praesentia, in Catholicorum Consessu probaretur, atque reciperetur. Praeterea cum probrosum Commentarium, valdeque perniciosum Haeretici per Comitem Palatinum proposuissent Catholicis, cuius summa eo redigebatur, nullam pacandae Germaniae viam relictam, nisi vt penitus inde Papae potestas, et Iesuitarum natio tolleretur: quandiu enim haec manerent, nunquam fore tranquillitatem; graui id, solidaque disputatione, de ceterorum Patrum sententia, idem refutauit Canisius, eo facilius, quo promptius erat demonstrare, non religionem Catholicam, sed haeereses fontem turbarum esse: nec posse pacem melius reuocari, quam si id, quod expulerat eam, expelleretur. Quod quidem et Caesar libere professus est. Cum enim Palatinum eundem Caluinismi primo damnassent, et resarcire illata templis damna iussissent, deinde negantem sibi Caluinum vnquam lectum, et Confessionis Augustanae doctrinam profiten tem absoluissent Principes Protestantes, perosus inconstantiam eorum Caesar, Confessionem Augustanam dixit sacco esse persimilem, in quem Sectas quasuis conijcerent: et, vbi sacci os obstruxissent; tum foram na fieri, per quae et nouae rursum Sectae insererentur, et noua erumperent dissidia, Imperium tandem, nisi obuiam iretnir, funditus perditura. Quam ob causam ipse eo magnopere vergebat, vt se cernerentur Sectae ab Augustana diuersae, et exeluderentur. Comitrjs exactis, Ledesma in Italiam reuocatus quaedam <note>28 Multa per Ger maniam Collegia offeruntur.</note> Longobardiae Prouinciae Collegia iussus est inspectare. Natalis ad Collegia cognoscenda Germanica, et ordinanda intentus, multum habuit negotij in Praesulibus, qui noua Collegia postulabant, ita pacandis, vt amice re pulsam, ac bene ferrent. Tametsi enim Germanicarum necessitas rerum legibus omnino regi nequibat; tamen recentis Couentus decretum faciebat, vt ibi quoque quoad eius liceret, ab propagandis Colonijs temperaretur. Vehemeritissime omnium Ecclesiae vrgebant tres, Spirensis, Herbipolitana, atque Olomuciensis. Spirae et ante biennium Lambertus Auerus Moguntinus Rector plurbrium rem Catholicam suarum grauitate concionum iuuerat: ibidemque per huius anni totum orbem, quamuis. peraegre abesse eum permitteret Moguntinus Antistes, diuinum praeconem egit. <note>29 De Spirensi Collegio agitur.</note> Eximia viri virtus, et pererudita facundia Canonicos Collegij cupiditate incendit: praesertim quod concionatorum suorum duos morte raptos desiderabant. Et vero nequaquam id stationis negligi oportebat. Quippe cum inde Haidelberga, Comitis Palatini, quem paulo ante nominauimus, qui tum erat deterrimus haereticus, sedes, et Academia horarum tantum circiter quatuor distaret via; spes erat multos ad catholicas scholas adolescentes auerti posse. Ad haec cum Spirae (ea Nemetum Ciuitas olim fuit) Septemuiri Caesarum Electores suos quisque lectos viros prudentia insignes habeant, quos Assessores Camerae Imperialis nominant, Ducum praeterea, et Comitum adsint Procuratores, ad quos grauissima quaeque totius Imperij negotia transigenda mittuntur, quod cum his operae poneretur, frugem multiplicem promittebat, ipsaque videbatur messis pro copiosa fore sementi; idcirco Natalis rerum statum cogniturus Spiram vsque processit: vt, si paratas res inueniret, occasioni manum inijceret. Ceterum transactum nihil est. Incesserat metus Antistitem, et quosdam Canonicorum ne quando Senatus Spirensis, accolaeque ex corrupta religione Principes, ob aduocatos Iesuitas, causam turbarim accerserent: eamque ob rem in ceteris conditionibus hanc vo
<pb id='s057' n='57'/>
lebant suscipi, vti Patres, simul ac Senatum Spirensem, vel Dynastas finitimos Iesuitici poeniteret Collegij, Spira migrarent. Qua conditione non ad domicilium, sed ad exilium, ludibriumque Religiosi vocabantur. Nihil enim propius factu erat, quam vt, si quando Senatorum quis paulo impotentior, siue iure, siue iniuria offensus esset, is totum concitaret ordinem, et Collegium exturbaretur. Multo magis id molituros apparebat confines Haereticos: cum per id ipsum, in quo maximus Collegij reponebatur vsus, Haydelbergensis Academia minus desideraretur. Has igitur ob causas Natalis eam consolatus Canonicorum partem, qui vehementer pro Collegio laborabant, vijsque varijs demonstratis, quibus vitarent vicinorum inuidiam, vel aduersus eam se praem unirent, rem in praesentia distulit. Herbipoli, quae praecipua est Franconiae, siue Orientalis Franciae vrbs, multo omnia explicatiora erant. Fridericus Vviespergius eius vrbis Episcopus, <note>30 De Herbipolitano Societatis Collegio.</note> idemque Orientalis Franciae Dux iam pridem ante Treuirensem, ac Moguntinum Antistitites, Societate Romae cognita, de eadem accersenda Herbipolim cogitarat: sed improbitas temporum obstiterat salutari consilio. Iam vero cum amplam satis, accom modatamque Collegio sedem idem adornaret, impetrato ad eam rem ab Summo Pontifice Pio Quarto deserto, vacuoque Virginibus Sanctae Agnetis Monasterio; pariterque fore in promptu cetera affirmaret; Collegium Natalis ita recipit, vt sodales anno insequenti mitterentur. At Guilielmus Prisienouius <note>31 Olomuciense inchoatur Collegium insigni studio Episcopi.</note> Olomuciensis Episcopus nullas pati moras potuit: dolo bono, amicaque vi grassatur, compos vt voti quam primum fiat. Olomucium (quam olim Iulimontem dictam ferunt (vrbs est Morauiae princeps, trans Danubium ad Septentrionem millia passuum viginti: sermo mixtus Theutonico, et Boemico: neque vllus, praeter Olomuciensem, in tota prouincia Episcopatus est. Quocirca late diocesis patet. Vrbanus populus ferme innocens, et bonitatis antiquae, illam in ceteris habere laudem dicitur, vt ab suorum nutibus Parochorum obedientia singulari pendeat. Inde scilicet factum, vt ad ea pene tempora, quamuis compluri um Sectarum receptaculum alioqui Morauia videretur; auita sacra Olomuciensis multitudo minime immutasset. Ceterum iam variorum generum corruptores sese insinuabant, et vltimum distabat discrimen. Porro Guilielmus priuatis, publicisque virtutibus sane et vir erat, et pastor bonus in paucis. Olim dum in Italia doctrinarum causa agtaret, Ordinis nostri homines, atque instituta nouerat simul, et adamauerat. Ergo saeuis vndique fremen tibus bestijs, gregi suo custodes vigil appositurus, cum impetrare ab Nicolao Lanoio tum Prouinciali frequentem coloniam nequiuisset; saltem vt duos sibi Sodalium commodaret, qui per Paschalis ieiunij quadraginta dies Canonicis subsidio essent, expressit. Missi Vienna sunt Ioannes Aschermannus, et Stephanus Ramirius. Cremsirij (frequens ea Episcopis, statio, nec procul Olomucio est oppidum) Guilielmum conuenerunt. Is eorum conspectu vix laetitiae potens, non quasi commodatos, sed tanquam ad fundamenta Collegij donatos accepit, ac pergere Olomucium iussit. Hic laxa domus, cum peramoenis hortis, supellectile, omnique apparatu adeo affluenter, alacriterque a Canonicis attribuitur; vt in hospitibus bene accipiendis inter se ipsi, et cum Pastore certarent. Patres et sua sponte, ac tanta insuper incitati caritate, continuo manus ad opus strenue applicant. Iamque instabat praestitutum a Prouinciali tempus, quo se recipere Viennam iusserat, cum bonam missionem petentibus, Praesul: Nequaquam sic erit, inquit: Vos ego non modo non amittam, sed alios vobis. aduocabo socios. Interim vos accingimini ad ludum aperiendum. Cum tergiuersarentur, et iussum interponerent Prouincialis; rei totius curam praecise, deliberateque iubet sibi permitti, literariamque palaestram, quod Deo gloriosum, Populo salutare foret, alacriter auspicari. Itaque dum nulla valet detrectatio, parendum fuit. Interim solers Episcopus dat Romam ad Pontificem literas, insistitque a Sanctissimo Domino, vt, quandoquidem tanta caritate totum amplecteretur orbem terrarum, Morauiam, quoque respiceret, iuberetque ad se de Societate manipulum destinari. Neque hac sedulitate contentus ab ipso Imperatore Maximiliano super eadem re ad Pontificem eundem literas impetrat: per quas, commemorato fructu, quem praecipue
<pb id='s058' n='58'/>
iam docendo Socij Olomucij ferebant, rogabat, vt opus illud perficiendum curaret. At Lanoij Prouincialis literas, quibus omnino duos illos auocabat, quod Aschermannus in Poloniam erat mittendus, intercipit: proque Socijs nuntium cum literis ad Lanoium remittit, significans rem ita feliciter coeptam; vt sibi, salua Religione, nequaquam fas arbitretur populo suo id adiumenti, quod submissum a Deo sit, temporibus adeo duris subtrahere. In summa patienter expectaret, dum ex Patre Generali, quid fieri placeret afferretur. Instabat necessaria omnino Aschermanni profectio in Poloniam. Quare Lanoius sanctum Episcopi studium demirans potius, quam vllo modo reprehendens, Alexandrum Hellerum Olomucium mittit, cum mandatis ad Aschermannum, vt protinus ad se reuertatur, et Alexander eius loco tantisper subsistat, dum quas dicebat Episcopus, literae ab Vrbe perferantur. Guilielmus Alexandri aduentu laetus, Aschermanno ita potestatem abeundi non facit, vt ijs procurationem Seminarij, quod ordiebatur, adiungat. Nec multo post literae ad Natalem Roma perferuntur, quibus Praepositus Generalis nomine Pontificis admonebat, vt videret, si quomodo optimo Antistiti fieri satis posset. Adijt Olomucium Natalis. Quid ad Collegiorum dotes, quid ad instrumenta requiratur, praesertim post secundum Generalem Conuentum, fidenter exponit praemeditatus, vt rerum singularum probaret causas, paratusque disceptare, et concertare, vti sit, ad tollendas, quae negotiorum in eo genere offerri solent, difficultates. Verum et scuta eo loci, et tela nequicquam fuerunt. Benignus Antistes rem omnem, tanquam de Caelo oblatam capiens, ne vnum quidem contra verbum fecit. Omnia probauit, omnia in beneficio numerauit. Ita victoriam sibi pulcherrimam benignitate patrauit. Collegium susceptum, missi coloni, quibus Rector praesectus Pater Hurtadus Petrius: discentium classes ordnatae quatuor. Res omnis, Deo aspirante, ingenti cum populi profectu, ad Episcopi spem, ac studia cumulate respondit. Atque homines quidem vulgo ad eam diem Societatis morum ignari, dum actiones Patrum obseruant, inter cetera carcere clausis, noxijsque dum ad patibulum deducuntur, et paulo post reuersis ex Hungarico bello aegrotis militibus in genere omni, etiam seruilis officij, ad summae necessitatis leuamen, impensam operam, sic admirati sunt; vt velut prouerbio ferrent: Praeclare Iesuitas et docere, quod faciunt, et facere, quod docent. Id vnum Collegium hoc anno, et in Poloniae Regno Pultouiense colonis inhabitatum: <note>32 Pultoulense Collegium per ficitur.</note> vtrumque Austriae contributum Prouinciae. Kalendis ipsis Ianuarijs huius anni, cum iam Pultouiam Franciscus Sunerius Visitator venisset (is paulo post Bransbergensi, et Pultouiensi Collegio Superintendens, cum Hostouinus in Austriam redijsset, impositus) confectae rite sunt instituti Collegij tabulae. Mense dein Iulio cum Sociorum amplificatus esset numerus, in gymnasio publico, quod erat Collegio contiguum, quinque in Auditorijs literas profiteri coeperunt. Tandem etiam Ioannes Aschermannus Olomucio expeditus venit: qui magna cum Plocensis Episcopi voluptate, frequentiaque nobilium Epistolam ad Romanos aliquoties in <note>33 Pragensis Collegij fructus.</note> hebdomada explicauit. E veteribus Collegijs, cum bene cursum tenerent omnia, nullum Pragensi felicius hoc anno in Germaniae Prouincijs, tenuit. Et cetera disciplina, et quibusdam dramatibus partum nomen Scholis, non modo Catholicos e longinquis regionibus, sed Haereticos quoque mouit, vt liberos suos instituendos mitterent Pragam. Hussitas tamen, aliosque Haereticorum id pungebat, quod pueri catholicum Catechismum vna condiscerent. Quare rogabant Socios, vt liberos suos in disciplinam ita susciperent, vt neque Sacrificijs, neque coelitum inuocationibus cogerent interesse, neque cum eis verba de religione <note>34 Pij Quinti sapiens responium.</note> miscerent. Qua de re cum Romae Polancus Sanctissimum Pontificem Pium Quintum consuluisset; is, vt erat integer, et animo excelso, breue respondit verbum. Nostra, inquit, lingua talis est, idest catholica. Significans ingenue profitendum, vti nos Catholici sumus; item disciplinam, et institutioniem, et consuetudinem nostram catholicam, non politicam solum esse. Hoc responso nuntiato Pragam, editoque palam, quod mirum sit, nullo pacto deterriti sunt Haereticorum animi, vt vel reuocarent filios a Gymnasio Societatis, vel minus de nouo mitterent. Imo,
<pb id='s059' n='59'/>
cum iam de sanctimonia Pontificis secundus increbuisset rumor; eam ingenuitatem, et constantiam adamarunt. Adeo vel ad alienos, inimicosque conciliandos plus constans recti fama pollet, quam mollis indulgentia. Interim et pueris, et per eorum occasionem non raro parentibus salutare id commercij erat. Homo inter ceteros opulentus, ac nobilis, cum ingressus Collegium, quo filium Patribus commendaret, ad religionis dogmata producto paulatim sermone, acerrime pernegaret in Sanctissima Eucharistia Christi Domini verum inesse corpus: neque vllis rationibus dura mens cederet; euenitt, vt interim celebrari cum cantu (forte dies Dominicus erat) sacrum in templo inciperet. Audiendi captus dulcedine templum subit. Hic vero non solum pio, ac iucundo concentu affici, sed etiam curiose circumspectans munditiem templi totius, arae principis ornatum, et sacrarum Missae ceremoniarum maiestatem, incipit admirari. Multo autem magis capiebatur populi, ac puerorum modestia, silentio, pietate. Denique sensim sancto illabente in animum spiritu emollitus, conuersusque in virum alterum, genua posuit, et Christum <note>35 Vis recti exem pli.</note> Dominum, quem ante pernegarat inesse in Sanctissima Hostia, supplex adorau it Adeo verum est, passimque vsus affirmat, validiora ad perdocendum exempla esse, quam verba. Ferdinandi Archiducis, simulme Burgrauij, qui Ferdinando ipsi in Regni Boemici administratione successit, item Archiepiscopi, aliorumque Dynastarum fauori magna ex parte laetus hic Pragensium rerum euentus debebatur. Et cum alij Dynastae certabant, vt ad suas Terras aliquot Patrum accirent, tum Guilielmus Rosenbergius ex antiqua, vt ferunt, Vrsinorum gente omnibus adnitebatur opibus, vt Trebonae, suae ditionis oppido, in Dioecesi Pragensi sito Collegium impetraret. Eo, dum negotium tractatur, subinde aliquot Sociorum profecti praeclaras Trebonensibus peperere commoditates.</p>
<p><note>36 Grauissimi in Belgio tumultus.</note> Miseranda inter haec Belgicarum rerum facies. Foeda quaedam, ac dira tempestas cum diu tumuisset, repente tandem erupit: pagosque, et oppida, et nobilissimas vrbes corripuit, afflixit, obruit. Quod Hugonotti in Gallia, hoc ausi in Belgio abominando nomine Geusij. Cuius nominis, itemque coniurationis originem talem produnt. Manarat in vulgus fama, Quaestiones ad morem Hispaniarum de rebus fidei in Belgium introducendas. Eam famam nouarum rerum cupidi fouent, vbique clamitantes per sacri Tribunalis nomen libertatem, patria instituta, fortunas, capita omnium peti. Concitatis multis, quidam nobilium inter se soedus ineunt ad custodiam libertatis. Tum libellum Margaretae Austriacae, quae pro Rege Philippo suo fratre publicas res administrabat, offerunt: per quem nequaquam iam solum ne inducantur quaestiones nouae, sed vt quaedam Philippi Regis, et Caroli Quinti eius Parentis vel aboleantur, vel mitigentur latae contra Haereticos leges, postulant: aliter sedari non posse concitatam plebem. Ad haec postulata Principi haud parum commotae vir catholicus, et praecipuus Carolus <note>37 Geusiorum origo.</note> Barlamontius, qui forte interfuit, animum facturus: Bono, inquit, securoque, Princeps, animo esto: qui isthaec petunt, scito Geusios esse. Quo vocabulo homines ibi nequam, atque degeneres, et serme ad mendicitatem, quod rem obligurierint, aut aliter foede dissipauerint, redactos significant. Pupugit velut oestro turbulentos ea vox. Protinus inde sibi cognomento facto proclamant, Viuant <note>38 Eorundem habitus.</note> Geusij, et habitum nomini parem assumunt. Cum cinerea tunica, conuenientique mantello procedunt in publicum, lagenula lignea, itemque scutella e zona pendentibus. Hactenus vmbras Cynicorum diceres, cetero habitu Saracenis se similes maluerunt. Nimirum vt animos proderent, non ad philosophandum, sed ad latrocinandum factos. Barba abrasa, vultum efferant Turcicum in morem, in superiore labro crinibus vtrinque relictis, quos ad horrorem barbarico intorquebant ritu. Hanc in eius tempestatis literis Geusiorum reperi originem: quorum tamen latius multo nomen, ac factio, quam figura illa desperatorum, per initia tantum, vt opinor, vsurpata, fusa est: Ijdem fere, atque Hugonotti sunt, nom ne diuersi, Setta Genuini, imbuti homines furore Caluini. Haec ineunte Aprili gesta. Inde clandestini coetus passim in vrbibus, conciones turbulentae
<pb id='s060' n='60'/>
per agros, et prata. Sedenim Antuerpiae, Tornaci, Valencenis, vbi plurimi Haereticorum, seruere seditio: quam non magno negotio comprimi potuisse postea creditum est, si obuiam itum esset in tempore. Ceterum, dum Gubernatrix, tametsi optima, tamen foemina est, et Procerum quidam, praesertim Guilielmus Nassouius princeps Auriacus per simulationem eludunt; et Catholici plerique omnes, velut stupentes haerent, atque ne ad caedes veniatur formidant; multis, ac praeclaris in vrbibus, lateque per pagos, et monasteria peiora caedibus passi sunt. Tornacense Collegium nobis funditus perijt: Antuerpiensis domicilij aegre <note>39 Strages sacrorum Antuerpiae.</note> semen relictum. Antuerpiae decimo tertio Kalendas Septembris, vesperascente die, in templum Beatissimae Dei Genitricis, quod primarium est vrbis, inuadunt amentes mendiculi: indeque initio facto, in cetera porro templa omnia, aedes sacras, et monasteria tota ea nocte, posteroque, ac tertio die saeuiunt: atque insanda, et incredibilia memoratu committunt. Confractae Cruces, dissi pata altaria, laceratae religrosae imagines, libri concerpti, exustique Sanctorum Patrum: aurea, argenteaque vasa comminuta, direptae sacrae vestes, musica organa disiecta: non lychnis, non candelabris, non sedilibus pepercerunt: fontes diruti baptismales, effusum Oleum Sanctum, perque sacrilegum contemptum ad soedidos vsus adhibitum: ipsum (horrendum cogitatu) Diuinissimum Christi Corpus proculcatum, habitumque ludibrio. Ad haec in Monasterijs, cum se mero ingurgitauissent, da pibusque infersissent, Harpyarum poenticarum instar, conspurcarunt Reliquias, vin um, et ceruisiam effuderunt, nullum reliquum fecere furialis amentiae documentum. Iam plane dominari impietas (iustitium lamentabile) intermittuntur catholica Sacrificia, Diuinarum laudum carmina obmutescunt, silent conciones, latitant Sacerdotes, ad aegros, ac moribundos, vel nulla, vel furtim christianae in vrbe deferuntur Sacramenta. Contra ea seditiosissimus inconoclasta Hermanus furiali voce templum Deiparae polluere, saepiusque in die asseclarum sponte furentium penitus percellere impiam manum: nec segnius ceteri impietatis antistites <note>40 Tornaci continuatae strages.</note> luce palam nouarum obire superstitionum ritus. Conuolat talium fama rerum ad Geusios Tornacenses, pudetque vel scelere, vel audacia vinci. Ergo cum vndecimo Kalendas Septembres, sub diei serum, Tornaci cognitum esset, quid Antuerpiae fieret, vix eam noctem cohibiti sunt. Ast vbi primum illuxit, vidisses veluti lymphatos, ac rabie percitos agi huc, atque huc, et discursare per vias, tanquam incertos in quodnam primum templorum sacrilegum furorem effunderent. Tandem in cuncta, prope tempore eodem, parique importunitate, principe duntaxat relicto, impetus factus. Quibus foede direptis, cum profanata, et conspurcata omnia, et cumulis dissipatarum imaginum, et Crucium fragminibus, et librorum sacrorum, totiusque religiosi instrumenti frustis, miserando spectaculo, constrata sola reliquissent; ipsam aedem principem ornatissimam, ac splendidissimam Deiparae sacram aggrediuntur. Placuit enim hic ordo Antuerpianae stragi contrarius. Nil ausi contra adhuc mutire attoniti, ac stupore defixi Catholici, velut insonantem horrifico flagello irati Dei manum intuebantur: tamen vbi ad aedem primam, eamque Reginae Caeli nomine, ac tutela inclytam, tum adeo pulcram, ornatamque tendi viderunt; imperare sibi non potuerunt, quin ad Praefectum adirent militum stationem in foro habentem, ac summisse precarentur, meminisset iurisiurandi, quo in custodiam receperat ciuitatem, et saltem illud Catholicis vnicum solatium conseruaret. At is turbido vultu respondet, dictum sibi sacramentum tecta tuendi ciuitatis, non templa. Ad quam vocem boni illi Ciuium, submissa primum ceruice, recesserunt: dein oculis, manibusque in caelum erectis, cum graui gemitu, pleni lacrymarum rem Diuinae iustitiae permittunt, <note>41 In res sacras impietas.</note> seque abdunt. Ceterum impiorum conscelerata manus in templum ornatissimum facto impetu, non cetera modo diripuit, corrupitque; sed totum molita pauimentum, et parietes multis perfossos locis ferutata est: vt, quos latere crediderat, thesauros crueret, Nihil iam memorem dierum, qui proxime consequuti sunt faciem. Quam afflicti Catholici, quibus non Sacerdotes, non templa, non Sacramenta, non Cruces, aliaque monumenta fanctitatis, vestigia demum
<pb id='s061' n='61'/>
nulla pietatis publicae reliqua erant. Imago solum Tartari mentibus obuersabatur, et oculis. Partim muti, atque vix sui compotes tenebris se abdiderant: partim leuantes cum oculis ad caelum manus, toto vultu, sinuque vberi consperso fletu, Diuinam im plorabant ad vindictam manum: partim sortem, aetatem que damnabant suam, quod ad haec spectanda vel geniti, vel reseruati essent. Nostri Patres, Numine scilicet (ne omnia quasi Sodoma, et Gomorra fierent) relinquente suis semen, minora multo pertulere, quam vel parati ipsi essent, vel Haeretici <note>42 Status Colle gij Tornacenfis.</note> auderent. Tornaci sat florens Collegium erat: quatuor et triginta Sodales, quorum multi Nouitij: tum Conuictores ad octoginta. Multum Sacramentis, multum conatanti praeconio verbi Diuini in vrbe, proximisque pagis proficiebatur. Quae cum intoleranda putarent Haeretici, ea disturbare modis omnibus conabantur. Qui ab extremo Iunio, cum haud procul vrbis moenibus furiales declamationes, <note>43 Vexatur ab Haereticis.</note> concurrente vi maxima populi, inchoassent, quo factio nefaria validior in dies fiebat, eo famulos Dei acerbius diuexabant. Euangelizan tibus circum pagos, non probra modo, et conuicia ingerebant; sed et cateruatim singulis circum extrema omnia minitabantur. In vrbem cum se ab insana concione referrent, proxima Collegio loca insidebant, et sclopetorum frequenti explosione, insestisque vocibus in sultabant, vt adolescentes ab scholis auerterent, et Collegas in fugam com pellerent. Nocte vero intempesta, globi furentium ita pro foribus tumultuose bacchabantur; vt irruptionem Patres, seque in horas mactandos expectarent, aliquot designatis, qui peruigiles, cum preces ad Deum facerent, tum, si vis ingrueret, quiescentes in tempore ad mortem fortiter obeun dam excitarent. Alterum iam annum Pater Iacobus Dogius in principe templo haud monitor magis im pendentium malorum, quam vates, patrocinium veritatis neruose agebat, et fortiter. Hoc vt nudarent praesidio plebem, digno Geusijs astu, submittunt de suo grege impudentem puerum, qui multitudini immistus vesicas inter se duas bene inflatas pulsans signum daret: quo sonitu, cum ex com posito ipsi, velut exciti classico, tumultum, terrorem que fecissent, et Catholici, quos adeo tur bulen to rerum in statu tym panorum ille similis fragor consternarat, aduer sarios rati ramatos irrum pere, momento diffugissent, et concinato rem tum eluserunt; nec postea quieuerunt, donec Magistratus, et Canonici Patres rogarunt, vt, vitandae seditionis cause, suggestu Dogius abstineret. Haud vno id loco obtinuere, vt inten danda seditione per Magistratus ipsos tran quillitatis cupidine paulo acriores Euangelistas deijcerent: tanquam lupi (de quibus est in fabula) pacem ouibus pollicentes, vbi canes remouissent. Iam vero apparere in publico liberum non erat: ita contumelijs, et scommatibus, tum ad ludibrium, exprobran damque formidinem vesicarum pulsatarum strepitu, ad haec admotis ad tempora sclopetis, passim ab nequissimis scurris diuexabantur. Maximilianus Capella Rector talia cum videret, in diesque vires coniuratorum, <note>44 Diuina erga Patres prouidentia.</note> et audaciam roborari; indictis ad Deum precibus, Patrum sententiam exquisiuit, quid consilij capiendum censerent. Quibus cum visum esset cladem haud dubie aliquam imminere, ac proinde Conuictores mature cum rebus suis remittendos domum, itemque Socios, qui nihil commodare in praesens possent, aliquo summouendos; tam id opportune consilium cecidit; vt vno, alteroue die ante direptionem dimissi vtrique sint. Plerique Sociorum Louanium, et inde Tyrones Coloniam missi: aliquot propinquum in Oppidum ad tertium ab vrbe lapidem, cui nomen Antoniae, cum praecipua sacrae supeliectilis parte: alij alio secessere: duo etiam ad amicum in vrbe ipsa, quo concionem in proximam Domini feriam tranquillius compararent. Bibliotheca in Arcem deportata: sed cum arcis Praefectus luce palam, apertoque in plaustro, ne malignum vulgus thesaurum esse suspicaretur, deferri iussisset, aegre peruecta est: adeo procaciter ingens perditorum caterua plaustro circundata obturbabat, insuper clamitans, veneficiorum illud Iesuiticorum instrumentum esse, per quod mortale plurimos in fatuassent. Interim ad Collegium subinde nebolunum alij super alios volitabant coetus, et partim in conditis, ineptisque cantiunculis, partim proterue precantes, vt quoniam sibi manu victum quaerere ipsi nequirent, et fame perirent, aliquid praeberetur; quicquid erat
<pb id='s062' n='62'/>
libitum Geusio mendicatu extorquebant. Noctem proximam, cum iam ex Antuer piensis fama cladis appareret Tornacensium Geusiorum in tolerantiam ita furiatam, vt eruptura iam iam esset; cuncta Ciuitas, dispositis ad domorum senestras luminibus, peruigilem egit. Sacerdotes in Collegio quatuor reliqui erant. <note>45 Tornacensium Patrum constantia.</note> Hi, habito inter se consilio, haec decernunt. Primum iam ad Sacramentis publice administrandis, ne manifestis porcorum iniurijs margaritae obijcerentur, abstinendum videri: nec concionibus iam locum relictum esse: non tamen veritatis causam deferendam, sed precandam cuique a Deo constantiam, atque fiduciam, per quam in vicis, et compitis, ad in firmiorum solamen, ac robur, religionem catholicam profiterentur. His decretis, et ipsi luminibus circum tecta propositis, noctem suspensam prope omnem in precibus ducunt. Sub auroram, Sacrificio peracto, cum se quisque cum sacrosancta Christi victima Deo victimam dedicasset, integrant preces, et Coelitum opem per litaniarum carmen, exposcere nixi genibus insistunt, eo impensius, quod iam discurrentium strepitus, et latrocinantium infesti clamores accidebant ad aures, cum agmen bacchantium inuadit ferme quadringentorum. Mallei in manibus, dolabraeque, et secures, praeter sclopetos, et cetera arma. Dei seruos in medio comprehensos minaciter ac torue despectare, onerare probris: simulatores, animarum in tersectores, ido lolatriae satores, praecipuos Euangelij euersores, per contumeliam sane gloriosam, ingeminare. Mille haud satis fore neces ad luenda, quae auctoribus ipsis innocui pertulissent Euangelici: aggerunt eptulanter pro se quisque pro libidine, ac surore contumelias, minasque. Famuli Dei et modeste contumelias serre, et fidenter negare se fraude, aut falsa religione vti: sed auitam tenere, ac veram: et quam ipsi teneant, hanc docere: proque ea paratos in quamuis carnificinam. Quin etiam impio insultanti, obiectantique: Si vestra Religio vera est, quid ita vos Deus ab nostra vi non defendit? audacter responderunt: Prodit stultitiam tuae mentis os tuum: Nunquid Euangelium, num id, quod Christus Dominus, quodque Apostoli docuere, ideo minus verum est quod ille, et hi ab impijs tam dira perpessi sunt? Tandem cum ita, vt deprehensi erant, beati Consessores nixi perstarent geni bus mortem opperientes; iubent eos contem pti praedones assurgere: non enim se perinde, vt illos sanguinarios esse. Illi nihil prope de se soliciti (profite bantur enim peiora se ob suas noxas commeritos) inde intimis sensibus exeruciabantur, ante suos oculos sanctissimas res immanibus sacrilegijs pollui: Christum Dominum vitae, ac salutis nostrae auctorem, et eius regiae beatos Proceres ab ne quissimis homuncionibus violari: domum Dei spurcius, quam speluncam latronum foedari. <note>46 Tornacense Collegium dis. sipatur.</note> Haec acerbiora morte spectacula erant. Iconoclastae vbi satis debacchati sunt inter sacra; ad ex haurien dam domum, et voranda, si quae inuenirent, vertuntur, et Sacerdotes foras emittunt. Qui ad vrbis portas grauiter verbis vexati (nam manu neminem vn quam Deus violari permisit) Antonias concesserunt. Nec multo post tribus quoque laicis, qui velut ad custodiam domus remanserant, ac duobus Sacerdotibus, qui ad amicum secesserant, cum nec his tem plum vllum ad conciones, nec illis, quod custodirent, quicquam esset reliquum, ex hostili iam sede <note>47 Et Antuerpiense domicilium.</note> digressis, totum Collegium Tornacense dissipatum est. Antuerpiae in miseranda illa clade sex aderant de Societate Franciscus Costerus Proprouincialis, et Robertus Caissonius exiguo corpore concionator in gens, et Rogerius Bolbetus Anglus Sacerdotes, tum pari numero Fratres. Costerum, vbi iam quae consequuta sunt, in stare Canonici mala senserant, aduocarant in vrbem, vt auctoritate, vique dicendi ad popul um continen dum auxilio esset. Et ille institutis ad Diuae Vvalpurgis (quod frequentes circa Haeretici in colebant) concionibus, et in primario templo catechesibus, magno sane fuerat leuamento: sero tamen ad hibebatur remedium, factioque im pietatis haud concionatorum duntaxat vocibus grassabatur. Ergo simul stragem funestam vidit; reputans, si talia Antuerpiae fierent, idem alijs metuendum in vrbibus; Sociorum cogniturus statum, neue tali tempore suae curae concreditos solatio, et consilio fraudaret; maturauit Louanium proficisci, Claissonio subsistere cupienti potestate vna cum comite manendi facta. Forti,
<pb id='s063' n='63'/>
<note>48 Claissonius Antuerpiae occultus subsistit</note> atque excelso animo Claissonius, quae Edmundus Augerius (vt ips emet scribit) in gemino casu Viennae pertulerat, memoria repetens, ad omne se offerebat discrimen. Quindecim circiter diebus, dum maxime ferueret tumultus, mutatis vestibus, ementitaque barba, adeo scite suam im mutans figuram, vt et notissimos falleret; nunquam destitit dies, noctesque consolari, et confirmare Catholicos: singulis diebus in priuata aede, admissis tantum magno delectu certis hominibus, sacrum fecit, et tempori accommodatam ad hortationem habuit. Inter quae, Deo dante cum tentatione prouentum, in maximis laboribus, et aerumnis, valetudine alioqui homo perimbecilla, non constanti solum pectore, sed validis quoque viribus, sanoque praeter morem corpore vsus est. Nec ita post multo discussis aliquantum tetris tenebris, ac luce suboriri coepta, praeconium diuini verbi palam bis in hebdomada, et sacra quaque luce repetijt. Hospitio vsus est apud Doctorem Aialam Medicum, quod tutus non esset in domicilio ante conducto natione Hispanica ad impensam benigne suppeditante. At qui Tornaco excesserant, vt <note>49 Res gestae ab dispersis Socijs.</note> qui non segni fuga, sed redintegraturi pugnam abierant, in varia oppida, tanquam in praesidia distributi, praeclare catholicam rem tutati sunt. Ioannes Mortagna, qui iam inde ab anno quinqua gesimo septimo Tornaci egerat, et Ioannes Gapanus substitere Antoniano in Oppido, vt inde tum ad pagos excurrerent, tum ciues consolarentur, qui ad eos haud exiguo numero Sacramentorum causa Tornaco exibant. Inde Mortagna ad Monachos Aquicintenses accersitus est. Maximilianus Rector Duacum aduocatus, vna cum socio Florentio Bouchorstio, verba facere ad concionem vt erque, docere catechismum, et literas exorsi. Henricus Somalius, item cum socio, oppidum Huum in sancta fide conseruauit. Nec illud mediocre pretium operae fuit: quod cum in Cruciferorum Monasterio versaretur, tam se Religiosi illi non benignos modo, sed et dociles praebuere; vt per Sancti Ignatij exercita tiones exculti, ipse totius Ordinis Generalis Praepositus, et Monachorum ceterorum plerique, multa ad seueritatem disciplinae veterem reuocauerint: et Generalis paulatim cum reliquos Monachos, tum Virginum eiusdem disciplinae Coenobium; per exercitationes easdem, aggressus sit repolire. Arnoldus Honzius Tongris populum valde deprauatum exeoluit. Per vicinos circa Leodium pagos Christianus Dalmensis excurrit, Heruiaeque concionatus, in signe rei catholicae propugnaculum fuit. Porro Insulis Iacobus Dogius ad concionem frequen tissimam verba faciebat. Neque alij interim per segnitiem, ac formidinem cessabant. Costerus, quae domesticae res poscebant Louanij curatis, ab Leodiensi Episcopo Hasseletum euocatus, explicando catechismo, et confirmando grauibus disputationibus populo, salutarem nauauit operam, vna cum Patre Godefrido Lunensi, quem post quartum mensem, Leodium ipse discedens, Hasseleti reliquit. Cameraci quoque eius Collegij sodales in arcenda ab populo amentia strenue dimicarunt: quorum assidue terni, quaternique per circumiectos populos pagatim conciona bundi vagabantur. Dionatense maxime omnium floruit <note>50 Louanium aegregie ab im pijs defensum</note> Collegium, et Oppidum in tantis tumultibus mira tranquillitate vsum. Louanium ab im piorum furore egregie Ciues tutati sunt, habitis assidue excubijs, distributisque in singula capita: in quibus ad quatuor studiosorum millia dedere vltro nomen. Neque curae, aut laboris bellici expertes, siue commune periculum, siue mos patriae, seu denique talis causa Religiosos viros siuit esse. Itaque e Collegio quoque nostro suam vicem, vigiliarum causa, alligati gladio, oneratique hasta prodibant Patres ad moenia. Nec tacuerim, quam postea Bellarminus, qui per id tempus Louanium venit, Academiae laudem attribuebat. Constanter asseuerabat salutem Oppidi totam ipsi acceptam Academiae referendam. Quippe mira consensione, et alacritate Doctores Ducum, Auditores Militum personam, animos, facta assumpsisse, ac gessisse. Ita Haereticos et intestinos compressos, et circum frementes absterritos. Vnde intelligi prudentes volunt, si idem ad hibitum alibi curae foret, praeci pueque si prohibendis coetibus, qui per vrbes clanculum, in agris, ac pratis palam fiebant, vigilatum principio foret; tantum flagitium haud aegre potuisse tota prouincia prohiberi: sed dum scintillae contemnuntur, pacique
<pb id='s064' n='64'/>
non recte consulitur; pacem funditus amissam, religionem proditam, idque inflam matum incendium, cums hodieque vastae fumant reliquiae. Sed nimirum pronum est post euenta vaticinari, et quae damnauit ex tus consilia reprehen dere. Per Prouincias Belgicas tam late debacchantibus im pijs, Coloniae quoque Agrippinae vehementer est trepidatum, didito rumore illuc demum venturam tem pestatem. Sed Magistratuum, ac Senatus ex perrecta cura aditum facinorosis vndique <note>51 Henricus Dionysius Traiecti religionem su stinet.</note> obsepsit. Henricus Di ouysius ab Dilinga valetu dinis causa reuocatus. Deo patrocinante, vnus prope omnium, Traiecti ad Mosam religionem orthodoxam sustinuit. Cum enim Leodiensis Episcopus sua Traiecti conuenticula Haereticos agere cognouisset; ab Colonien sibus Patribus, quod eorum conatibus opponeret, auxilio im plorato, Henricum im petrauit. Is ita impigre, fortiterque, et apposite tum in priuatis congressibus, tum in publicis conuentibus depugnauit; vt conseruatae palmam Ciuitatis ad eum omnes consensu detulerint. Declama bant Haeretici palam in foro: verum auditorium ad se totum Henricus auerterat. Ex edito loco, vnde Sanctae Reliquiae ostendi consueuerant, tubam Euangelicae veritatis in fla bat, vt ad circumfusam vn dique innumeram multitudinem, quae Templum, <note>52 Francosordiae ludus apertus.</note> et Coemeterium fenestras, plateasque compleuerat, salutaris vox aspiraret. Francosordiae Pater Paulus Saurius, et Antonius Hagensis a Canonicis Sancti Bartholomaei acciti, ludumque aperire iussi, non nullum posuere restituen dorum sacrorum sun damentum. Collegerunt aliquantum discentium numerum non ab Catholicis modo, sed etiam ab Haereticis prognatorum. Facilitas mira integris, et in nocentibus puerorum animis inerat ad audienda catholico ritu sacra, et verae formam pietatis excipiendam. Inde fremere, ac vociferari Satanici administri: et fuit qui publice in eos, qui liberos Iesuitis, in disciplinam traderent, anathema dirum in torserit. Sed vt erant inanes minae, ita in irritum ceciderunt. Nemo vnus <note>53 Quales Haereticorum plebi desuribantur lesuitae.</note> ea gratia filios ab catholica institutione amouit. Ceterum in cauto, creduloque vulgo vanissimi fabulatores ita, describebant Iesuitas; vt eos non homines, sed monstra hominum, et portenta iudicarent: neque oculos auderent in occursantium vultus intendere. Fuitque inter ceteros, nequaquam infimae sortis, qui eiu smodi ludibrio illusus vehementer institit ab Ioanne Latomo Sancti Bartholomaei Decano, apud quem agebant duo illi de Societate, sibi vt per ocium vellet ostendere vnum Iesuitarum: quo plane cognosceret, quid nam id animalium esset. Decanus ambos, quantum vellet, contemplandos praebiturum respondet, atque hominem inuitat. Iniere simul omnes conuiuium. Haereticus primo tacitis lustrare oculis totos, dein motus, ac verba singula obseruare: postremo sen sim comitate hospitum, modestiaque comperta, admiratus errorem suum, pronun tiauit id sibi specimen placere. Si modo illi, cum quibus accubuerat, re vera Iesuitae essent; sententia sua nihil obstare, quo minus Francofordiae esse permitterentur. Illud vero mirabatur maxime Decanum, ac Iesuitas eiusdem fidei, ac religionis esse: vt, qui Iesuitas abominandam quandam sequi Sectam (vti acceperat a Ministris) pro minime dubio haberet. Ita miserae plebi illuditur.</p>
<p><note>54 Hugonottorum erudelitas Apamijs.</note> Nihilo inter haec quietius Hugonotti egerunt in Gallia, quam in Belgio Geusij: sed Catholicorum diligentia Magistratuum, cum alibi eorum anteuertisset conatus; ad Pyrenae orum radices in Aquitaniae finibus tempestas, aestate ineunte, exonerata est. Apamijs occupatis, super expromptam in diuinas res sacrilegam rabiem, multosque piorum mortalium trucidatos, etiam in mortuos, atque, in non dum natos detestanda barbaries desaeuijt. E sepulchris quiescentium in Domino Catholicorum eruisse, et concremasse corpora traditum est memoriae. Foeminis, quae paruulos lacte enutrirent filios, abscidisse mammas, vt lento dolore matres, filios dira fame conficerent. At praegnantibus, vtero exsecto, acerbos extraxisse foetus, vt misellis animulis, per diabolicam immanitatem baptismo fraudatis, sempiternam gloriam, tenellisque corpusculis etiam sepulchra maternorum cadauerum inuiderent. Apamijs haec patrata: quies alibi inuitis fuit. Rebus Societatis non modica Parisijs accessio, maxima vero Tolosae facta. Hic totam ciuitatem, summos aeque, et infimos, ad se concionibus vertit Augerius Prouincialis.
<pb id='s065' n='65'/>
<note>55 Augerij res Tolsae gestase.</note> Quamuls minus opportuno frequentiae loco diceret; tamen in verno ieiunio ad eum nobilissimi quique confluebant, ac promiscuae multitudinis plus diebus singulis, quam sena millia, nec minus mille iuuenum Academicorum. Multi in his Haeretici, quorum plerique praesertim adolescentes, fidei se orthodoxae reddiderunt. Et quoniam bonae sementi felix adeo incrementum dabat e caelo Deus; easdem ad mediam vsque aestatem, Senatu, et bonis optantibus, ter in hebdomada continuauit disputationes, in teriecta binis quoque diebus post meridiem explicatione catechismi, haud minore auditorum conuentu. Hic vero, postquam doctrinae sincerae proposuerat ipse, et ex planarat, confirmaratque summam; puerorum aliquot in conspectu statuebat, qui dialogorum in morem de capitibus ijsdem interrogarent vicissim, ac responderent. Quae res tum primum vsurpata Tolosae est: excitatique Pastores, idem vt in suis quique paroecijs factitarent. Haec maxime studia dum feruent, Apamijs occupatis, eaque, quae modo dicta est, strage edita, fama erat Tolosam quoque perduelles attentaturos: sed ita excubabat Augerius, ita Magistratus, nobilitas, populus vniuersus, classici diuini cantu succensi ad patriorum tutelam rituum erexerant animos: tumque intendere curam, vt aditum, <note>56 Tolosatum caritas in Augerium.</note> qua aspiraret, nullum impius furor inuenerit. Hinc aduersus Edmundum studia ciuium ex omni ordine nullum habere modum. Academici, coacto super ea re concilio, communi illum consensu in suum cooptant numerum: duosque de Regentibus primarijs (ita professores doctrinarum vocant) deligunt, qui solemnia Doctorum insignia ad hominem nil tale cogitantem afferrent. Hi cum Doctorum, grauiumque personarum splendido comitatu profecti; secundum verba alia singularis humanitatis, et obseruantiae: Haec, inquiunt, in potestate nostrae Academiae fuit iudicij de te sui documenta edere: quae rogamus, volens, ac bonus accipias. Et quanquam te non latet neque vulgari haec passim, satisque nosti, quod huius Academiae non in iure modo ciuili sed in Pontificio etiam, atque in Theologia nomen sit; tamen sic habeto, non tua magis, quam nostra causa haec ad te deferri: quod ingens, te adiuncto, additum Academiae Tolosanae decus existimamus. Edmundus ad eam rem nec opinatam non nihil commotus, raptim ad Deum erecta mente, vbi se collegit, paucis officiose redditis, adiectoque Praepositi Generalis iniussu nulla licere honoris insignia in Societate ad mitti, ne inter viros humilitatis professores aperiretur ambitioni aditus; vehementer eos, et vniuersos Academicos rogauit, vt tam promptam voluntatem ab se in totam Societatem, in qua postremus ipseesset, transferrent. Quae ea ingenuitate, sensuque animi tam vero, ac vehementi protulit; vt nec vltra eius modestiam contristare perrexerint: ac beneficij remissionem; vniuersa Academia pro beneficio duxerit. Nihilo in eum minora erant Canonicorum studia, enixeque certabant, vt in annum proximum <note>57 Eorundem benignitas in Collegium.</note> Ecclesiastem principi templo im petrarent. At Senatus, ac Ciuitas omnis rebus ipsis testata est beneuolentiam. Angusto tum, in commodoque domicilio Tolosae Patres vt ebantur. Collata ergo pecunia sane grandi, Senatus, ac reliqui Ciuium domum illius perutilem, et magnificam, tota, vt aiebant, Gallia celebrem, a Bernoio (cuius nomen retinebat) pecunioso homine ante annos quadraginta extructam coemerunt: nec quicquam se optare dixerunt aliud, quam vt frequens Tolosae habitaret Edmundus. Fremere inter haec Haeretici, atque iactare a Patribus Capitolinis (qui Magistratus est eius vrbis) dilapidari communia bona: suaque, se inuitis, ad alienos auerti. Haec, aliaque strepentes cum haud quicquam Tolosae proficerent; apud Regem in stant, ne in eam rem consentiat. Haec fuit causa cur Augerius Parisios vsque se ferret, Haereticorum vt apud Regem conatibus obstaret. Ad haec Tolosates. Oratoribus, quos mittebant in Regiam, impense Collegij negotium commendarunt. Iam Societatis Parisiense Collegium eo celebritatis venerat; vt Academia, quam intenderat litem, vltro consenescere pateretur: eo magis, quod iam Theologorum ordo, cum recu sasset quibusdam contra Societatem literis sub seribere; aperte significarat, tandem se in eam venisse sententiam, vt expedire censeret Reipublicae Iesuitas et esse, et docere Parisijs. Non tamen desistebant aduersarij, dum ab aperta oppugnatione cessant, quasi furtim cuniculos
<pb id='s066' n='66'/>
<note>58 Comestabilis. et Anuillanus Societatem defendunt.</note> agere, falsis eriminibus apud Principes viros serendis. Anna Momorantius Comestabilis, seu magnus Equitum Magister, et eius filius secundo loco genitus Princeps Anuillanus sub Ferias Paschales Lutetiam cum venissent, continuo ad Comestabilem Gallaudius Academiae Rector accessit, opem rogans ad Iesuitas exterminandos, quos longa oratione conabatur Academiae pestem ostendere. Deinde cum Praetor quaestionum inter Sicarios (causas criminales vocant) cognito e quibusdam gymnasijs prodire noctu, et turbulenter per vrbem vagari iuuenes; Rectorem ea de re admoneret; Rector, ac Petrus Ramus haud cunctanter responderunt, fontem mali Iesuitas esse. Quippe cum ad eos, licentiae causa, plurimi aocurrerent, neminem Regentium posse continere in officio suos. Quicquid enim feueritatis adh beretur, statim se migraturos ad Iesuitas interminari. Verum hae quoque criminationes, patrocinante Prouidentia, ad illustrandam magis in nocentium in dustriam, quam ad obscurandam famam valuerunt. Namque Anuillanus, qui forte praesens in tererat, post egregie Societatem apud parentem desenfam, et Quaesitor ipse obtrectatores graui oratione increpitos silere iusserunt, nec criminari, sed imitari Iesuitarum institutionem. Et Comestabilis, cum ad eum Patres, Anuillani monitu, purgaturi calumnias adiuissent, in hunc eos modum affatus est: Nequaquam me fugit quam multa Societas: vestra in Gallia <note>59 Verba Come stabilis ad Socios Parisienses.</note> perpefsa sit, postquam praesertim dissidium in religione publice factum est. Ceterum vos ae quiore haec animo ferre debetis, quod sunt vobis cum optimis quibusque communia. Ac recordamini qui cumque in Ecclesia Dei magnum aliquid moliti sunt magnas etiam vti vos, difficultates expertos esse. Quod fi qua simplicitate, quaque pietate coepistis Ecclesiae Dei prodesse, reique publicae pergatis; nihil est, quod vobis magnopere timendum sit: istis en in praesidijs tuti eritis. Quod attinet ad me, operam meam nullo vn quam loco desiderabitis. <note>60 Perpintanicla ritas Parinjs.</note> Accessit idem sub tempus ad Societatis res Lutetiae decoranda christia na Perpiniani mens ore poteus Tulliano. Huc denique, tanquam in campo digno se, maiore manum momento collaturus Lugduno misus, et orationes, quae editae extant, de retinenda veteri religione exorsus, magnum Catholicis nomen peperit. Auditus est cum primum dixit, haud sine Hugo nottorum insigni dolore: qui cum ex composito obturbaturi in auditorio stetissont; vbi suam sectam impietatis disciplinam appellari au diuerunt, in furias acti, primum sibilis, deinde etiam grauiore in iuria perturbare dicentem conati sunt. Sed superante eorum petulantiam tum modestia, et eloquentia christiani oratoris, tum Catholicorum iusta ira, qui districtos in terposuerunt gladios, nil deinde atten tare ausi. Sedenim dum maxime floret Perpiniani nomen, perque eius claritatem quantum Maldonato doctore theologia, tantum latinae literae Clarom ontani Collegij celebrantur; magna sane iactura, laeuque tempore (quantum humana vident consilia) <note>61 Eiusdem noerba mors, atas, virtus.</note> canora illa tuba infracta est. Quinto Kalen das Nouembris obijt vir religiofissimus, nec sui modo temporis eloquen tissimus, verum etiam quo ad Tullianam facultatem haud facite quisquam vlla propius aetate accesserit. Quod si diutius vi ta suppeditasset, tum proesertim, cum iam vna cum aetate viri ma turescebat oratio, nec vm bratiles, sed veras, adeoque illustres, et graues tractabat caufas; enimnero ex pressam posteris christiani oratoris sormam reliquisset, haud multum ab perfecta distantem. In ceteris summi oratoris dotibus actio Perpiniano fuit excellens. Species erat decora, et tanquam flori iuuentae senilem inspergere maiestatem natura festinasset, barba, et capilhas, prae eanus. Annugn sextum, et trige simum agebat aetatis cum raptus est, modica femper vsus valetudine. In Societatem anno voluentis seculi primo et quinqua gesimo Septembri memse de derat momen. Multos annos in Lusitania Latinas, et Graecas literas docuit: aliquot dein Romae. Idque aiebat sibi Dei concessum munere, vt perin de libenter, atque accurate paucos doceret, ac multos: nec tam auditorum spectaret numerum, quam quid ipsa res ab se, et muneris sui persectio postularet. Quod quidem prae clarum est: sed diuina iuuante gratia religiosis vsitatum Magistris. Nam, quem admodum lucri mortalis, aut gloriae causa docentes, est cur de auditorum infrequentia
<pb id='s067' n='67'/>
<note>62 Magistrorum Religiosorum quae propria virtus.</note> doleant: quod ea re fit, vt minus id assequantur, quod destinarunt; ita doctoribus sacris, quibus destinatum illud est vnum, vt se totos ad. Dei voluntatem, ex Moderatorum inter pretatione, conforment; cum id in exigua, ac numerosa classe iuxta consequantur; causa vtrobique par est, cur in dustriae vires intendant: atque adeo, sicut nobilis auditorij, numerosique laboribus non vincuntur; ita nec exigua, et ignobilis schola fastidio est. Perpiniano tamen iucun dum fuit in propugnatione fidei, tanquam in acie occumbere, qui profitebatur, si vel vnum a lapsu sustinuisset; luculentum se profectionis in Galliam suae pretium habiturum. Sub ipsum excessum, cum lectulo circum fusi omnes domestici adessent, precatus primo a Moderatoribus, dein a cetera corona veniam, si quem prudens, im prudensue offendisset, eosdem modo ad hortans ad perfecte Deo seruiendum, modo suauissime Deum, et Christum Dominum alloquens; vberem omnibus fletum exeiuit, miserantibus inter cetera tantam virtutem, atque indolem pulcherrimo in flore decerpi. Sed manus Dei non errat. Nec minus commiserati sunt Catholici Parisienses pariter demortui, et superstitum Sociorum quasi orbatorum vicem. Ad haec et multis per vrbem sparsis graece, latineque carminibus, Oratoris memoria decorata est. At Haeretici nec dissimu lauerunt ex publico moerore laetitiam cumque ferre non possent, tam celebrem defensori catholico superesse famam quam non nisi ex ipsorum refutatione collegisset; contrarios laudationibus bonorum euulgarunt libellos. Perculsis acerbo casu Parisiensibus, in tempore ad fuit ab Tolosa Augerius. Is, dum Collegio Tolosano em ptarum a ciuitate aedium negotium apud Regem transacturus al quot dies Parisijs egit, volente Episcopo, dicere <note>63 Augerij celebritas Parisijs.</note> ad concionem instituit. In clytum iam pridem erat maxima illa in vrbe Augerij nomen. Quare ad eum audiendum, quanta vnquam ad paucissimos, confluebat ingentibus studijs multitudo: cumque eum certatim variorum ad se templorum Rectores accerserent, multa peruagatus, populi totius Parisiensis studia commouit. In Custodijs quoque, in Nosocomijs, ipsa demum in Regia dicere iussus <note>64 Princrpum studia in Tolo sanum Collegium</note> est. In Tolosana causa multum habuit dimicationum: sed prospere consecta est, insigni Regis, Reginaeque Matris fauore. Cardinalis autem Borbonius ita sauit; vt Haereticorum quendam in Senatu ipso, coram Rege, ac parente, grauissimis castigarit verbis: adijciens inde constare Iesuitarum causae aequitatem, quod eam Haeretici im pugnarent. Gesta igitur e sententia re Parisijs, auctoque totius Societatis nomine, Edmundus, exeunte anno, Tolosam abscessit in summo templo, ex Canonicorum voto, per sacrum ver oraturus.</p>
<p>In Hispania Toleti, pro Collegio, quod in choatum erat, domus Prosessorum <note>65 Toletanae domus praeclarum exordium.</note> instituta hoc anno. Placuerat Generali Conuentui in vna quaque Prouincia vnam institui. Toletum que iam diu Franciscus destinarat sedem Professis. Ineunte Iunio factum initium Ioanne Valderauano praeposito. Adfuit rebus ordinandis Consaluus Prouin cialis: eodemque complures euocauit Sacerdotes, qui de more Societatis tertiam, post consum mata doctrinarum studia, conficerent probationis annum. Professorum initio adfuere Simon Rodericius vnus e decem, Franciscus Strada, qui Prouinciam Aragoniam, Emmanuel Lopius, qui Complutense Collegium, Paulus Hernandius, qui Murcianum rexerant, Antonius Corduba, <note>66 Ratio disciplinae in ea domo degentium Sociorum.</note> alijque rebus gestis, acvirtute viri praestantes. Principium factum est ita, tanquam non Vetera norum, sed Tyronum formaretur domus. Distributis in horas singulas cuiufque diei religio sis exercita tionibus, gaudebant viri grauissimi se, polt longa Magisteria, rursus quasi rudes informari, manuque duci: alternis diebus ex hortationes de perfectae virtutis studijs atque collationes habebant. Die Iunae Prouin cialis de constitutionibus Societatis loquebatur: die Mercurij Antonius Corduba de Confessariorum officio: die Veneris Emmanuel Lopius de ratione spiritum exercendi ex Sancti Ignatij libello. Ita se ad suam, et alienam vtilitatem excitabant vicissim, et excolebant. Intermedijs diebus item conueniebatur in vnum: quodem quisque super pridiano sermone cuperet audire, liberum erat percunctari, distributis, vt vnicuique commodius fieret satis, in quatuor partes Patribus, Fratribusque: quarum partium tribus tres prae erant ij, quibus disserendi
<pb id='s068' n='68'/>
<note>67 Eorundem ardor perfectae virtutis.</note> datum negotium diximus: quartae ipsemet Praepositus Valderauanus. Insignis erat ad orandum seu mente, seu voce: ad conscientiae labes cum vniuersas inqui rendas, tum praecipuam quampiam nominatim obseruandam, delendamque: ad omnes explendas domesticae disciplinae partes conatus, et cura. Et, quia priores auctoritate, ac loco, ijdem et virtute praeibant; blandum ceteris erat sequi per semitam decoris tritam, mollitamque vestigijs. Tantum in vnoquoque ad abijciendum se, et cupiditates edomandas emicabat ardoris; vt, cum incitatissime omnes currerent; singulos tamen sui puderet, tanquam nouissimi irent, praecurrentesque longo nimis interuallo Socios in tuerentur. Collocutiones de Deo, rebusque diuinis, deque rationibus, per quas profici, tractarique religiosa munia quam absolutissime queant, vt inter, tyrones fit cum primitiae spiritus calent, assiduae potius, quam frequentes. Illud maxime in sacris commenta tionibus agitabant, eo peculiarem conscientiae obseruationem intendebant, id denique et in consuetis inter se a mensa congressibus pertractabant; quemadmodum magis, ac magis cum Deo, cumque moderatoribus, itemque cum fratribus caritate, obsequio, beneuolentia iungerentur: quem ad modum suas quisque appetitiones infringerent, propriam que exuti sententiam, et induti Antistitis, im perata quae cumque fortiter, et libenter exhaurirent. Inter haec deriuabat ad proximos cura. Am plius duodecim per Paroecias alij alias, per Nosocomia, perque Custodias verba faciebant. Quo Euangelij sonitu, et cetera Euangelistarum sedulitate, magnopere aucta Sacramentorum frequentia. Toletani commoti, nunc demum incipere sibi oboriri lucem aiebant, et palam fieri quid Societas esset, fortunatam appellantes vrbem suam, cui contigisset Professorum habere domum. Itaque de maiore, et <note>68 Toletanorum erga Patres be nignitas.</note> aptiore situ, deque templo aedificando permulti agebant: vtque feruebat in Patribus pietas; ita in populo (quod vbique fit) ad conferendam stipem exuberabat benignitas. His orta natalibus Prosessorum Toletana domus. Quae instituta, quanquam perpetuari neque nauanda proximis opera, neque domorum aliarum communis disciplina permisit; in telligimus tamen, Deo benigne hanc suam familiam respiciente, ita fere sanctum feruorem viguisse, vt froenanda potius, quam <note>69 Turbarum aliquid in Hispania.</note> stimulanda fuerint studia Sociorum. At sem piternus bonorum hostis Diabolus, quo videbat inter infesta Hareticorum tela magis roborari, et crescere eandem Domini aciem, atque in pacatis terris Nouitiorum, ac Professorum domicilijs ad perfectionem acrius eniti, contraque ipsum copiosius in strui; furebat scilicet dolore, et vias scrutabatur omnes, si qua irrum pere ad euertendam, vel irrepere ad insigni aliqua deformandam nota posset: vt vel deleretur, vel frustra esset. Inde cuncta dum pessimus circuit, recte factis ad maleficia suo ritu abutens; eo arietem admouet, vbi iam labis aliquid videbatur fecisse. Antonius Araozius, quamuis a Vicario Borgia Romam ad creandum Generalem compluribus literis, et incredibili studio vocatus esset, rogatusque, vt, si forte Prouinciali Conuentu non designaretur, tameu extra ordinem adesset, cuncta Societate non modo probatura, sed et in benefico positura tanti viri praesentiam; tamen et apud Patres Prouin ciae ne se designarent, et apud Vicarium, ne Romam extra ordinem veniret, valetudinem, et negotia excusauit. Ceterum supra memoratum est, quanto Patres consensu Assistentem eum, quamuis absentem, crearint. Hic locus maxime opportunus <note>70 Vnde consensus tantas increando Assistente Araolio.</note> ruinae Diabolo visus est. Porro cur tanto consensu Assistentis munus ad Araozium deferrent Patres; duas praecipue (quantum coniecturae satis firmae ostendunt) habuerunt causas. Primum norant virum illum permagni esse consilij, eiusque sententiae, vt ad firmanda potius suscepta Collegia, quam ad propaganda contendi vellet. Quae cum videretur sententia accom modatissima tempori, in eamque Patres decretum edidissent; tem perando Patris Francisci studio, et pene prodigae caritati, perappositum existima bant. Certi de reliquo eam Francisci modestiam esse, eamque Societatis quam optime administrandae voluntatem, denique eam vtriusque virtutem; vt inter se haud difficile consentirent. Deinde verissima eadem erat occasio graues multorum sistendi querelas. Nam, tametsi multa ad Dei obsequium in aula, Principumque virorum familiaritate moliebatur,
<pb id='s069' n='69'/>
<note>71 Publica negotia Religiosis non attingenda.</note> et efficiebat Araozius; tamen negotiorum tractatio publicorum, atque adeo profanorum, cum per se in uidiae multum habet ad vulgus, tum maxime si a viris religiosis, quorum longe alia prosessio est, attin gantur, eaque in Ordinem vniuersum ferme redundat inuidia. Ergo cum plurimum apud potentes posse Araozium fama ferret, nec pauca eius consilio geri; frequentes aliae ex alijs existebant querelae, et latius quam querelae, damnum patebat. Namque indignati Procerum plerique, ac Praesulum suam bonam, malamue conditionem ab homine Iesuita suspensam, quod in ipsum met stomachus suggerebat, et offensae timor premebat; in cetera effundebant membra in nocentis Sodalitatis. Comparatum autem sic est isto rerum in genere, vt, cum nequat vni commodari, quin doleant multi com petitores; grauius tamen vnius noceat dolor, quam multorum prosit voluptas: quin et his ipsis quam voluptati res est, tam est oneri gratia. Haec ita cum essent, Patres Hispanos angustiae vrgebant vndique: nec probare Araozij facta, nec damnare sine offensione poterant. Inde abalienari animos, et distrahi, cooriri suspiciones, et quasi factiones necesse erat. Prostabatque ceteris Prouincijs, ac futuris aetatibus haud rectum exemplum. Quae mala omnia vno quasi recide bantur ictu, si Araozius ex Hispania auocaretur. Talia nimirum considerantes in conuentu Patres, perlibenter occasionem amplexi, per quam tantam viri auctoritatem, ac rerum agendarum prudentiam ad negotia diuinae gloriae, cum lucro ab iactura vacuo, traducerent; <note>72 Vitari offenfio nes non possunt.</note> consensu maximo Assistentem fecerunt. Ceterum ad hoc consue faciendus cum diuina gratia animus est, vt, posteaquam pie, prudenterque consulueris, euentum praestoleris e caelo, vt cumque cadat, recte paratus ferre. Etenim haec ab religiosissimis viris tam mature, et consentienter, tanque integre, nec nisi: ad gloriam Dei maiorem gesta, simulatque cognita in Hispania sunt, longe aliter sunt a <note>73 Malignae interpretationes muneris Araozio impositi.</note> multis accepta. Id Araozio muneris non ad honorem, sed ad poenam impositum: non vt Societatis curet commoda, sed vt regia ne curet: non ab recto consilio eam suffra gationem, sed ex occaecato perturbatione animo, atque in sectatione natam: ad vlciscendum dolorem, quod vir integer Regno prospiciens, numquam cenfuerit pecuniam, aut Socios auehi ex Hispania oportere. Itaque homini optime de sua familia, de Ecclesia Dei, et regnis Hispaniae merito, id vnum fraudi esso, quod reg a diplomata libere propugnarit, fideliterque obseruanda semper censuerit. Haec Rodericus Gomius a Sylua non modo sentiebat, et disseminabat, sed <note>74 Quanta inde exorta procella.</note> etiam ad Borgiam scripsit. Inde gliscere vsque eo in festa per aulam suspicio, tantum ardere inuidiae, vt fuerint e Dynastis, qui tanquam in complorata re dicerent, hinc profecto cognitum iri familiam hanc Deo cordi esse, si tanto in cendio non conflagraret. Euasit, benigno Numine, ex hoc, alijsque in cendijs haud paulo grauioribus: et spes est etiam in posterum euasuram. Nam vt non incidant, neque expectandum, neque (dummodo absit Dei iniuria) exoptandum est. Araozius inter haec, quanquam et valetudinem exeusabat interdum, dicebatque sat sibi Romam itionum esse, quo septies, et quidem quater adijsset pedes, et quaedam a Pontifice iniuncta sibi concordiae inter ipsum, ac Regem curandae causa memorabat; tamen ad iter accingebatur, Patresque rogarat, ne ante suum aduentum finire Conuentum vellent. Cum post alias, atque alias procrastinationes, tandem Rodericij Gomij haud dubie consilio, Rex a Borgia petit, primo, vt ad aliquod tempus, <note>75 Satis sit Hispaniae Proceribus de Araozij in Assistentem electione.</note> deinde vt prorsus ab omni profectionis Romanae cura liberum Araozium in Hispania iubeat permanere. Quod Pater Franciscus, cum quidem, quantum ad se spectaret, quoniam totius Societatis arbitrium esset Assistenti abrogare munus, vel absentiam diuturnam permittere (quia post consultationes, et fusas ad Deum preces, nulla succurrebat ad detractandum via) concessisset in super Roderico Gomio, et Ordinis, de cetero nostri, et virtutis studioso principi, modeste, grauiterque respondit. Abigeret procul ab animo falsas illas suspiciones: neque, si quis obtruderet, ad aures admitteret. Quod enim in Generali Conuentu tot, talesque viri tanto consilio, prudentiaque gessissent, male condemnari. Exploraret, cognosceretque Congregationis adta: intellecturum se, et ceteros Patres eiusdem, atque Araozium, sententiae esse: obseruanda diplomata regia, idque decreto sancitum,
<pb id='s070' n='70'/>
ne dum fraudi ea res illi fuerit. In summo illum post Generalem locatum gradu: quodque maxime fiduciae documentum sit, appositum Generali ipsi custodem. Praeterea Franciscus, domesticis cunctis silentio ijs de rebus indicto, Bustamantium, quem Visitatorem (vti supra dixi) mittebat, ante omnia iussit in cumbere ad sedandas tum domesticorum aduersus Araozium, tum Procerum aduersus SocietatemS suspiciones. Ita demum, Deo propitio, si non persanata, saltem obligata est, et coërcita plaga: vt, quantumuis fremeret pacis, ac pietatis osor aeternus; nec ad integra malum serperet, nec foeditas appareret foris. Sed Araozium, quanquam ille forsitan mansionem magis e diuina opinatus est gloria; tame quod non sua sententia post iudicium totius Conuentus habita, qua qua liceret, iter Romam extricasset; pij, prudentesque viri haud satis probarunt. Murciae Iacobus <note>76 Iacobi Suarij sancta migratio.</note> Suarius, qui Paulo Hernandio Rectori paulo ante successerat, Kalendis Iulijs ad im mortalem migrauit vitam, relicto domi, forisque celebri sanctitatis nomine: adeo vt eius ea put honorifice asseruetur, et colatur, tanquam viri sancti monumentum. Hoc inter cetera mirum narrant diuinae pignus erga eum benignitatis. Sanctimoniales Sanctae Clarae, quarum Murciae sat procul ab Collegio Societatis Coenobium est, cum in tempesta nocte ad consuetam surrexissent psalmodiam, quandam supra Collegij tectum videre lucentem flammam. Incendium arbitratae, extemplo qui admoneret Patres, ad Collegium mittunt. Porro ad eam denuntiationem, dum singula Antonius Aluarius Collegij Minister, et Ludouicus Ruitius ianitor trepide scrutantur, neque vllum publicis locis incendij vestigium reperiunt; aggressi singillatim aperire cubicula, ad Patris Suarij conclaue perueniunt. Eo patefacto, rem conspicantur miram, ipsum Suarium extra lectulum ad parietem facie versa orantem, tribus ferme palmis a pauimento sublatum: cumque perstaret immotus, et diuinae immersus dulcedini nihil sentiret; quo res testatior esset, propere excitant, accersuntque Paulum Hernandium Rectorem, qui accurrens idem miraculum oculis suis perspexit, nihil vnquam sentiente Suario. Hinc gratiae ijs, qui de igne admonuerant actae, iussique securi esse, quod Patres, re deprehensa, vidissent nihil ex eo metuendum igne. Non tamen Rector passim vulgari prodigium passus est. Et sane nihil a vita Suarij haec documenta ab horrent. Magna constantia parentis, a quo omni ope reuocabatur, refutatis conatibus, diuinum ea persectione auspicatus est famulatum; vt adhuc Nouitius Nouitijs praefuerit. Duodecim dein annis, quibus in Societate vixit, intentiore semper cura, ad religionis culmen contendit. Magnam huius temporis partem egit Murciae: quo tempore nunquam defatigatus laboribus, imo nunquam exsaturatus, peragrandis magna cum paupertate pagis, edocendisque agrestibus, Apostoli acquisierat nomen, haud ex vano, cum et facta haberet. Insignis erat viri modestia virtutum decus, et facies ceterarum: vultus semper idem, verecunda quadam, summeque amabili hilaritate conspicuus. Diceres non tam hahere in potestate, quam non habere perturbationes. Hisce virtutibus, et coniunctione cum Deo arctissima, id quod summe optandum est, consequebatur, vt aedificationi intentus, nihilque vlla ex parte destruens, in crementis opus diuinum maximis, cum omnium approbatione, et gratia promoueret. Reliqua de Apostolico <note>77 Doctoris Vergarae sanctus exitus.</note> viro anni sexagesimi volumine prodita sunt. Eiusdem Collegij patronus insignis Conchae decessit Alfonsus Ramirius Vergara, vitae integerrimae sortitus exitum parem. Iussit corpus suum in Collegij Complutensis templo condi: sed ab ijs, apud quos depositum est, veluti sacrum pignus asseruantibus, nunquam potuit impetrari. Vir fuit, et doctrina clarus, et sanctimonia venerandus, et auctoritate potens. Quinquies delatas Episcopatuum recusauit insulas: atque in suae argumen tis salutis haec duo numerabat, vt alibi etiam indicatum a nobis est. Primum, quod cultorem animae suae habuisset Patrem Franciscum Villanouam, a quo praescriptam vitae rationem, ad extremum vsque spiritum, accurate seruauit. Deinde, quod non passus Deus esset ipsum muneribus Praesulum, et peccatis alienis onerari. Societas illi et pro sub sidijs, quae Complutensi, et Conchensi Collegij dedit; et pro summo studio, quo semper tutatus eam est, velutique suam rem amplificare
<pb id='s071' n='71'/>
et ornare studuit, primis praesertim temporibus, cum et amicorum, <note>78 Naualcarnerensis sedes.</note> et rerum peuuria erat maior, sane plurimum debet. Hoc eodem anno Naualcarnerensis coepta est sedes, et Collegio Complutensi tanquam membrum subnexa. Est Naualcarnerum in Archiepiscopatu Toletano pagus frequens: pagi eius diues pro loco Sacerdotium habebat Doctor Baptista Madridius. Is cum ageret Romae, ab hinc biennio, impetrato a Pontifice Pio Quarto, vt domicilium Societatis Naualcarneri fieret, in eamque rem illud Sacerdotium conferretur; se ipsum insuper Societati dedit. Sed, subortis difficultatibus, in hunc annum extracta domicilij res. Quibus demum a Pio Quinto expeditis, Martinus Hernandius praepositus ei sedi est: eique sex deinceps annos praefuit, ingenti paganorum bono: non vna tantum, vti erat in conditionibus, sed tribus discentium inductis classibus, vt accurrenti <note>79 Vita insignis Ioannis Leonij.</note> multitudini fieret satis. Decessit Trigueri sexto Idus Februarias Ioannes Leonius, quem ab lenitate vocitabant Agnum. Quinquennium tantum in Societate vixit, sed secundum Societatis mores vitam omnem. Quippe Xerij natus, et institutus, pueritiam, itemque adolescentiam extra omnes aetatum illarum non modo errores, ac vitia, sed et leuitates egit. Cumque ad insignem doctrinam humanarum, ac diuinarum rerum, atque ad omnem virtutis laudem profecisset; id laborauit vnum; vt sua haec bona cum quamplurimis communicaret. Philosophicae orbem scientiae bis docendo permensus, inter cetera emolumenta, tres Societati viros egregios peperit, Ioannem Leonium cognominem sibi, eundemque fratris filium, Franciscum Dionysium, et Ludouicum Franciscum Quirium. Quorum postremus in Florida fidei odio extinctus occubuit: primus in Prouincia Rhenana complures annos, alter in India Goae Theologiam professi. Inter quos labores et ad populum pro suggestu agebat, et confitentium regendis animis praecrat, et alia omni ope serere honestatem, et educare conabatur: sua habens interualla, per quae multum cum Deo solus esset. Itaque et propter doctrinae, et eloquentiae ornamenta, ac multo magis propter singularem innocentiam, modestiam, caritatem, pietatem, summo apud Xerenses in pretio erat. Ille tamen easdem animaduertens curari vtilitates publicas posse maiore compendio, si ad ceteras virtutes obedientiae lucra adiunxisset; consummandi Holocausti amore, Societati dedit se, annum iam tertium ac trigesimum agens. Maxime valuit praeconio verbi diuini: Hispalique, vbi primum susceptus, ac plurimum diuersatus est; conuersiones morum eximias, easque apprime constantes fecit. Mire idem lenis, ac vehemens, dulcis, et acer: diuinaque oracula tam apte proferens; vt nata ijs locis, nec alio consilio ab Sancto Spiritu edita viderentur. Quam rem meditatione assequebatur: non enim ad cogitata sua accommodare sacra verba (quod quidam putide faciunt) enitebatur, sed ex meditatione eorum quicquid dicturus esset eliciebat. Medico, vt instantem sibi mortem nuntiauit, gratias magno gaudio egit, et osulari dexteram voluit. Xerenses vbi mortuum acceperunt; apparatis exequijs honestarunt extructo coenotaphio, cui pileum superposuere theologorum insigne Doctorum, et palmam: hanc in documentum perpetuae virginitatis, quam conseruasse illum non dubitabant: illud in testimonium caelestis sapientiae, simulque, vt opinor, modestiae: reddituri mortuo, quod viuus respuerat. Nam quamuis a propinquis, amicisque compelleretur; nunquam tamen perpelli potuerat, vt e <note>80 Lucae Zampelli vita laudatiffima.</note> literarijs honoribus, praeter philosophicam lauream quicquam acciperet. Hic iam inter Hispanas res subiungam Lucae Zampelli excessum, quoniam Aragoniae restitutam Sardiniam hoc anno dixi. Is Sassaritanus origine Calari morte iustorum sexto Kalendas Augustas occubuit: aetate non multo tricenario maior: in Societate ferme non nisi erudiens pueros, et audiens eorum confessiones haud vltra vicesimum meusem versatus: sed eo breui spatio virtutis stadium emensus oppido quam longissimum. Itaque simul e conspectu sublatus est (vt fit in iustorum desiderio, quorum memoria in benedictione est) domi, forisque misti laetitia, ac moerore fermones diu tenuerunt varias viri celebrantium laudes. Ille aiebat: saepe mecum egit hic Pater, et nunquam vox ex ore eius insonuit, nisi de Deo: neque id vnquam nisi cum animi mei summa iucunditate: et mirabar nunquam deesse,
<pb id='s072' n='72'/>
quod sancte grateque diceret: adeo vena cordis abundabat. Dicebat alius: Ex quo die hunc Dei hominem vidi; nihil magnum, aut paruum animaduerti in eo, quod leuissimae culpae affine, ves a perfectione alienum videri posset. Ego vero, alius subijciebat, mirabar indefatigabile corpus pariter, et animum laboribus caritatis. Alius excipiebat: Quid illa tranquillitatis amabilitas, vt rapiebat! Alij alia praedicabant. Sed libet testimonium afferre Petri Spigae optimi viri de optimo. Eum, inquit, nos omnes pro speculo habebamus obedientiae, grauitatis, humilitatis. Vrebatur corpus supremo tempore morbi atrocitate, et os illud sanctissimum ab laudibus Dei nunquam cessabat. Ambo nos in eodem pariter cubiculo decumbebamus: atque ille nunc solus dulcissimis colloquijs cum Christo Domino agebat, nunc cum infirmorum curatoribus vltro sermones de patientia conferebat. Ex quo die in hoc Collegium pedem intulit, nunquam eum vidi tristem, nunquam quicquam desiderantem aut anxium, aut perturbatum: sed ore semper vultuque Angelico, cum summa, quae latebat in animo pax, et tranquillitas clarissime in oris specie emicaret. Eodem vultu ad faciendam rem sacram, eodem ad excipiendas confessiones adibat: eodem docebat prima elementa literarum pueros: eodem claues sumebat ostij, et ianitoris explebat partes: palam vt appareret in rebus eum omnibus quaerere Deum, et inuenire. Minime durus, aut austerus: nunquam ab se amariorem quempiam dimittebat. Quicumque in consuetudinem eius inciderent, pietate rapiebantur: semper enim in ea caelesti lingua verba, ac sententiae insidebant prudentes, et copiosae, quae suauiter iuxta, atque efficaciter influebant in animos audientium, vinciebantque magno cum eorum bono, qui nunc illi quam possunt vberibus lacrymis, precibus, ac praeconijs grati vicissitudinem officij rependunt. Quoties inter nos agebamus, sentiebam ego in me nouum ardorem, et accessionem diuini amoris, et aliquem gustum diuinitatis. Itaque cum placuit Deo illum euocare, optimam mei partem amisi. Haec, atque alia Petrus ad Ioannem Victoriam Visitatorem Sardiniae scripsit. Cuius in epistolae, quam conseruauit fronte Visitator adscripsit, suo iudicio multo plura de sanctimonia eius viri affirmari posse. Quae quidem ego, quia explicatiora non reperi, nequeo referre. Sed Deus haud dubie fideliter in monumentis vitae custodit, in magna olim Iosaphatae Vallis panegyri promulganda. Illud addiderim fuisse eam virtutem haud exitu magis, quam principio memorabilem. Sub primam iuuentam initiatus Sacerdos, et in sacrorum ordinem senum adscriptus, nihil moribus, nec mente, nec lingua de iuuenum profana leuitate mutarat. Pangendis delectabatur patrio sermone versiculis, tam facultate non malis, quam argumento non bonis. Amabant sodales opuscula, et interdiu, noctuque eantitabant. Viros graues cum poeseos genus, tum poetae persona magnopere contristabat. <note>81 Zampellus per P. Spigae verba in alium mutatus.</note> Haec Zampelli Presbyteri cum essent studia; forte Nosocomium intrauit, dum Pater Spiga aegrotis omni officio ministraret, coniectisque oculis in sacrum administrum, dum attentus contemplatur nunc grabatos sternentem, nunc pauimentum verrentem, nunc consolantem aegros, tacitusque secum miratur praeclari seruitij sedulitatem; Spiga ita compellat: Quin Domine, et ipse his minimis Christi aliquid nauas laboris, et adiuuas me? Age, expedi manus: Christus sibi, quod his impenderis, imputabit, et mercede bene grandi rependet. Mirum Deus famuli voci pondus adiecit. Totum repente hominem immutauit. Itaque non flatim modo adiutorem se Spigae Zampellus adiunxit; sed delectatus opere, saepiusque repetito captus, cum eo et poeticam, et omnem suam mutauit curam. Procurationem <note>82 Nosocomij procurationem suscipit.</note> Nosocomij suscepit: eamque non imperio nugis, quam famulatu, aeque mente solers, ac manu impiger administrans, et ex locupletum benignitate domicilij inopiam leuans, omnia breui ita composuit; vt munditiem, ordinemque ministerij, et caritatem obsequij spectatum accurreretur: nec interim minor spectaculi pars ipse procurator esset. Iamque, velut ad omnium virtutum patronum, qui Christianam vitam ex animo vellent capessere, quique ab seculo fugam meditarentur, apud Lucam perfugium, latebras, auxilium, institutionem inueniebant: eum ille, quamuis posset familiam ducere, et suarum gloria virtutum
<pb id='s073' n='73'/>
frui, non sine aegrorum immenso dolore, sub obedientiae iugum, et sanctae obscuritatis vmbram contuht sese. Receptus in Sassaritanum Collegium, et inde ad Calaritanum fundandum missus, dignus fuit, qui nouae illius coloniae egregium specimen non modo ciuitati praeberet, sed etiam caelo primus inferret. Vtrique Sardiniae <note>83 In Sardinia aegris militibus succursum.</note> Collegio Sassaritano aeque, et Calaritano locupletem caritatis promendae materiam praebuere milites, socijque nauales ex Hispana classe in Melitae propugnationem parata, qui vel ad reficiendas vires, vel ad hyberna in Insulam appulsi sunt. Multum operae pacandis ipsis inter se, conseruandaque cum ciuibus pace, magno publico bono, multum erudiendis, expiandisque impensum est: longe vero plurimum subleuandis aegrotis, quorum et numerus in gens, et calamitas summa fuit. Itaque quam vrbano populo adhibitam Romae curam supra est proditum; eam ferme omnem Sardi Socij contulerunt in milites peregrinos. Quin adeo et hortatibus eorum, et exemplis omni Ciuitate permota, id certamen exarsit in medicamentis suggerendis, et vestimentis, et cibarijs etiam exquisita cura conditis; vt milites confusi nunquam mirari desinerent, consensuque clamarent, satis apparere Deum in ea Ciuitate esse, vbi tantum caritatis vigeret. Ita deliniti nullo negotio animarum quoque medicinam suscipiebant. Nec defuerunt qui ad militiam nostram ab terrena illa transirent. Ceterum pius labor haud paruo Dei famulis stetit. Quippe Calari inde non pauci, et Sassari tredecim eodem tempore per duos ferme menses decubuere. Tum vero benigna Ciuitas, quae classiarios alienos, et corporum defensores ita studiose curarat, quales erga praesidiarios suos, nec modo corporum, sed praecipue animorum propugnatores, gereret animos patefecit. Non secus ac de filijs parentes, deque parentibus filij promiscue omnes, primi, medij, nouissimi soliciti, nunquam defessi, nunquam sibi facientes satis, omni officio, et ope iuuerunt. Cerneres clementissimum e Caelo Dominum suis vicem seruis rependere eius benignitatis, quam in alios ipsi prompsissent. Per ea ciuium auxilîa recreatis ceteris, vnum sibi de praeclaro manipulo, quasi decimam, <note>84 Obitus. et virtus Ioannis Olmedae.</note> decerpsere Superi Ioannem Olmedam. Tametsi Patres cum reliqua, tum receptacula aegris quam potuerant optima, curarant; tamen copia languentium exuberans fecerat, vt in Nosocomio lectis humi stratis quaterni, quiniue iacerent. Olmeda miserorum vt confessiones exciperet, nec proximi exaudirent; prouoluebat humi se, vel sternebat medium inter iacentes, et ad eorum os applicabat aures. Ita multas quotidie dum perseuerat horas, vitamque suam oblitus, animas tantum miserabilis turbae cogitat; ex loci pedore, situque, ac vitiato morbosorum anhelitu, virus in venas recepit: vnde sublatus terris, et genitus caelo est. Inter ceteras laudes (nullam enim religiosi viri desiderabat) eam modestiam, eamque obedientiam constat fuisse, vt Balthasar Pinna, qui complures annos ei praefuerat, ita profiteretur. Quicquid Olmedae vnquam iniunxisset, cum sane multa, et ardua in summa Sociorum penuria, et laborum copia plurium annorum vsus postulasset iniungi; eum nunquam vultum mutasse: ad iussa quaelibet et promptam exhibuisse, et simplicem, et hilarem obsequelam. Castellanus erat natione, sex et triginta aetatis, sex circiter Societatis annos numerabat. Ante eam initam iuuandis proximis dedicarat operam, praesertim confessionibus audiendis. Sassari, praeter Sacerdotales labores, etiam Humanitatis, et Rhetoricae iam inde ab scholarum initio diligenter, satisque docte tradebat. Inter haec Visitator Victoria praeclare <note>85 Res a Patre Victoria Visitatore in Sardinia gestae.</note> multa conatituit, et ad communem Societatis normam redegit. Disputationibus multis, et grauibus instituta Ordinis, legesque, et Congregationum decreta exposuit. Tyrocinium ex mente Borgiae (vt cunctis in Prouincijs passim fiebat) ordinauit, Tyronibus Calari collocatis. Explicationem catechismi sexta quaque Feria in templis Collegiorum, itemque sacris diebus diuinae Scripturae popularem explanationem, quam ipsemet auspicatus est, in morem induxit. Tyronibus Franciscum Antonium praefecit: quo Romam accito, vt in Germaniam mitteretur, Balthasarem Pinnam substituit. Magna auctoritate apud primos quosque erat, magno domesticis exemplo, magno vsui populo vniuerso, tum priuatis congressibus, tum laboriosa tractatione verbi diuiui. A Praetoribus, ac Prorege quicquid e re Collegiorum fuit liberaliter
<pb id='s074' n='74'/>
impetrauit. Antiochus Bellitus, qui Sassaritanam praefecturam gerebat (in hanc enim, et Calaritanam Insula omnis diuisa erat) ingressus Collegium sub prandij tempus, cum ministrantem mensae reperisset Victoriam; et ipse succinctus de more linteolo, insuperque aperto capite euicit, vt Dei samulis recumbentibus ministraret: <note>86 Quam operosum omnibus facere satis.</note> aegre coercitus, ne postea lances quoque purgaret. Ceterum dum ad exactam cuncta normam redigere statim vir efficax Victoria studet; euitare non potuit, quin plus nimio multa nouare videretur. Apud Sassaritanos quoque non nihil offendit, ob missum Calarim Pinnam. Ex quo Societas in Sardiniam venerat, in vtraque principe Ciuitate principes suggestus totum per annum sola habuerat. Victoria, delecta sibi apud Turritanos sede, vbi maior Collegij tum erat moles, et philosophia quoque tradi incipiebat; ad Calaritanos Pinnam miserat, simul Tyrones vt praeceptorem, simul Ciues vt concionatorem praestantem haberent, et vtrique Collegio sua robora, et quasi columnae essent. Adde quod et Sassari Pinna in tantum iam nominis, et caritatis, atque adeo auctoritatis creuerat; vt concoquere quidam non possent: nec deessent, qui malignis oculis, et auribus assidue attenti occasionem specularentur hominis deformandi. Quod fecerat, vt libentius eum Victoria Calarim summoueret. Ceterum arduum dictu, quam aegre sui (vt vocabant) parentis, magistrique, ac prope Apostoli absentiam vulgo Sassaritani tulerint, quam publica quasi comploratione sint prosequuti: nec interpretationibus sinistris, pro suo quisque ingenio studioque, parcebant. Hi dicere maxime carum, ac venerabuem Sacerdotem amandatum per ambitionem malam, vt sine consorte regnum Victoria obtineret. Alij suscepisse eum fouendos Calaritanos: idcirco, spoliatis ipsis, optima quaeque eo conferre. Quidam, praesertim ex obtrectatoribus Pinnae, suspiciones serere, inuenisse aliquid Visitatorem, quare relegandum censuerit. Seculi mores vbique tales sunt in deteriorem partem aliena trahentis facta, etiam quorum clarae rationes sunt: quo tum venia dignior adeo amica Ciuitas erat, quod Societatis morem, absolutamque obedientiam, et liberas, prout vsus poposcerit, in alia, atque alia loca suorum traductiones, nunquam ante spectarat. Interim magno studio cum alij perseuerabant populi Collegia postulantes, tum cupi dissime Oristanenses. Ceterum idem ardor in Prouincijs prope omnibus, pulcro quodam certamine, gliscebat. Et quidem in Lusitania simul Dominus Antonius Ludouici Regij fratris nothus, vt in Cratensem <note>87 Ardor Lusitanorum in petendis Collegijs Societatis.</note> Prioratum suum, simul Cardinalis Henricus, vt Scalabim (Sanctarenum hodie vocant) simul Dux Brigantinus, vt Villauicosam, et Archiepiscopus Bracarensis, vt in quaedam Dioeceseos suae oppida; Episcopi tres Algarbiensis, et Insularum in Oceano Tertiarum, atque Materiae, vt in suos Episcopatus denique et Ciuitas Eluana, vt ad sese colonias Sociorum ducerent, contendebant: quibus tamen haud aliter in praesens, quam commodatis in breue tempus aliquot operis, gerj mos potuit. Insularum Oceani causam Henricus quoque Cardinalis agebat, negans quicquam eas India minus magistris animorum egere. Nec satis profecto videbatur conueniens, vt Societas, quae totam Lusitani Imperij continentem tam <note>88 Nuncprimum aditae Oceani Insulae.</note> sedulo cursabat, excolebatque, et in extremas vsque Orientis incognitas ante famae terras penetrarat, illas haud longius quam octidui ferme nauigatione positas insulas nec dum adijsset. Itaque duo Sacerdotes Franciscus Varea, et Franciscus Consaluius, vna cum laico Simone Trauacio lecti, qui opus ab Tertijs incoeptarent. Sed cum, repetita bis nauigatione, cursum tenere non potuissent; apparuit has laborum primitias alij Insulae reseruatas. Pyratae interim Galli Materiam occupant: et, vt pleriqtie omnes Haeretici erant Iconomachi, e dira Caluini secta; praeter alia crudeliter, auareque, et impie gesta, per infanda sacrilegia, stragem sacrorum fecerunt. Ad hos igitur ita vexatos, afflictosque populos recreandos, erigendosque tres illi, quos nominaui, peruecti, plurimum subierunt operae, complures menses in extir pandis vitijs, et quae indigenae habebant sua, et quae alienigenae <note>89 Eborae templum Societatis inchoatum.</note> importarant. Porro Lusitana Callegia florebant omnia: iamque Conimbricense in vnam redactum sedem, tum ad alia, tum ad disciplinam opportunitates multas adeptum erat. Eborae templum inchoatum die, quem Sancti Francisci
<pb id='s075' n='75'/>
memoria sanctum fecit. Primanum lapidem magna ceremonia consecrauit et in funda mentis locauit Archiepiscopus. Ex numero euocatorum in caeli beatas domos, haud immemoratum transierim seniculum plane bonum Petrum Annium: Pedreannem Lusitani vocabant. In Visensi Dioecesi natus manuum mercede vitam <note>90 Petri Annij vita simplicitate spectabi lis.</note> diu tolerauit innocenter, ac pie. Semper Dei memor, et animae suae. Nec minus in auditione rerum diuinarum, spectandoque Sacrificio, et salutanda Deipara, precibusque alijs faciendis, quam in quaerendo victu sedulus erat. Demum ab seculo secessit, et septem circiter annos, in vnius pietatis cura, eremiticam vitam coluit. Deinde proficiendi studio Patri Simoni adiunxit se se: domumque receptus in Dei famulatu ea simplicitate versabatur; nihil vt de votis rite concipiendis cogitans, nec a quoquam admonitus, annos ita quinque traduxerit, ita reliquos traducturus, nisi admoneretur. Nam, vt primum admonitus est, nihil morae interposuit, et quindecim fere superuixit annos. Multa, prout iniuncta sunt, ministeria pari semper animi aequitate obiuit; postremos annos in aede Sancti Rocchiaedituus egst, ob singularem modestiam, submissionem, ac pietatem eximie et Ciuitati carus, et Patribus. Ibi decessit septimo Kalendas Aprilis: et loco est conditus, quem animo sibi iam pridem designarat, vt appositum ad excitandam precantibus memoriam sui.</p>
<p><note>91 Indicaeres.</note> Hoc anno status Indiae talis fuit. Sub anni initium Antonius Quadrius Malaca Goam reuectus non Christianorum modo Amboiniensium calamitates, sed et Lusitanorum nomen iam passim apud hostem contemptu laborans exposuit Proregi, et Archiepiscopo. Hinc statuit Prorex idoneam classem in Amboinum mittere: cui Consaluum Pereriam quingentis Lusitanis bellatoribus attributis praefecit. Coasaluus ipsum met Quadrium secum ire cupiebat: quo, et precibus ope concilianda diuina, et salutari consilio rebus gerendis praesto esset. Verum graues in India cum eum causae retinerent; duos illi Sacerdotes Vincentium Tondam, Armuzia propter valetudinem reuocatum, et Ludouicum Goem, qui ex Maluco venerat calamitatis internuntius, dedit. Classis Kalendis Maij discessit. Eodem tempore Petrus Ramirius, qui nuper Goanum Collegium rexerat conscendit, in Iaponiam transiturus; vt Societati per ea regna praeesset, Cosmi Turriani loco: cuius aetas annis, et aerumnis attrira iam bonam missionem ab regendi solicitudine postulabat: quanquam etiamnum Superintendens erat futurus. Paucis ante diebus Ferdinandus Alcarazius vela fecerat aditum exploraturus ad Sinas. Nam postquam Prouincialis Quadrius cognouerat regiam legationem plane non recipi, nec tamen procul ab spe esse alicui e Societate domicilium in Vrbe Cantonia impetrari posse; loco Francisci Petrij Alcarazium et ab aetate, et ab eruditione, et virium firmitudine magis idoneum immensis Sinicae ediscendae linguae laboribus mittendum putauit: praesertim cum id ipse met expeteret, missusque, vti supra <note>92 Ferdinandi Alcarazij virtus.</note> diximus, eo consilio ex Europa esset, vt vel ad Sinas, vel ad Iaponios nauigaret. Vir erat Alcarazius magna virtute, nec inferiore doctrina, studio vero dura perpetiendi pro Christo, et alienas ad eum adducendi gentes plane mirabili. Itaque ad Praepositum Lainium profectionem ab eo dum Indicam postulat, inter cetera infinita Salmantica haec scripsit: Ad negocia mea quod pertinet, quae vertuntur <note>93 Eiusdemardot in postulanda profectione indica.</note> in vno omnia, nolo, Pater venerande, molestus videri. Audaciae tamen idcirco mihi tantum assumo, quod confidam flagitationes huiusmodi non molestas tibi, sed potius iucundas accidere. Praeter quam quod certus nunquam sum satis, ne tibi explicatus sit ardor, quo me (ipsi gratia) Dominus vrit, eius causa aerumnarum quamplurimum tolerandi. Cuius rei copiam, quia persuasum habeo affuturam mihi pro votis in India; inde est, vt prae cupiditate eius peregrinationis, illic fere dies, ac noctes mea mens habitet. Mi pater (simpliciter ago, planeque, quippe animae meae rectorem alloquor) tantus interdum est ignis, quo exaestuo, tam vehemens quo incitor impetus; vt saepenumero inter orandum, inter sacrificandum, et inter alias quoque occupationes adigar ad suspiria, ad gemitus, ad lacrymas instando a Domino, ac flagitando, vt audiat me, perinde vt puer improbe pertinax super gremium matris abiectus. Angit, voratque me cum audio gentium
<pb id='s076' n='76'/>
necessitatem in Sinis, alijsque Prouincijs, ac Regnis: exoptoque seruus adiungi ad earum auxilium profecturis. Aueo pro Christi causa, et in Societatis obsequio (quod beato Consaluo Sylueriae ob tigit) vitam, et sanguinem fundere. Ista Rachel est, cuius ita me coepit amor, vt quanquam theologiam docere laboriosissimum mihi et maxime alienum ab natura mea sit; tamen id non alacer modo, sed etiam gestiens exequar per has aerumnas, reputans Dominum mihi Rachelem meam concessurum: <note>94 Cupiditate Indiarum incitatur ad virtutes</note> laboresque, diesque videantur pauci, prae multitudine amoris. Atque adeo obfirmaui animum, si minus vno detur anno; expectare, ac flagitare duos, tres, decem, viginti, quantum denique cumque mihi dierum erit. Haec mea consolatio est: actiones huc referuntur meae minimae, maximaeque: huc vota, et preces: omnia denique ad hanc metam dirigo. Atque haec me cogitatio excitat, stimulatque ad omnia ardentius obeunda, et ad virtutes perfectas studiosius consectandas: cum sperem fore, si conatum adhibeam, vt benignitas me diuina respiciat. Quin ita interdum afficior animo, atque commoueor; vt existimem fieri non posse, vt Deus optimus, qui leniter omnia administrat, id nolit mihi concedi, ad quod ita me rapit. Quid enim illi praepotenti <note>95 Indicia vocationis diuinae.</note> bonitati negotij esset sanctas alias animo meo immittere voluntates? Et tamen cum ego, in aequata velut lance constitutus, saepe nil nisi perfectionem praecsie meam exposcam; non solum vocatio Indica non sedatur, sed augetur indies. Eo fit, non modo vt operam ego meam ad id voti reseram; sed quicquid ex meis Fratribus, alijsque Dei famulis elicere, et corrogare vnquam possum; eodem conferam: affirmare vt liceat vltra quingentas diuinas Hostias (nec fortasse mendacio mille, aut bismille dixerim) hanc ob rem immolatas: oblatae autem precationes, et alia ad exorandum officia prorsus numero carent. Oqui meum cor, Pater, in tuis manibus collocaret? Scio certe, miserereris. Ergo tanta flamma frustrabitur? tot sacrificia? quodque per vile hoc adniniculum posset Dominus frugis afferre, id bene commutabitur in explicationem theologicae scholae perpaucis auditoribus, quorum id multi melius, quam ego, praestarent? Audio quosdam aduersari mihi, propterea quod tantum literarum in India frustra futurum sit. Iesu bone, quid est hoc? Ego, qui me noui, scio mihi deesse memoriam, latinitatem, tum vires necessarias ad scribendum. Quid deinde? Si quid essem, nonne India bene doctos requirit, ad quos alij confugiant? Valetudinem alij in me desiderant firmiorem. Atqui, Pater (testes plurimi sunt) eam summa bonitas dedit <note>96 Roboratur laboribus.</note> mihi habitudinem corporis, quae laboribus confirmetur: tumque optime valeam, cum pedes peregrinor, cum male vescor, alijsque id genus incommodis fruor. Meae sunt illae deliciae, pallio in humerum reuocato, Breuiario e zona pendulo, peragrare terras Apostolico ritu, tradere rudimenta christiana, audire confitentes, et similia his. Ad haec aetas opportunissima est, annorum triginta: vt plane nihil desit, nisi quod tanto sum bono indignus. Verum quis dignus, nisi Deus efficiat? Ad extremum si quid est, quod obsistere mihi possit; per Christi Iesu vulnera, Pater, perque eos Coelites, quibus tua Paternitas super alios obstricta est, quaeso, et obtestor id saltem mihi indulge, vt pedes veniam ad te. Via valetudinem explorabit: et documentum scientiae coram capietur. Scito tamen ita me paratum ad omnia, quicquid de me statueris, ac si mollem inter digitos ceram <note>97 Eiusortus.</note> haberes. Genitus ego ex parentibus iam longem aetate prouectis (et credidere orationibus impetratum) septimestri partu editus, multas inter calamitates, et corporis morbos enutritus, ante decimum annum vtroque parente orbatus, nunquam purae stillam voluptatis degustaui, quoad pio Dei oculo respectus ad Societatem accessi. Illa mihi pater fuit, illa mater: in ea suauiter habitus, et curatus <note>98 Quantum Societatem amet, eique debeat.</note> sum: in ea largitus est mihi Dominus perfectam salutem: illa totum meum genus est, meum omne bonum secundum Deum: si mancipij seruitutem, sicut debeo, ei seruirem; non assequerer meritorum eius in me partem vllam. Et quoniam intelligo quam parum re illi seruiam; voluntate tamen optima sum, auensque per aspera omnia illi vitam impendere. Quod eo dixerim, Pater, vt intelligas quicquid mihi praeceperis, nullis me, ne humani quidem legibus officij satisfacturum, si exequar: quandoquidem pro filio habeor, vbi beneficium summum esset pro
<pb id='s077' n='77'/>
famulo, et mancipio esse. Proinde quicquid e re duxeris, liberrime edicito: certus hoc meo Indiarum incendio, quamuis non nisi morte finiendum putem, nullo pacto voluntatem ad amplectenda quaecumque alia imperaueris, imminutum iri. His, alijsque precibus, atque obtestationibus, nullum faciens literarum longissimarum <note>99 Impettat Indlcam expedi. tionem.</note> finem, aerumnis hic bonus Dei famulus Indicis inhiabat. Quae ab Sancto Spiritu haud dubie profecta ratus Lainius, in occasu anni millesimi quingentesimi sexa gesimi tertij, die, qui Sancto Thomae Apostolo sacer erat, voti demum computem fecit. Quod illi eo gratius accidit; quod Sanctum Thomam iam multos annos praecipua religione colebat, vt per eum id, tanquam per Indiarum Apostolum, impetraret. Ergo post flagitatum eiusmodi auditus, post superatas immensae nauigationis molestias, Guineae malaciam, Promontorij bonae spei procellas, denique post cursum ex India in vlteriora repetitum, prope votorum suorum finem venerat. Sed docuit euentus omnia studia moderata esse debere: vel certe Deum ex eo non fructum praedicationis, et catechismi, sed bonae duntaxat studium voluntatis, et patientiae expetisse. Cum enim Goae conscendisset, dum Cocinum vehitur, grauissima post Indorum memoriam exorta tempestas nauim, vectoresque in vltimum discrimen adduxit: ex qua tamen incolumis Malacam peruenit. Hiuc cursum, vnacum Petro Ramirio, qui iam et ipse aduenerat, in laponiam, vt dixi, perrecturus, repetijt. Ecce autem in Sinico mari Thypho (ille per eas oras naufragijs <note>110 Ipse, et Petrus Ramirius in Sinico mari pereunt.</note> ventus infamis) coortus, Iuncum, in quo vehebantur, in conspectu alterius Iunci prope euntis, ita gurgitibus circumacti aequoris inuoluit; vt nec rerum, nec hominum quicquam postea apparuerit. Hunc exitum habuisse eos Patres diu creditum est: postea fama succreuit, non haustum a Typhone nauigium, sed male vexatum, longeque abreptum in Pyratas Sinenses incidisse, et ab eis Patres, vna cum reliquis Epibatis dire necatos. Vtcumque res habuerit, tam eximio Sacerdotum pari amisso, damnum ingens acceptum est. In Goana Insula, et proximo tractu iam rarescebat, in Salsettanis terris adhuc dominabatur impietas. Huc <note>101 In Goanis Salsettis progressio Religionis.</note> ergo Socij praecipue iam incumbendum existimabant. Atque vt paulatim superstitionum collabentibus officinis, ipsae pariter superstitiones euanescerent; Proregem Pater Franciscus Rodericius impulit, vt vetaret sana vlla vel de nouo extrui, vel extructa reparari. Quod vbi Raciolanam ad arcem promulgatum edictum est; pupugit nim rum Ethnicos, maximeque Antistites eorum Brachmanes. Aduolant continuo magnus grex Goam: postque ambitiose salutatos iudices, et consiliarios, vehementerque rogatos, ad Proregem adeunt. Duos Prorex admisit. Ex his senior statim prouolutus humi cuncta gem tibus complet, quiritans, clamitansque: Ergo ne suis Dijs sub dio manendum, solesque, et imbres perferendi essent? Haec species, et consternatio, quanquam postulatum iniquissimum erat; tamen misericordiam spectantium conciebat. Nec longe aberat, vt aliquid exprimerent. Ea est hominum in capiendis Dominorum voluntatibus assentatio, atque profusio. Sed non cessauit Rodericius. Eius acri postulatu Prorex causam ad consilium retulit. Conuenere Gaspar Archiepiscopus, Georgius Episcopus Cocinensis, qui forte tum Goae intererat, multique theologi religiosarum familiarum, praeter regios administros. Horum sententijs obtentum est, vt promulgatum in fana edictum valeret. Inde desperatio de sua re Brachmanes incessit. Quibus christiana sanctitas persuaderi nequibat; hi sensim in mediterranea se cum Idolis abdebant. At Patres hac etiam vsi occasione, vacuum fanum, annuente Prorege, <note>102 Piscatorum ducentorum baptismus.</note> in Dei templum verterunt. Ad ducentos etiam piscatores eiusdem Rodericij industria piscata est. Nouerat hos ita se ambitiose versare, et callide; vt quoties regia quaepiam instrueretur classis, immunes ipsi ab opere saciendo, suis in tectis, et negocijs permanerent. Ergo Proregem admonet hanc pulcherrimam esse piscatores capiendi viam, certamque nassam: cum classe, quae mittebatur ad Molucas, iubeat proficisci: fore vt, si spes eluceret in patria remanendi, mallent fieri Christiani. Haud vana fuit opinio. Statim vt iussi sunt Remiges ire cum classe; applicuerunt animum ad legem Dei, institutisque diligenter, et ablutis sacro fonte, potestas manendi facta est. Ad persequendas in Goanis suburbijs profanorum
<pb id='s078' n='78'/>
reliquias idem Pater Franciscus quaternos Sacerdotes, cum suo quemque comite, diuersos misit. Initio anni coepta lustratio est, ac Dom nico quoque die continuata: adeoque processit, vt interdum vno die plus centum nomina ad catechesim profiterentur, qui paulatim instructi suo tempore baptismo consignabantur. Hac demum via quibusdam in paroecijs sentina imp etatis, nullo Ethnicorum reliquo facto, penitus exhausta est: totoque anno per Soc os ad Ecclesiam adiuncti supra mille quingentos. Haud leuius in Indiae boreali plaga religioni excolendae pariter, <note>103 Resgestae in Boreali Indiae tractu.</note> ac propagandae interim insudatum. Quinque prope Bazainum leucis, in via, quae Damanum fert, pagus est Main nomine. Incolae destituti pastore, Bazainum confugere ad Patres. Missus est appetente Deiparae Assumptae luce, quo ibi nomine dedicatum est templum, Sacerdos cum laico. Excepti Campanarum festo tinnitu, Primoribus obuiam effusis, nec minore habiti humanitate. Non multis diebus substitere: verum maximo fructu, confirmatis in fide Neophytis, interque se, et cum Deo reconciliatis, bono etiam numero Christiano gregi recens adiuncto. Postquam abierunt, desiderium populus haud quamquam tulit. Misere legatos Goam, qui domum, et sumptus ad alendos perpetuo Sodales duos polliciti, eos sibi concedi per Proregem, atque Archiepiscopum postularent. His petitionem aequissimam ducentibus, enixeque instantibus, tergiuersandi locus Quadrio visus non est. Quare ad tempus dum aliunde prouideretur concessit. Bazaini circiter quadringenti ad Christianos adscripti. In Pago Sanctissimae Trinitatis ducenti: apud Tanaam ducenti quatuordecim: in his Latomi, quot quot erant huius artificij in ea vicinia professores. Nouellus hic grex, quod paululum secretas a frequentia ceterorum Christianorum haberet casulas, erigi apud se Crucem exoptabat. Hinc incidit inter Lusitanos, indigenasque certamen, vtri humeros augustissimo trophaeo, destinatum ad locum ferendo, supponerent: sed indigenis, quanquam perinuitis, cedendum Dominorum voluntati fuit. Magna gratulatione, et pompa inter festas voces, sonosque multiplices vitalis arbor, primis Lusitanorum succollantibus, deportatur Sancti Hieronymi die natali. Vbi praeparatam ad aream ventum est; egressae cum filijs paruulis foeminae sanctissimum signum pijs excepere carminibus: dumque statueretur, perseuerarunt magnis vocibus christianae legis initia concinentes. Qui iuxta colebant Ethnici, tremendi signi metu, longius domicilia transtulere. At Christiani tum saepe salutandi, orandique, tum octauo quoque die ad Christiana recolenda dogmata conuenire loeti coeperunt. Nunquam ante audita tempestas Bazainiam oram hoc anno vastauit. <note>104 Tempestas Immanis Bazaini primum visa.</note> Foeda aquarum proluuies: mare praeterea sic intumuit; vt non solum per vrbem stagnaret, sed etiam in terras, ad mille, et quingentos passus, effunderetur, strage maxima rerum omnlum. Successit inde siccitas haud minus insolita, vt populus vniuersus, aeque de Christi militia, atque Pagani, Deum plane iratum clamitantes, ad exposcendam pacem supplicationibus, alijsque pie factis verterentur. Audijt piorum voces auris diuina: et errantium tanquam eblandiri vellet pietatem; opportuno imbre tempestatis damna, et siccitatis, magna ex parte restaurauit. Haec in boreali Indiae tractu. In australi clementior annus, pietati quoque propitius fuit. Cocini segnis ad id loci propagatio erat regni Christi. Duo ante <note>105 Cocini coepta fidei propagatio.</note> alia obstabant: primum metus ab Rege auitae Idololatriae assecla, ac tutore: deinde domicilij inopia, quo imbuendi catechismo reciperentur. Vtrique incommode Pater Melchior Nunnius magna ex parte subuenit. Episcopo, et Magistratibus persuasit, vt ab Ethnico Rege diploma elicerent, quo potestatem popularibus faceret impune Christum sequendi: quod impetratum est. Deinde etiam corrogata stipe, quantum maximum potuit Catechumenorum numerum in Collegio ipso aluit. In vna pene cultura Lusitanorum ad eam diem occupatos Patres excitauit principio ad haec molienda ipsorum erga Sanctam Fidem prompta Indorum voluntas. Cum enim Socij duo, tentandae rei causa, proximos in vicos, et palmeta egressi incidissent in Ethnicorum manum, quaesissentque. quare Christiani non fierent? Quia nemo, inquiunt, est, qui nos doceat: responso haud absimili Euangelico illi in foro cessantium: Quia nemo nos conduxit. Par pene facilitas in vicinae
<pb id='s079' n='79'/>
Insulae cultoribus inuenta: ad quos bini Socij Dominicis missi diebus prae cetera tuba, vnum e primis Insulanorum ab cultu Daemonum auocarunt. Adeo moliendum semper, agendumque, ac tentandum est Christi ministris: ne prompte alioqui secutura turba, expers caelestis conuiuij inuitantium segnitie fiat. Plerumque enim fit, vt paratiora, quam speraras, hominum pectora ad res diuinas comperias. Sic ergo circa Cocinum propagari Euangelium coeptum. At Pater Melchior Nunnius Cocinensi Episcopo Dioecesim inuisenti, quae prima omnium lustratio Episcopalis fuit, concessus a Prouinciali est comes, vt simul Antistiti praesto esset, simul <note>106 Melchioris Nunnij peregrinatio cum Episcopo Cocinensi.</note> etiam Socios per eam dioecesim sedibus sparsos viseret. Februario mense profecti Coulanum primum venerunt. Hic binos Patres, ac Fratres Melchior inuenit, non cum Lusitanis modo, sed cum indigenis quoque Christianis Regni Trauancoridis, quod viginti quinque leucis secundum mare porrigitur, salubriter occupatos. Inde ad Ecclesias progressi Commorinenses; ad praecipuam, quae Punicali erat, descenderunt. Patet ea ora amplios quadraginta leucis. Quatuor e Societate Sacerdotes, totidemque laici discursantes eam colebant, ea industria, laborumque tolerantia; vt omnes egregie imbutos cum christiana doctrîna, tum moribus doctrinae consentaneis, magno cum sui animi gaudio Antistes inuenerit. <note>107 Destinatur in Manaria Collegium.</note> Ad Manarinam inde insulam processit. Neque hic minus Sociorum labores probauit, nisi quod pauciores erant, quam vellet. Sacerdotes duo haud plures, alter Lusitanos praesidiarios, alter Christianos indigenas nauiter excolebat. Verum Antistes vehementer optabat, vt Collegium hic iusto numero expleretur, immissis, qui Malabaricam linguam, quae circa latissime pertinet, praecipua discerent cura: quemadmodum in Ciorano insula, magno cum emolumento rei Christimae, qui discerent Canarinam fuerant constituti. Georgio Mello Manariae arcis Praefecto, itemque Proregi consilium arrisit. Atque Episcopus pecuniae aliquantum, priusquam inde abiret, aedificio inchoando assignauit. Maio extremo ad insulam, quae Vaccarum dicitur, breui freto, sed maxima iactati tempestate traiecerunt. Hic Episopus Sacramentum Confirmationis, vt vbique faciebat, nec dum consignatis, Melchior poenitentiae omnibus impertiuit. Quippe eo anno Sacerdotis inopia diuinorum expertes fecerat. Post haec Negapatanum venere: vnde celeriter metu insidiarum ab Dynasta, qui ethnicus erat, dolisque, ac malis artibus assuetus, Ciromandelium, siue (vt Lufitanis vocatur) ad Sancti Thomae coloniam quinquaginta leucis Negapatano profecti. Hic Beati Thomae <note>107 Mons Sancti Thomae Apostoli memoria inclytus.</note> reliquijs religiosissime salutatis, ad aedem Deiparae, cui nomen a Monte, cantendunt. Sita est aedes rotunda in monte odoratis referto graminibus. Prospectus vndique pulcherrimos, et amoenissimos habet in agros optime cultos, arboribus venuste consitos, inter labentia flumina liquidissima. Multum per eos pecus maius, minusque: ouium passim, et caprarum greges, itemque bouum armenta pascuntur. Hinc flumine, inde cingitur mari. Quibus rebus, et maxime quod gens in eo monte sedem habuisse Apostolum Thomam, atque inclyta Martyrij palma donatum tradit; mire excitatur ad pietatem animus, et erigitur ad diuina. Iampridem ante aduentum in eas oras Lusitanorum, per syluas proceris arboribus densas, egregie laboratae Cruces visebantur: vnde coniectura fiebat, Apostoli comites, per montis amoena sparsos, in precibus, et contemplandis Crucis thesauris aetatem egisse. Sacris hisce locis religiose aditis, Antistes, praeter folennia vbique <note>109 Resgestae in Saucti Thomae Colonia.</note> munia Chrismatis adhibendi, Tridentinam Synodum promulgandi; ad inspiciendos populi mores eo impensius curam applicuit; quod non leuiter lapsi erant, vt frequenti in populo, interque copiam rerum, et impunitatem, superque haec in terra non ditioni Lusitanae, sed Regno Bisnagae subiecta. Quo circa publica ex multis sumenda fuerunt exempla. Alij aliter, quidam pecunia multati: quam omnem plane intactam, ad extruendum publicum aegris receptaculum Misericordiae sodalibus Antistes attribuit. Eaque abstinentia, et liberalitas poenarum fere comitem leuauit inuidiam: fide populo facta non nisi noxas vindicari, dum nocentum damna nihil commodant vindicanti: vereque rem publicam curae esse, dum eius in lucra etiam delicta vertuntur. Ciromandelij duo de Societare Pater
<pb id='s080' n='80'/>
<note>110 Franciscus Pinna et Hieronymus Vazius Ciromandelium exco. lunt.</note> Franciscus Pinna, et Hieronymus Vazius sedulo in colonorum excubabant vtilitates. Qui cum adhuc proprio destituti tecto, nuper tandem aliquid aedificassent, ei domicilio proximam Sancti Ioannis aedem ab Episcopo impetrarunt. Kalendas Octobribus Ciromandelio Antistes, et Melchior discessere, intento in Ceilanum insulam cursu. Ibi nulli de Societate, sed Franciscanorum coenobium erat, apud <note>111 Melchioris Nunnij Ceilani gesta.</note> quos, ad ortum vsque noui anni, omni semper humanitate habiti, diuersati sunt. Melchior, praeter operam populo nauiter impensam; religiosorum hospitum postulatu, aliquid de Theologia exposuit: iusque omne de alieni restitutione, doctrinam cum primis in ea insula cognitu necessariam, pertractauit. Inde tandem per summa pericula, ineunte anno, frugiferorum diuites laborum rediere Cocinum.</p>
<p><note>112 Villela ex Meaco in Ximum reuocatus.</note> In praecipuo Iaponiae Regno Meacensi interim omnia turbabantur. Inde Ludouico Froe Sacaij relicto. Gaspar Villela accitu Cosmi in Ximum regressus est. Optabat Cosmus communicare cum eo domesticam disciplinam, institutionemque Ecclesiarum, quo domi, forisque omnia conuenirent. Ad haec donec bellorum Meacensium detumesceret feruor, plus videbatur habitura pretij Villelae industria in Bungo, praesertim audiendis Christ anorum confessionibus, cum ipsum Cosmum aetas iam grauior multum peregrinari non sineret. Interim Froes et Sacaianis Neophytis, et ex vrbe Meaco, et ex arcibus circumiectis affluentibus: itemque Ethnicis, quorum ex longinquo nonnulli catechesis studio peruenere, multiplici cura suffecit, haud sine profectu. Ceterum amplius profectum in Ximo. Propagata est fides ad insulam Xiqui, et eas, quae Goti dicuntur. Hae Cocinoco ad Septuaginta leucas absunt, Occidentem versus. Quinque sunt numero <note>113 Insularum Go ti nomen, et natura.</note> discretae inter se millenis ferme passibus. Nomen Goto ab numero habent: nam prior syllaba quinque, posterior Insulam Iaponice sonat. Gens satis humana est, superstitioni dedita, quam quae maxime. Regio omnis venatu non eget, piscatu abundat: cetera non admodum felix. Ferarum vna est memorabilis ante alias, <note>114 Terrestiis bellua in marinam vertitur.</note> magnitudine ferme canis vulgaris, nisi quod breuiores aliquanto sunt pedes: mollissimus pilus, pretiosa pellis est. Vbi consenuit, ad mare descendit: altumque ingressa; paulatim demutatur in piscem Thunno parem. Nec dubia res est. Capiuntur nondum ex toto conuersae, permista terrenae, et marinae belluae figura. Vnam is, qui haec in Europam ser psit, oculis inspectauit suis Almeida, quae non dum plane degenerauerat in piscem: pedesque cernebantur iam abire in pinnas, nondum exutis vnguibus: quos recisos, miraculi specimen, Cocinocum misit. Huc ergo Reguli postulatu, missu Cosmi, Ludouicus Almeida, et Laurentius Iaponius, <note>115 Initium laponici anni.</note> inter densas cadentes e caelo niues, naui delati, sub Iaponici anni initium (quod ex noua luna, quae in septimum Februarij diem incidat, vel proxima ei sit, auspicantur) Ociquam vrbem ditionis caput peruenere. Id tempus districto excipiendis nobiliorum salutationibus Regulo, inchoandae catechesi aptum non erat: nec aliquot deinceps proximi dies septem aut nouem, quod eos, moestae cuiusquam rei comme moratione, nefas ducebant pollui: atque adeo nec licebat de salute animae loqui, quod sermones eiusmodi, vt quibus mortis memoria excitetur, funestos habent. Haud sane prorsus immerito, vt quibus mors non sicuti pijs in meliorem vitam natalis, sed in deteriorem mortem sit transitus. Sed interim Ludouico dum parum adest, quod agat; quod pateretur, superfuit. Praeparatus est doloribus ad labores, grauissime cruciatus e stomacho, tandiu prorsus, quoad <note>116 Prima Euange lij praedicatio in Insulis Coti</note> conc onum tempestiuitas appulit. Ergo quinta decima luna recentis anni, cum iam sermones de salute animae permittebantur (quasi vero aliud vnquam negotium debeat esse mortalibus) Regulo supplicat Ludouicus, vt, quoniam primores Insularum per occasionem salutandi eius in vnum congregati adessent; vellet eos inuitare ad conciones audiendas diebus continuis septem (est enim dierum hic numerus valde vsitatus in Iaponia, ac prope sanctus) cognituros quid ita in eas terras tam e longinquo venissent Patres: vtique nouas res audituros: vnde et commoditatis plurimum, et iucunditatis nihilo minus haurirent. Audientiam vero ipsum vehementius facturum Principem, si praesentiam commodare suam, benignasque
<pb id='s081' n='81'/>
aures non grauaretur. Placuit Gotondono consilium: suarum aedium optimas concioni destinat: postri die sub noctem initium fit. Quadringenti circiter audiebant e prima nobilitate viri, magna in aula, foeminaeque complures in proxima, mollissimarum interpositu storearum discreta, vt auribus nihil officerent. Almeida pauca praefatus, quare merito attendere ad ea quae dicerentur, deberent; nequaquam se, sed ipsorum e gente hominem, quo iucundius, expeditiusque res tractaretur, locuturum subiecit: iussitque, Christo auspice, Laurentium exordiri. <note>117 Laurentij Iaponici de Chri stiana fide discursus.</note> Ille tanta animi fiducia, venustate verborum, sententiarum optimarum affluentia orationem instituit, vnum Deum rerum omnium molitorem ostendens esse, Iaponicosque consutans Deos; vt cum horas perpetuas tres dixisset, attoniti omnes haererent, vehementerque commoti. Vbi Laurentius perorauit; inuitat coronam Almeida, si cui quid dubitatianis resideat, si quid habeant contra ea <note>118 Almeidae adhortatio et confirmatio.</note> dicere, in medio proponant. Nemo cum hisceret, institit adhortari, vt pergerent deinceps audire: consequentia enim initijs responsura: ac demum intellecturos nil nisi ipsorum de salute agi. Ita dimissa concio est, Regulo palam profitente, plane haud aliter habere posse rem, quam vt (quemadmodum fuerat demonstratum) vnus vniuersitatis rerum procreator, et parens esset. Omnes auide diem <note>119 Per Reguli Go tondoni morbum Diabolus fidei progressus obturbat.</note> posterum audituri reliqua expectabant: cum repente Regulum robusto vigore hominem, nec vnquam ante morbo tentatum importuna febris, accerrimique capitis, et corporis totius dolores arripiunt. Non potuit quicquam gratius Bonziorum votis euenire. Vociferari pastim, Gotondonum habere quod nolit, quoniam egerit, quod non debuerit: sentire numen Deorum, quorum attentare honores ausus sit. Multitudo rei nouitate perculsa, facile Bonziorum vocibus consentire. Almeida grauis esse, infestisque omnium obtutibus configi. Et mirum fuit abstinuisse ab viro manus, eo magis, quod Regulum, qui humane imperium, paterneque habebat, pro se quisque plus quam oculos suos amabant. Non truces obtutus, minacesque vultus, nec sua quicquam pericula commouebant Dei praeconem. Illud quam vehementisime angebat, cum animo reputabat, quantum Christianis Iaponiae cunctis futurum esset probum: quantum Bonzijs ad proteruiam: quantum ceteris, Idolorum mancipijs ad pertinaciam in patrijs superstitionibus accessurum, si forte is Regulum casus eripuisset. Itaque ad salutis fontem Iesum versus, coram eo cor suum effundens, ex intimo sensu precatur, ne per Satanae liuorem, et homiuum scelera, disturbari tantarum orsa rerum patiatur, neu malorum tantam segetem nasci. Inter has preces, aliquid consolationis animum subijt: denique spe plenus bona surrexit. Regulus tamen doloribus torquebatur asperrimis. Quare visum Primarijs confugiendum ad Bonzios, agendumque, vt placandos susciperent Deos, Deique Xacae legerent libros. Nec mora, <note>120 Superstitio Iaponum in morbis Primorum.</note> intempesta nocte tatam per Vrbem monitores discurrunt, magnis passim vocibus denuntiantes: Vetitis omnes abstinerent: postridie sanctos libros de vita, et prodigijs Dei Xacae ob Domini salutem legendos. Vix dies illuxerat (qui Christianis Dominicus erat) cum amictu ad eam ceremoniam, ornatuque solemni Bonzij ad Fanum Cami Fachimae, quem Deum bellorum norninant, conuenere. Ibi Sancti Codices Dei Xacae (insanae molis volumnia sunt) coepti lectitari. Paginas strenue voluebant, carptim e singulis paucula delibantes: nam infinitum esset cuncta perlegere. Multum spei Iapones in ea superstitione repositum habent: nec nisi viris Principibus, id placamenti genus (tant a est dignitas) adhibetur. Interim qui de nobilitate coeperant Dei verbum audire, Reguli iussu ad sua oppida remigrarunt. Eius salus die proximo (Lunae erat) grauiter inclinabat: quem Almeida cum salutatum misisset, admissa salutatio non est. Verum hoc Dei famulum haud perinde solicitum hahebat, quam quod certo iam sperans Gotondonum prospere morbo defuncturum, verebatur, ne valetudo eius non accepta bonorum Auctori vero, sed Daemoni Xacae, superstitiosisque voluminibus, ac Bonzijs referretur. Eam ob rem aggrauatum malum post Bonziana incantamenta non inuitus serebat: tumque cum supremum vrgebat discrimen, interiore quodam instinctu impulsus, nuntiari Regulo iubet, sibi multa esse medicamentorum genera, per
<pb id='s082' n='82'/>
quae speraret, si vellet curationem admittere, secundante rerum genitore Deo, salutem ei refectum iri. Aeger, qui nequicquam cetera expertus erat, perpetuamque <note>121 Mirae Almeidae curationes.</note> insomniam, et dolorum asperitatem ferre vltra non poterat, auram spei libenter accepit. Saepe antea memoratum est, et a peritia medendi facultatem nonnullam Almeidae, et haud obscuram ab caelesti munere vim ad fuisse abigendorum morborum. Frgo admissus ad decumbentem, si Conditori caeli, terraeque confidat, a quo productus ad vitam, atque adhuc seruatus sit; spem facit propediem sanum fore. Continuoque curationem aggressus, intermiscens in loco medicamentis corporis efficaces animo sanando sermones; paucis diebus in pristinam virium firmitatem restituit. Ingens inde fit gratulatio: et ad restitutorem salutis grati animi documenta quaedam Regulus, itemque vxor, ac filius (spurius erat) mittunt. Quibus ille muneribus apparato conuiuio, intimos Reguli inuitat: iure gaudendum omnibus dicens, quando mundi opifex, rectorque Deus salutem Principi reddidisset. Et pergrata ipsi etiam Principi haec erga se voluntatis significatio accidit. Itaque rogatus, vt repeti conciones de diuina lege iuberet; minime <note>122 Diabolus noua impedimenta Euangelio obijcit.</note> grauate iussit. Dominica Quin quagesimae repetitae quanta cum audientium approbatione, tanto cum Diaboli (quod non obscure cernere erat) dolore. Nam subinde incendium excitatum in vrbe multas domos absumpsit, Reguloque digitus enormiter intumuit magno cum dolore. Quae omnibus ita visa sunt dira prodigia; vt primo inde die pauci, altero pauciores, perendie nemo auditum salutis nuntios venerit. Ad haec tametsi dolorem suis Regulo auxilijs leuauit Almeida; sic tamen in religionis causa et ille refrixerit, vt post haec non vltra communia quaedam humanitatis officia se se daret. Itaque haud dum maturam segetem rati caelestes coloni discessum meditabantur, cum interuenere Mercatores duo Facatenses: quos, vt Iaponicarum sectarum apprime guaros, collationis studio, cupido incessit <note>123 Primi Christiani in Insulis Gori.</note> christianas res cognoscendi. Audiuere quinde cim ex ordine dies, probauere, complexi sunt: eosque primos Gotianis in insulis sacer latex aspersit. Parta hinc talium auctoritate virorum auctoritas religioni ad id tempus in ijs terris ignotae: sed multo maximam addidere complures Almeidae prosperrimae curationes. Quippe et amitae Reguli, pauloque post ipsi Regulo tertium, dein filio eiusdem, ac Fratri, et alijs ex aula valetudinem reuocauit: fatentibus cunctis salubritatem naturali efficaciorem medicaminibus illis inesse. Ob ea christianus catechista magnus iam esse vulgo, obseruari, coli: adeo vt cum reditum ad Cosmum pararet, quod a Bungensi Rege, cuius ipsammet in suis libris epistolam Cosinus incluserat, nominatim accerseretur; commeatum Gotondonus negarit, pollicens ad extruendum templum, itemque domicilium et aream, et pecuniam praebiturum, facta popularibus potestate pro arbitrio transeundi ad Christum. Hac spe repetitae conciones: quibus interesse Regulus non recusauit. Et his quidem veritatem tametsi amplexus non est, tamen cognitamsibi confitebatur. At quinque et viginti de primis, etiam suscepto baptismo vita, et moribus profiteri coeperunt: inter quos, qui totam sub Principe administrationem Goti gerebat (cui nomen Ioannes est inditum) et praeterea vir ex consilio Reguli, quinquagenario maior praestabant. Enimuero cernentem haec Satanam haud pro dubio est, furijs actum, in omnia se se vertisse, quo nascentis Ecclesiae tenera fundamenta ne coalescerent. Nouae continuo turbae. Pacatissime habebantur ad eam diem insulae Gotiae, cum <note>124 Nouae in Goto turbae excitatae.</note> repente praedones ab Firando, in vnam earum irruptione facta, mortalium multos occidunt, multos inter reliquam praedam captiuos abducunt. Ad quem casum Gotij, armis raptim sumptis, conscensisque nauigijs, quod praedones non inuenere, Firandensi pago subijciunt ignem. Firandenses non repositam iniuriam, sed impositam interpretati; contra ius gentium Gotondoni legatos duos Firandi necant. Quibus malis perinde ingemiscere populus, vt exultare Bonzij, et insultare, cantilenamque suam veterem passim cantare. En demum constare se diuinos, ac vates. Quocumque Tengicusini inuadant, stragem, atque exitium inuehere. Ea tamen cantilena nihil obfuit Tyronibus Christi. Praemuniuerat iam ante eos amuleto salutis Almeida, cauteque praeparauerat ad quaeuis perferenda, praemonitos
<pb id='s083' n='83'/>
haud quaquam (Daemonibus nimirum prae dolore furentibus) defuturas ab <note>125 Christianae legis Sanctitas.</note> ipso Regulo, ac Bonzijs, atque alijs insectationes. Illud proprie foeminarum plerisque de caelestibus probatum est institutis, quod nemo expiatus baptilmo est, quin statuisset ex Euangelij legibus vna duntaxat vxore contentus esse. Quippe cum gentis more ternas viri singuli, aut quaternas haberent coniuges; vbi in mentem venisset, modo hanc, modo aliam amandabant omni subsidio destitutas. Itaque gaudebant et expertia iurglorum a concubinis, et tuta a virorum inconstantia matrimonia introduci. Haec Ociquae dum fiunt, propinquum ad Oppidum, Ocuram nomine, fama permanat perlatae in vrbem principem legis caelestis. <note>126 Ocurae primi Christiani.</note> Optant sibi quoque afferri. Accersitur Almeida. Non secus atque imber ab terra sitiente, diuinum verbum auidis auribus, animisque bibitur: continuoque diuina pullulat seges. Natali Sancti Ioannis Baptistae centum viginti tres honestos homines mystica vnda Sanctae Ecclesiae genuit. Extructa est sacra aedes in leni cliuo, vbi terra cunei modo in mare procurrit. Quod dum fieret opus, complures Ociqua aduenere in equis Christiani, cum amplius centum operis, vt quemadmodum aiebant, pretij apud Deum ipsi quoque participes fierent. Praefixa ad templi maximam portam venusta Crux, quae ineuntibus portum in conspectu foret. Visum Regulus locum adeo adamauit; vt ad extruendas suum in vsum aedes spatio lecto, vetuerit praeterea quemquam illic aedificare, ne per aedificiorum frequentiam loci amoenitas infuscaretur. Nec ita multo post item Ociquae Gotondonus in medio fere Oppido, vbi olim eius auus habitauerat, situm Ecclesiae, et Patrum diuersorio assignauit. Quid inter haec Diabolus? scilicet sibi non deesse. Pacatissimus (vti modo praedictum est) totius Iaponiae Goti dominatus cum haberetur; ecce tibi hoc rerum articulo Dynasta ab Gotondono deficiens, ad Regulum Firandensem transijt. Quam vlturus perfidiam Gotondonus, furtim instructa classe, in desertoris ditionem irrupit, omnemque vastauit. Firandum se ille fuga proripuit. Regni administrator tyro Christi Ioannes, dum haec classis instruitur, christiani pectoris libertatem spectandam dedit. Exigente enim Regulo sacramentum more gentis, potionem Idolis sacram libando; negauit Ioannes eo ritu Christianos iuraturos, verum non nisi per caeli, terraeque procreatorem. Quae animi excelsitas et Regulo placuit, et ab Christianorum non nullis periculum <note>127 Constantia Christianorum grata est Ethni cis.</note> superstitionis auertit. In praelio enituere Christiani, qui erant ferme quinquaginta: nec quisquam eorum laesus est: vnde Crucis, Sanctissimorumque nominum IESVS, MARIA, quae inuocare edocti erant; tum apud ipsos religio, tum apud Ethnicos religionis verae, existimatio increuit. Regulus autem Firandensis, qui auctor defectionis rebelli fuerat, postquam vidit eum ingenti clade affectum; ad ducenum nauigiorum classem instituit. Cuius fama apparatus magnum inter Gotios terrorem exciuit, praesertim inter Ocurani portus incolas, qui iam omnes erant Christiani: sed Deo placuit, vt vniuersa classis, non magno Gotijs allato incommodo, reuocaretur ab Regulo ad tutandas Firandi terras, quas alij hostes per occasionem ingressi vastabant. Nec suae de fuit occasioni Gotondonus: sed e classe, quam ad tutandas suas nauigiorum centum ornarat, ad vnam e Firandi Insulis acta incendio, rapinisque cuncta inuoluit. Itaque cum opima homines reuersi praeda; minus iam Bonziorum cantilenas, ad conflandam christianae fidei inuidiam ingestas, curabant. Hoc rerum cardine Cosmi reuocatu Almeida magnum sui desiderium cunctis, et Neophytorum solatio Laurentium relinquens, discessit anno quidem iam inclinato, sed vt spatium superfuerit religionis in aliam insulam inuehendae. Octo ab Cocinoco leucis est insula Xiqui incolis <note>128 Christianitas Xiqui insulae infertur.</note> frequens. Tonus audito christianae sanctitatis nomine, rem cognoscere propius, cupiebat. Ad eum Felix vineae Domini propagator missus Almeida est, quem Tonus, vna cum suis omnibus, perinde vt lapsum caelo nuntium excepit, audiuitque. Et quanquam susceptae Christianitatis principatum inter suos optabat sibi; tamen ne forte nouarum rerum causam peruersa ingenia inde caperent; passus est ceterorum validam manum praeire, ad casuum incerta subsidium. Ergo breui supra quingentos in sacram Christi conscripti militiam: quae ideo paucis exponuntur,
<pb id='s084' n='84'/>
quod sine dimicatione, ac tempestatibus gesta. Tonus paulo post subsequutus, et Ioannes, nomine inter Christianos Iaponiae Dynastas celebri, nuncupatus est: simulque ad sacrae aedis aedificationem admotae manus. In hac Insula valde formidabatur Diabolus ante illatum veri Numinis cultum: quippe, tyrannice sui cultores <note>129 Diabosi fracta vis.</note> exercens, aerumnis, ac molestijs plurimis afflictabat. Verum vbi diuina nominis Iesu, Sanctaeque Crucis virtus est cognita; ipsimet Ethnici armis ijs coepere Infernas eludere potestates. Almeida extremo iam anno, post duas Ecclesias paucis mensibus ipstitutas, Fucundam excurrit. Cuius loco in Xiquin insulam Arias Sancius, in Gotias Pater Ioannes Baptista Montanus submissus est. Is paucis ante natalitia Domini diebus Ocuram applicuit. Quare, praeparatis ante Neophytis Laurentij oratione, ipsa natali Domini nocte, primum de more Sacrum, dein vbi illuxit duo reliqua fecit, magna et admiratione, et pietate recentis eius Ecclesiae. De veteribus Ecclesijs multa forent commemoranda alia, ac nominatim de insigni Christianorum in cultu pietatis ardore. Sed mihi animus ad noua festinat: praesertim quod nouus iam nouo ad Occidentem in orbe terrarum labor aperitur.</p>
<p><note>130 Azebedij in Brasiliam nauigatio.</note> Ignatius Azebedius vbi iussus est (sicut initio est demonstratum) Brasiliam prouinciam spectatum ire, nihil potuit aerumnarum iuxta, atque anirnarum sitientissimo viro optatius euenire: cum iam diu laboriosam id genus aliquam ad infidelium terras expeditionem, et omnibus votis expeteret, et postulans sine fine perseueraret; in decernenda illi expeditione mirifice consenserunt Lusitanorum Patrum, ac Romanorum consilia. Cum primum Lusitani de ea re agitarunt; vno omnes ore negarunt Prouinciam subsidio illo nudari debere. In consilium mox reuersi ita decreuere: in breue tempus mitti posse, vt rerum statum cognosceret, renuntiaretque in Europam. Quod cum stetisset consilium; literae perferuntur ab Vrbe in eamdem omnino sententiam: vt Azebedius in Brasiliam nauigaret, res inspiceret, pro praesenti copia ordinaret, tum comperta Romam referret. Ille hoc accepto imperio, quanqum multS libentius omnino priuatus, cumque parendi modo, non etiam imperandi cura arrepturus cursum fuisset; tamen reputans quanti siue laboris, siue momenti onus subiret; alacritate summa nauim conscendit. Ex itinere cum ad insulam ex his, quas Hesperidum, aut Promontorij viridis appellant, dies aliquot constitisset; nequaquam vacuos dies transegit: sed statim priuatim, ac publice adiuuare populum exorsus, pueros in primis catechismum docere instituit, summe gaudente Episcopo, qui eius catechismi exemplum voluit sibi relinqui. Augusto demum mense in Brasiliam ad vrbem Sancti Saluatoris <note>131 Eiusdem in Brasiliam aduentus.</note> Brasilici Imperij caput appulit. Vbi Deo gratulatus est, Sociosque amanter complexus Europaearum nuntijs rerum, et maxime Societatis progressionibus ex plicatis, recreauit. Nihil habuit antiquius, quam vt publicos labores a puerili institutione auspicaretur, purasque innocentium mentes pretiosa Christi fruge consereret. Non Socij modo, qui iam diu Visitatorem flagitauerant Ignatium multis nominibus, sed etiam Europaei, atque indigenae alacritate multo maxima acceperunt. Erat tum status Societatis in Brasilia, vt regionibus ijs, atque temporibus <note>132 Status Societatis in Brasi. lia.</note> haud sane poenitendus: ceterum pro reliquae Societatis perfectione oppido rudis, ac prope informis. Quippe, qui praeerant, cum ante ex Europa discessissent, quam inducta in mores instituta, atque expressa viuis in tabulis propria Societatis forma esset; non poterant commissos sibi discipulos ad eum conformare modum, quem ipsi nunquam accepissent. Ad haec Sociorum paucitas, eorumque inter se longissimis dissitorum interuallis, non religiosae modo disciplinae, sed alicubi etiam famae oberat. Existebant enim ex Europaeis non raro criminatores: qui, cum dolerent flagitia sua, in primisque iniurias redargui, per quas iniquissima seruitute imbecillos populos premebant; ex gentis intemperantia, et Sociorum solitudine materia fabularum sumpta, effundebant venenum cordium maledicis linguis, eorum obtrectantes simplicitati, quorum pigebat caritatis. Hoc inuento rerum <note>133 Azebedius res componit.</note> statu Ignatius in Collegio Sancti Saluatoris Prouinciae totius principe, vicinisque circa in pagis ad res quam aptisime cum ad virtutis domesticae profectum, tum ad auxilia proximorum, componendas, tres menses incubuit. Triginta ferme iam in
<pb id='s085' n='85'/>
Collegio Socij versabantur, Gregorio Serrano praeside, penes quem non modo potestas, sed et administratio tota erat. Ibi Rector tum erat omnia. Vnde fiebat, vt quamquam vir, praesesque perbonus, nequaquam tamen vnus omnibus faceret satis. Distinxit munera Ignatius, suis Rectori adiutoribus attributis: ceteramque quotidianae vitae disciplinam pro reliquae Societatis more descripsit. Quoniam vero in quinque circa pagis, quinque separat im Sacerdotes ad eos populos; quos ipsi ad communionem vitae, et christianam religionem magnis laboribus conuocarant, retinendos, diuinisque sermonibus, ac mysterijs adiuuandos cum singulis comitibus agitabant, propter solitudinem et periculo et calumnijs maxime expositi; Antonium Petrium spectatae Sacerdotem virtutis, loco Prouincialis, relinquit: qui assidue eos circumiret pagos, iuuaret Socios consilijs, audiret confitentes: denique et singulis interim mensibus Collegium vrbis interuiseret, vt vitae forma recens inuecta confirmaretur. His gestis, stabiliendaeque in posterum Prouinciae, cum Collegij aedes amplificari, atque Tyronibus quoque habendis fecretum domicilium strui iussisset; Nouembrimense cetera Societatis domicilia inspecturus, atque Emmanuelem Nobregam, cuius in consilio reponebat plurimum, conuenturus; Ludouicum Granam Prouincialem ducens, ad Sancti <note>134 Ad Sancti Vin centij praefecturam abit.</note> Vincentij Praefecturam iter intendit, opportunitate vsus classis, quam Mendus Sa Regius Praefectus, Petro Leitone Episcopo simul eunte ad pacandam Fluminis Ianuarij praefecturam, ab indigenis partim liberis, partim rebellibus, atque etiam ab Haereticis Gallis infestam, et ad condendam meliore situ vrbem ducebat.</p>
<p>Hoc Brasiliae statu, quae vnica ex Americae, seu Orbis noui Prouincijs, cum in Lusitanorum dictione esset, ad hanc diem Societati patuerat, etiam Catholico <note>135 Indiae Occidentales Societati, aperiuntur.</note> Regi terrae subiectae, quas abutens Indiarum vocabulo, Indias Occidentales vulgus appellat, apertae sunt. Recentissima etiam num Societate, notitiam eius, et praeclaram opinionem intulerant eo Callistus Sa, et Artiaga: qui aliquandiu Sanctum Ignatium ante conditam familiam sectati, postea parum constantes in eas oras nauigarant. Deinde cum in dies latius, quam et in Brasilia, et in Eois regionibus, optabili successu, proferendis Euangelij finibus nouus ordo operam nauaret, secundo rumore fama loqueretur; multi non in Europa modo, sed in ipso nouo Orbe Principes, Praesulesque tam gloriosi, sanctique operis partem ei cupidissime, deferebant. Anno voluentis seculi quinto et quinquagesimo, Marchione <note>136 Socij a multis Magnatibus petuntur.</note> Cognetae, qui Prorex in Peruuiam mittebatur, petente, Gaspar Azebedius, et alter Sacerdos designati iam erant. Sed quia Archiepiscopus Limensis parum assentiebatur; omissa res est. Postea Augustinus de Corumna vir egregius, Augustinianorum multos annos in Hispania noua Prouincialis, vbi primum creatus est Poppaianae Episcopus; nihil prius habuit, quam, vt aliquot ex hoc numero Sacerdotes flagitaret. Eodem tempore Petrus Menendes Floridae sub ditionem redigendae ab Rege Catholico praefectus, hac tantum non conditione praefecturam accepit, vt aliquot ei de Societate Rex Euangelij promulgatores attribueret: quorum industriam in oriente sibi olim militanti perspectam alebat. Araozius ad id loci nunquam satis probare eam expeditionem visus erat, veritus, ne praefestinatis incrementis tener coetus eneruaretur. Vulgo tamen Socios ijs quoque gentibus augustissimae Crucis signa inferendi habebat ardor: eamque laborum materiam enixe precabantur a Deo, Borgia in primis: cuius demum magistratui, corroborata iam Societate, decus hoc proprium reseruabatur. Digna sane memoria est <note>137 Petri Menendis religio.</note> Petri Menendis religio. Cum eiusmodi praefecturas plerique mortalium pecuniae causa ambire soleant; profitebatur ille, reque ipsa probabat, vnam sibi propositam esse pereuntium animarum curam. Sed nimis asperam, et prope tantum ad contumeliam nominis Floridam Prouinciam sortitus; praeclaris conatibus haud quaquam habuit euentum parem. Superiore anno Socijs a Borgia tum Vicario postulatis, quamquam statim Pater tres designauit; tamen quia ante Menendi fuit ex Hispania soluendum, quam illi potuissent adesse; quam aegre ferret vacuum eo praesidio abire; non verbis modo, sed etiam lacrymis multis ostendit. Petro Castillo Societatis amantissimo viro, qui praecipuus fuerat auctor eam Gades
<pb id='s086' n='86'/>
aduocandae; negotium discedens vrgendum commendauit. Quod amanter Castillus, et liberaliter praestitit. Est Florida Prouincia perampla, finitima nouae <note>138 Florida quae pars terraum.</note> Hispaniae. Qua parte haec nostrum orbem respicit, partibus triginta ab Aequatore in Septentrionem elata, ex eademque boreali regione sinui Mexicano praetenta. Ioannes Pontius Leonius cum e vicinis soluisset Insulis, in eam primum salutis anno millesimo quingentesimo duodecimo incidit, quo die victoris Christi ad vitam reditus colebatur. Quod quia Pascha florum Hispani appellant; inde nomen inuentae regioni Floridae indiderunt: tanquam felices creandorum ab se coronas Martyrum simul diei, quo inuenta est, et nominis auspicio praemonstraret. Ingenia genti ferocia, vires magnae sunt: natandi, currendique celeritate nulla natione posterior est: sagittis peritissime vtitur. Lunam, Solemque inter praecipua colunt numina: quibus aliquoties in anno continuum triduum, omni prorsus cibo, ac potione, item somno abstinentes, reddunt solennes cultus. Quas vigilias, atque ieiunia, qui fortissime, ac diutissime perferunt; ij maximo sunt in pretio; nullo vero loco, quorum natura infirmior minime ad ea durat. Intestinis odijs, bellisque atterunt sese. Nequaquam tamen id verum est, quod aliqui tradidere, corporibus humanis vesci. Plurimum herbis sponte nascentibus, venatu, piscatuque vescuntur: et Maizio, qui communis Orbi non est cibus, quo ferme loco triticum est apud nostrates. Id genus, illud est frugum, quod ad nostras aduectum <note>139 Frumentum Indicum.</note> oras, alij aliter, et quidem in Italia granum, aut millium Indicum, aut etiam per peram granum Turcicum appellant. Vdo, validoque solo laetissime prouenit. Ad proceritatem tritici euadit: crassus est culmus, ac millio propior, folijs prope arundinaceis; ex culmo panicula funditur fruge cassa: ex geniculis luxta folia spicae existunt foliaceo inuolucro contectae, quae grandibus constructae granis haud malogranatorum dissimilibus, rotunditate paulatim decrescente in speciem metae tenuantur, colore ferme pallidulo: quamquam et fusci, et aliorum generum est videre. Haec vsitatissima Americanis populis esca est, nequaquam tritici nostratis vsui conferenda. Floridani, quia plerumque sterile solum est, pro anni tempestatibus, vt se quippiam frugum alicubi extulerit, vel piscandi maturitas inuitarit, mapalia gregatim mutant. Qui in ter eos dignitate ceteris praestant, Cacique (vt ferme alibi nouo in Orbe) nominantur. Nulla adhuc facta in vastitate illa Diuini verbi sementis fuerat: nequicquam seculi huius anno quadragesimo <note>140 Floridae praesens status.</note> nono aliquot religiosis Dominicanis magno labore conatis. Hispani pauca ad oram maritimam habebapt praesidia: quae oppugnantibus acerrime indigenis, perque occasionem carptim alios, atque alios mactantibus, extrema omnia, praesertim ab fame, pertulere. Hisque in angustijs, aiebat Menendes, aequissimo se animo esse, quod sciret arma sua non nisi Diuinae gloriae militare: persuasumque haberet precibus, quae fiebant ab Societate, impetrari a Deo, vt tandem vbique victor euaderet: et quicquid aggrederetur ex voluntate conficeret: eoque auidius Socios expectabat. Exacto igitur inter summas angustias anno, in portum Sancti Augustini, ad auxilium ah Rege Hispano missae, tertio Kalendas Iulias, naues septendecim inuehuntur. Incredibilis ad earum conspectum, cum et militum, et armorum, et commeatus ingens copia afferretur, laetitia extitit: magisque gaudebat Praefectus, quod expetitos in ijs, vehi Sacerdotes opinabatur, Ceterum dum regiae quaedam literae serius conficiuntur; classis ex Hispania, non expectatis, quos Societas destinarat, soluit. Quos cum abesse Praefectus vidit, vehementer ingemuit, non eo solum, quod retardari Euangelij satum dolebat; sed etiam suam apud Barbaros quod periclitari sentiebat fidem, tanquam adhuc eos inani religiosorum hominum spe, et expectatione lactasset. <note>141 Primi de Societate in Floridam missi.</note> Verum eo ipso tempore e Boetico Sancti Lucae portu Petrus Martinius, et Ioannes Rogerius Sacerdotes, et Franciscus Villaregius vitae domesticae administer, spectatae omnes, eximiaeque virtutis, in Floridam cum classe in Hispaniam nouam <note>142 P. Petri Martinij sanctus fetuor.</note> tendente egrediebantur. Et quidem quo animo irent ceteri, praecipueque Martinius, argumento sunt literae, quas sub prosectionem ad Borgiam dedit. Praeter alias, inquit, literas, egi iam gratias Paternitati tuae de beneficio, quod in me
<pb id='s087' n='87'/>
per te Dei bonitas contulit: speroque de eius clementia id magnopere adobse quium ipsius casurum, et gloriam: cui proprium est insignia facta piscatorum ac vilium hominum ministerio facere, quo laudetur magis eius nomen, et cognoscatur potestas. Ego, quae Dei indulgentia est, magno animo iter capesso, valde eius gratia fretus, vitâque meâ, et sanguine ad eius obsequium saepe in hanc expeditionem oblatis. Deoque aspirante certus esto, Pater, quicquid in nobis fuerit virium, eo collaturos, vt Prouinciae illae in conditoris sui, ac redemptoris notitiam veniant: nec pereant animae sanguine tam pretioso redemptae: eademque cura adnisuros, vt Societas Iesu quae tantum mihi bonum detulit, nihil de egregio illo nomine amittat, quod nostri Patres tot, tantisque laboribus pepererunt: quin potius dilatetur, et crescat, vt aequum est, ad maiorem gloriam Dei. Illud quidem vellem, alius veniret caput, et dux, cui ego subessem: quanquam hic quoque diuinae prouidentiae ordo me consolatur. Quamobrem sanctae obedientiae virtute plurimum confisus, ad munus accingor, praesertim tam egregios, tantaque bonitate <note>143 P. Martinij comites P. Io Rogerius et Frater Franciscus Vil. laregius.</note> comites nactus Ioannem Rogerium trium votorum Professum, multae caritatis, hu militatisque Sacerdotem, firmae, cognitaeque in omni genere virtutis: et Franci scum Villaregium vitae domesticae adiutorem, et secundum meum cor, et, vt arbitror, Dei. Adeo rari exempli est, ac plane eiusmodi, qualem tanta res postulabat. Illi, egoque magnopere laeti agimus iamque villemus in Prouincia nostra esse, vt aliquid subiremus laborum eius causa, qui causa nostra ad sudorem vsque cruentum, necemque acerbissimam laborauit. Sane, quoniam tanti momenti est prima christianae fidei semina in regionem adeo patentem inferre; libenter coram exosculati sanctissimos pedes, benedictionem Beatissimi Patris Pij Quinti excepissemus. At id quia fieri non poterat, satis nos consolatae sunt literae, quibus cognouimus perbenigne illum nobis absentibus, et bene precatum, et singularia beneficia impertisse: ac tua Paternitas poterit nostro nomine ei confirmare, praeter votum proprium, quo ego tanquam professus illi astringor, ad nouum illi quaerendum gregem proficisci fidelissimos Sanctae Romanae Ecclesiae filios: paratos, cum diuina gratia, sanguinem pro ipsa fundere, et vitam in ea longius proferenda ponere: idque <note>144 P. Martinius praedicit sibi necem.</note> pro summo Dei beneficio numeramus. Tua simul Paternitas nobis iam iam conscensuris bene precetur, vt vbique meminerimus tuos, ac Societatis, cui immensum debemus, esse nos filios. Illud mihi cor vehementer exeruciat (vt verum fatear, Pater) quod parum tredecim, aut quatuordecim annis profecerim, quibus me Societas tantâ curâ, tamque eximio lacte iam educat: doctrinâ, atque exemplis tam <note>145 Societatis occasiones ad profectum.</note> insignium, piorumque Heroum: regulis, et constitutionibus tam absolutis, ac saprentibus: tanto mortificationis vsu, et orationis: tot collationibus, et cohortationibus pijs: denique adeo prudentium, studiosorumque gubernatione Praesidum: vt spatio tot annorum iam vel saxum emolliri debuerit: ideoque cor meum tangitur, quod eo transeo, vbi praesidijs hisce cunctis prope nudabor. Quare oporteret nunc adhibere diligentiam ad comparandam annonam in eum locum, vbi erit vtique vsui, et campus amplissimus patiendi. O si in hac ex Hispania profectione cunctos e Societate Patres, Fratresque alloqui daretur! Vt eo sensu, quo ego commoueor, excitarem currentes, admoneremque, vt praesenti vtantur tempore: ex vberrimis pretiosarum rerum fodinis, atque thesauris, in quibus versantur, sedulo capiant fructus, seponant, recondantque in tempora huic meo similia. Verum, quia id negatum est; eo valeat sensus hic animi mei, vt supplicem Paternitati tuae, totique Societati, vt me, meosque Socios Deo commendent, quo iniuncto nobis munere, cum Dei Domini nostri gloria, et proximorum adiumento fungamur. Haec, aliaque, tanquam e redundanti pectore Pater Martinius promens, et beatum sibi finem affirmate vaticinans cum Socijs, quarto Kalendas Iunias vela fecit, tamtâ animi voluptate, vt Prouincialem Auellanedam, aliosque vicinos Socios vehementer ad eiusmodi labores accenderet. Vbi prope Floridam ventum est, ab classe in nouam recta pertendente Hispaniam separati, flexerunt in Septentrionem cursum. Iamque octauo Kalendas Octobris vix decem ab continente leucis distribant. Verum naucarcho minime locorum agnoscente faciem,
<pb id='s088' n='88'/>
diu haesere consilij ancipites. Promptum erat consilium mittere in scapha viros, qui ad littora appulsi regionem explorarent. Sed quia late indomiti, immanesque colebant Barbari; consilium erat plenum discriminis, quod nemo (vt quisque vel sua communibus praefert, vel alienis amat casibus tutus fieri) subire priuatim inducebat animum. Belgas quosdam nauarchus iubebat ire: qui asseueranter negarunt ituros, nisi vna iret Pater Martinius, siue aduersus Barbarorum ferociam ab eius sanctitate sibi sperarent tutelam: siue vt nauarchi, si quid interim incideret, obligatam haberent fidem eo pignore, ne ipsos in Barbaria ignota desereret. <note>146 P. Martinij caritas.</note> Belgarum postulata statim vt Martinius audijt; nullum pro communi causa periculum reformidans, cupiensque quam primum possessas a Daemone terras euangelico pede calcare; transilit primus in scapham: nouem Belgae, perpauci Hispani sequuntur. Vix terras attigerant, cum coorta repente tempestas nauim, vnde descenderant, procul ab cospectu abstulit. Quae cum diu errasset, ad insulam tandem Cubam euasit. Interim Pater Martinius, ac Socij in continentis lituis egressi, vestigium nullum Hispanorum, deserta cuncta inueniunt. Cumque hinc horridum, ac minacem Oceanum, hinc ignotas, ac vastas spectarent solitudines; eodem loco dies decem, si forte alicunde se nauis ostenderet, praestolantur prope ieiuni. Prodibant interdiu, paucasque legebant herbas, praeeunte cum Christi in Cruce fixi effigie Patre Martinio: cuius de caritate dein comites retulerunt plane miranda: addiditque Hispanus iuueuis Florius nomine, auditum ab se non Hispanos modo Hispanice; sed etiam Belgas Belgice ita cohortantem; ac si eum sermonem a puero hausisset. Post longam moram, cum spes nusquam a mari, nullus mortalium in ora maritima appareret; interiora petere prae Barbarorum metu, locorum ignari, non auderent, superque omnia fame enecarentur; propulsa ad vicinum fluuium scapha, aduersus eum quindecim ferme passuum millia subierunt. Quo in itinere cum item nil nisi solae, desertaeque terrae oblatae essent; relapsi in mare, statuerunt legentes oram, tentare si quem portum vspiam inuenirent. Ad leucas viginti progressis alius amnis occurrit, quem aduerso cursu dum subeunt, nauicula vado iohaesit: ad quam reuellendam primus omnium Martinius delapsus in aquas, cunctis connixus viribus, duobus Hispanis adiuuantibus, in altiora aluei expulit. Nocte ibi exacta, vt dies terras aperuit, exploraturi regionem in ripam exscendunt: paucisque ad scapham relictis, ceteri, Patre Martinio Christi Iesu effigiem ad lanceae cuspidem alligata praeferente, terram ingrediuntur, Caelitum patrocinia litaniarum cantu poscentes. Occurrere inter pinus multas tuguria quaedam: vnus duntaxat mortalis conspectus est, qui statim se fuga in proximas syluas abdidit. Necessitas peregrinos adegit intrare tuguria, scrutarique si quid forte inesset enectis prope fame corporibus sustiuendis. Grandem in vno inuenere piscem: cuius cum dimidium abstulissent, monente Patre Martinio, vt, si quid haberent, pro pretio relinquerent; Florius sagum, et viriolam ex vltro reliquit. Inde paululum exhilarati, eodem Beatos ordinatim carmine salutantes, ad scapham regrediuntur, cammunicaturi cum Socijs inuenta solatia. Ita illic dies exactus. Postero die ad flummis ripam quinque numero apparent indigenae, manuque edito signo aduocabant ad ripam. Vbi enim sagum ac torquem domi inuenerunt; vt vero simile est, bonos viros, qui aliena noluissent inempta sumere, eosdem necessitate pressos rati, venerant visendi studio, et iuuandi. Quare Patre Martinio cibos gestu, manu ad os admota, poscente (ad naturalem enim linguam ignoratio artificiasae redegerat) raptim ad tuguria reuertuntur. Suspicabantur alij ad sagittas redijsse capiendas: tamen, vt Pater Martinius praedicebat, egregia aqua, cocto pisce, alijsque rebus onusti rediere: perofficiose significantes nequaquam hostilem esse gentem. Et Pater, cur aliud non suppetebat, ex libro, quem secum habebat, pecorinae chartae folia detrahens, et bellulas (forfice vt reor) concinnans figuras, amicitiae monumento eis donauit. Quas illi omnis elegantiae rudes, sed iuxta pueros curiosi, magni se facere ostendebant. Florius vero sibi thoracem, alter Hispanus femoralia detracta dedit: pauloque securius regressi ad mare, existimantes non procul abesse Hispanos, quod amicos
<pb id='s089' n='89'/>
inuenissent populos, vltra pergunt stringentes littora terras explorare. Ex eo loco ad singula flumina, quae crebra intercurrebant, accolentes populos inuenerunt: a quibus accepti benigne, recreatique sunt. Postremo etiam ex homine grandaeuo, cuius multo centenario maior existimabatur aetas, capillo ad vsque genu promisso, per nutus argumen tantes intelligunt, vbi populos tres totidem discretos amnibus praeteruecti fuerint, Hispanum inuenturos Praefectum. Ergo alacres instaurato cursu vnum, itemque alterum populum praetergressi, ad insulam modici ambitus, Tacatucurum nomine, in adolescentes quatuor piscatui intentos incidunt. Placuit quibusdam e scapha propius ad eos accedere, minus <note>147 Patris Martinij beata mors.</note> probante Patre Martinio. Adolescentes sine cunctatione vim piscium magnam obtulere. Sed vnus celeri cursu proripuit se. Inde aliqua suspicio suborra fraudis. Descenderant aliquot Belgarum in ripam: perexigua in aqua constiterat scapha, in eaque Pater. Nec mora plus quadraginta Tacatucurani confluunt. Duodecim in scapham intrant: ceteri consistunt in littore. Hic Florius: Nequaquam haec mihi ora plucent: non hi vultus amicorum sunt, Pater: facessamus a terra. Pater iussit vocari Belgas. Dum hi aduocati scapham ineunt, quidam Barbarorum post terga medios Patrem Martinium, duosque Belgas repente furtim complexi, cum ijs dant sese in flumen: viribusque praeualidi exinanitos aerumnis, ac dolose implicitos in littus asportant. Alius Florij guttur inuasit iniectâ vtrâque manu: sed is eluctans eo se nodo, mordicus abrepta barbaro manus parte, euoluit. Pater Martinius, in oculis omnium miseram e scapha spectantibus carnificinam, postquam pertractus ad terram est, cum genibus, vt potuit, insistens extulisset ad caelum manus, capite claua infracto, expirauit. Similiter duo Belgae occisi, et spoliati. Qui reliqui erant in scapha, vix e sagittis elapsi hostium, raptim progressi; altero die procul conspecto nauigio, actum de se quoque putabant. Sed paulo post, cognito milites esse Petri Menendis, vertit in gaudium timor: quanquam breue, ac miserum gaudium. <note>148 Eiusdem virtutes eximiae.</note> Quippe tum demum sui cura solutos desiderium, et commiseratio Patris Martinij subijt, quem procul inde non amplius quinque leucis mortuum reliquerant: nec poterant eius commendandae caritatis, eximiaeque virtutis finem vllum inueuire: vt cum ipsis ad legendas prodibat herbas, vt easdem coquebat noctu in littore, vt consolabatur, ac sustentabat vnus omnes. Sed, si quisquam, Petrus Menendes ingemuit, indignum se tanto auxilio lamentans, suisque peccatis factum, vt Deus talem virum sibi eripuisset, in quo plus spei, fiduciaeque, quam in magni exercitus robore collocasset. Et erat sane Pater Petrus Martinius firmarum virium, memoriae amplae, multa, variaque doctrina, prudentia quoque ad religiosam gubernationem egregia: sed longe magis virtutum, quibus ipse in se sacer asceta perficitur, veris, solidisque ornamentis abundans. Nihil obedientius illo, nihil modestius, nihil laboriosius, nibil amantius animarum. Idibus Octobris Anno salutis humanae millesimo quingentesimo trigesimo tertio Celdis in Dioecesis Caesaraugustanae oppido honestis ortus parentibus puer castitatem perpetuam vouit. Post nauatam latinitati, humanitatique cum laude operam, et Magisterij lauream in philosophia relatam, nullum habebat cum hominibus nostris vsum, potius ab consuetudine eorum animus ab horrebat. Verum ita euenit, vt cum in comitatu sodalium quatuor, qui omnes Societatis candidati erant, Valentiae ad Collegium, ne eos parum humane, vrbaneque videretur deserere, contendisset; auditâ cohortatione publicâ, perspectaque mutuâ inter Socios caritate, eiusdem amore vitae succenderetur. Atque (vt abdita sunt diuina cousilia) sodalium quatuor, siue quod ab incoepto sponte destiterint, siue quod probati non sint, nemine admisso, receptus ipse est ab Hieronymo Natali tum Visitatore: atque per autumnum anni supra sesquimillesimum quinquagesimi tertij admissus est domum. Vt autem viribus animi iuxta, et corporis abundabat; etiam num diaconus, theologiae simul dabat operam, simul concionabatur Valentiae, simul Ministrum domi agebat: ijsdemque muneribus, et insuper Rectoris, cuius gerebat vices, Vallisoleti diu suffecit: cum diceret non ad munera solum duo se, si Moderatores imponerent, sed ad ducenta paratum esse. Pari contentione animi cum concionator itabat in oppida prolixi ieiunij tempore, super
<pb id='s090' n='90'/>
alios labores, pueros catechesi sedulus imbuebat: totumque semestre in agro Valentino euangelizans Apostolico ritu, victumque emendicans exegit. Oranum in Africam (vt suo loco scriptum est) cum Hispano exercitu profectus, omnia religiosi viri, famulique diligentis officia aduersus saucios, aegrosque milites magna caritate, et commendatione omnium exhausit. Idque fecit eo solertitis, quod erat <note>149 Ingenium Patri Marrinio quam Solërs.</note> ipse operum sciens fere omnium, quaecumque ad vitae necessitates inter religiosos manu tractantur. Ita enim accurato ingenio erat, vt quodcumque munus attingeret, eius totum assequi artificium conaretur. Itaque cum ex obedientia nunc culinae, nunc alijs, atque alijs humilibus ministerijs exercitus esset, non vsui modo praesenti facere satis studuerat, sed obseruarat singulorum rationes, et expertus erat. Denique magistrorum peritiam adaequarat. Aspera ita non auersabatur, vt <note>150 Eiusdem excelsitas animi.</note> simpliciter affirmaret, melius sibi, et iucundius in arduis, odiosisque sensui esse, quam in quieta facilique vita: nec quicquam adeo esse operosum, ac formidandum, quod Dei gratia, atque obedientia fretus, non audacter assumeret: experimento edoctus quo plus periculi, ac difficultatis haberent gerendae res, eo affluentius diuinam <note>151 Eiusdem obaedientia.</note> opem adesse. Haud facile dictu est quam in obedientia acquiesceret. Illud in summis ducebat delicijs, si animum suum ingenue totum Praesidibus apertum, totumque in eorum manibus situm haberet. Inde nil perhorrescens, asperrima quaeque imperia adamabat, et ad Haereticorum, vel Ethnicorum destinari terra optabat: maximeque ad Gentes, quibus primum inferenda esset christiana religio. Cuius diuturni, atque ardentissimi voti tandem compos effectus, Deo quasi gloriosae mortis compendio multorum compensante annorum praeclara facta, ad nobilem palmam peruenit. Quis enim dubitet clarissima illum palma donatum, cum ex Europa contestandae fidei causa, propagandaeque discesserit, inque eius operis conatu sanguinem fuderit? Atqui cum e naui in scapham non praedicandi modo quamprimum Euangelij cupiditate, sed etiam pro vectorum salute vltro se ipsum obiectans periculo transilierit; deinde ante receptos in scapham periclitantes comites noluerit in tutum subducere se se; si maiorem caritatem nemo habet eo, qui dat animam suam pro amicis suis; profecto non vnam videatur accepisse palmam.</p>
</div1>
<div1 id='SaHR.03' n='3' type='book'>
<pb id='s091' n='91'/>
<head>HISTORIAE SOCIETATIS IESV LIBER TERTIVS</head>
<p><note>A. D. 1567.</note> GLORIOSORVM Flores laborum, aeternumque victuras laureas dum felicibus his auspicijs prouincia Florida pollicetur, et ex primitijs specimen secuturae frugis, praesertim postquam ita generoso imbuta succu esset, ostendit, Romae Pontifex, qui adhuc Societatis opera peramanter vsus, eximia voluntatis in eam suae documenta praebuerat; ingentem terrorem secit, ne quid in eius Institutis nouaret. Chorum in ea desiderabat: et quibus vtimur, simplicia vota, subiniqua aiebat videri: quod nequaquam partem vtramque par nexus adstringeret: sed Societas sua libertate nihil imminuta, obligatos sibi alumnos ten eret. Duobus his capitibus haud dubie nerui incidebantur huius Ordinis, totusque commutabatur. Inde Patres, ipsius iussu Pontificis, sedulo collectas vtraque pro re scripto rationes, Cardinalibus Concilio <note>1 Choro Societas quare non vtatur.</note> Tridentino ad vsum reuocando praepositis, tradidere in hanc sententiam. Quandoquidem Sanctissimus Dominus, de cuius consilio, ac mente rectissima nefas est ambigi, de duobus Instituti nostri capitibus, quae se offerrent, palam nos, libereque iussit expromere; haec, Illustrissimi, et Reuerendissimi Domini, prudentiae vestrae subijcienda censuimus: alioqui ad parendum magis, quam ad disceptandum parati. Id autem videtur considerandum in primis, cum de legum mutatione agitur, causa nec ne idonea subsit, quare mutentur. Certum enim quiddam, constans, <note>2 Leges non mutandae.</note> et (quantum, fieri in hac rerum mortalium varietate potest) aeternum legem esse necesse est. Nam si ex facili mutatio sit; paulatim ea quoque labascunt, quae nullopacto mota oportuit: vnde necesse est rerum publicarum sensim statum omnem conuerti. Quamobrem censent sapientes, si quid incommodi existat; id, si remoueri aliter nequeat, potius tolerandum, quam legum alicuius mutatione cunctas <note>3 Multo minus probata Religionum Instituta.</note> in discrimen dandas. Quod quidem multo prouidendum est magis in Religiosis legibus Apostolica auctoritate sancitis: ne et detrimentum creetur Ordinibus, et Summorum auctoritati Pontificum, quae Sacrosancta debet esse, aliquid venerationis, saltem apud imperitos, decedat. Societas nostra auctoritate Apostolicae Sedis <note>4 Societas rite comprobata.</note> a Paulo Tertio, et Iulio Tertio confirmata, et nuper a Concilio Tridentino comprobata est: cum quidem Pontifices, et Concilij Sanctissimi Patres accurate inspexissent, ac diligenter expendissent totam eius Institutorum rationem. Atque adeo nihil per ineuriam, aut per indiligentiam suspicari licet commissum: sed omnino si quid in ijs immutetur, ipsa Pontificum legitima decreta, et Concilij auctoritatem conuelli, mutarique necesse est. Quod nisi vel rerum status plane mutatus sit, vel vsus, qui vnus corrector legum habetur, longo tempore experiendo euidenter arguerit; fieri profecto non expedit. Atqui Societas haec eo modo, quo Pontificum, <note>5 Signa compro bationis diuinae.</note> et Concilij auctoritate comprobata est, diuino obsequio seruiens, Ecclesiaeque vtilitati, summam experta est Dei Optimi Maximi benignitatem, ac fructum satis vberem animarum, siue in confirmandis Catholicis, siue in reuocandis ab errore Haereticis, siue in Ethnicis ad christianam fidem vocandis. Ipsa per omnes pene veteris, nouique Orbis prouincias ingenti lectissimorum hominum, ac frequentium domiciliorum numero propagata est: per tempestates turbulentissimas prouecta semper victrix: Sanctissimis quibusque gratissima: et (quod haud minus caelestis argumentum est gratiae) summo Haereticis odio. Adeo vt his tot pignoribus, hoc patrocinio, ac fauore perpetuo, quasi quodam suffragio id, quod de ea pontifices, et Concilium censuere in terris; confirmatum, sancitumque hauddubie intelligatur in Caelo. Quae autem fuerunt a principio huius Religionis ab Chori, vt de
<pb id='s092' n='92'/>
hoc prius loquamur, munere eximendae causae; eae perseuerant adhuc omnes. <note>6 Ad quid condita Societas.</note> Cum enim diuinae sapientiae placuerit, pro temporum varietate, vsuque, Ecclesiae Sanctae varias in lucem proferre Religiosorum hominum familias; his calamitosissimis, extremisque temporibus nulla videbatur noua sacri Chori necessitas extitisse. Sed cum obsistendum impijs Haereticorum conatibus, tartareaeque eorum, quae luci veritatis catholicae exitium minabantur, restinguendae essent saces; tum barbaris Christi hostibus obsistendum, quibus magna ex parte gens sancta circumuallatur, et sensim contaminatur; et nouis, quas Deus aperit, terris inferenda lex salutis, et monstrandum ad caelum iter; denique vehementer super haec incumbendum ad corrigendos nimium lapsos Catholicorum mores, atque ad diuinorum mysteriorum vsum, cultumque reuocandum; hanc minimam placuit illi excitare Cohortem, quae his, alijsque Christianae Reipublicae necessitatibus sese impenderet, ita conatu, et cura omni; vt Pater Sanctae memoriae Ignatius, quamuis quodam priuato sensu Chorum diligeret; tamen illud sequens sumen, quo in condenda huius operis fabrica regebatur, quia videbat, vt dictum est, non deesse in Ecclesia Dei qui decore, ac sancte diuina carmina exequerentur; sine vlla dubitatione, maxim âque constantia censuerit ea occupatione abstinendum. Quo nimirum, animi viribus ad hoc vnum Sanctissimum, atque Apostolicum opus coniunctis, expedita, atque in procintu cuncta staret acies ad huc, illucque, quo priuatae, quo publicae religionis vsus vocaret, accurrendum. Quid ergo? Num illae <note>7 Publicae necessitates, quibus succurren. dum.</note> causae non manent? Ardet incendio Gallia: Germania magna ex parte consumpta est: Anglia abijt in cineres tota: Belgium misere deuastatur: Polonia vbique fumat: ipsius Italiae fines flamma amburit: atque (vt innumerabiles ad Orientem, Occidentemque Indorum, nouique orbis populi panem qui sibi frangat, postulantes, et Mahometicae impietatis quotidianae progressiones omittantur) obruti inscitia sunt etiam in Hispania, Italia, Sicilia, Sardinia, alijsque errore intaminatis Christiani orbis regionibus non solum, qui in agro, pagisque versantur, nec laici tantum, sed et sacri homines, quique Vrbes frequentissimas colunt: et nos, dum tot vndique miserorum opem exposcentium vocibus dies, et noctes ciemur, operam alibi ponamus? cum propter eos labores, tectis nostris, rebusque relictis, dederimus in hanc militiam nomina: tamque multi sint, qui sanctis his per communionem vocum Numinis laudandi occupationibus vacent, tam pauci pro tanta <note>8 Suus cuique Religioni finis.</note> rerum indigentia, qui ad illas necessitates accurrant? Militiam corporum Religiosis professis num quaeso tum, cum expedienda forent arma, atque a Fidelium bonis, atque corporibus Barbarorum impetus propulsandi; psalmodiam, aut aliud tale munus aequum esset imponi? Profecto ea nunc tempora, Reuerendissimi Domini, sunt, quibus hic Ordo non ad corpora, quanquam et ad corpora, sed ad animas praecipue tuendas sacrum quoddam bellum non aduersus carnem, et sanguinem, sed aduersus Principes, et Potestates tartareas, earumque satellites suscepit: vt si Chori habendi adstrictus esset legibus; solui oporteret, operam vt eo omnem conserret: ne dum quicquam causae enatum sit, cur debeamus, qui veteribus <note>9 Sua munera tuenda.</note> oneribus plane succumbimus, nouis, et grauissimis cumulari. Quod si ab Religiosis ijs, qui sancto se otio, et laudatissimo dedidere, non requiritur, vt suam pacem, atque caelestem conuersationem interturbent laboriosis Marthae negocijs; quid est cur nobis, qui bonum commune fequuti in hanc arenam, studiumque descendimus, morae inijciantur? Qui tot obruimur saepe proximorm calamitatibus, vt vix otij liceat tantum decerpere, quantum sit satis, vt sacri officij pensum priuatim, nec statis temporibus exoluamus? Quae cum ita sint; quid tum fiet, si Choro <note>10 Chorus magnum negotium.</note> alligemur: qui et certam sedem, et certa tempora, tamque longa postulat; atque ita defatigat; vt, cum tempus pene omne gerendarum rerum abstulerit, eam quoque partem, quae reliqua est, trahat: dum fessus canendo animus requiete magis <note>11 Magnum quoque opus iuuandi proximos.</note> instaurandus, quam opere nouo, ac difficili atterendus est? Quibus in Ordinibus Chorus est, qui concionantur, qui discunt in gymnasijs, docentue: quique graui aliâ distinentur causâ, sere immunes ab cantu sunt. Ergo in hac Societate immunitas cunctis debetur, in qua nemo vel ab discendo, vel docendo, vel agendo grauissimas
<pb id='s093' n='93'/>
res in commune bonum vacat: eoque magis, quod haec mortalium iuuandorum studia eiusmodi sunt, quae non solum curam postulant, vt viae, rationesque, quibus commodissime transigi res queat, excogitentur, atque necessaria comparentur doctrinae, eloquentiae, prudentiaeque subsidia ad alienam salutem curandam; sed etiam solidarum requirunt, ac perfectarum munimenta virtutum: ne propter discrimina multa, et maxima, dum alios conamur erigere, et mundare; labamur ipsi, et inquinemur. Eoque nobis non solum concionandum, docendumque est, artesque excogitandae, quibus alienas bene, sancteque tractemus animas; sed etiam, praeter cetera religiosae disciplinae officia, perattentâ opus est, longâque meditatione, et conscientiae recognitione, quam praescriptam vtramque habemus legibus, vt praemuniatur animus noster, simulque roboretur: non modo vt sine detrimento nostro sit alijs opera nostra salutaris; verumetiam tanto prosit vberius, quanto nos fuerimus virtute magis exculti, aretiusque, et aptius cum summa bonitate, saluandarumque animarum Principe, et Autore coniuncti. Num igitur haec priuatae virtutis, an illa publicae vtilitatis omittenda sunt studia, vt nouae occupationi pateat locus? Age vero accersentibus nos ad moribundos, ad plectendos <note>12 Nec omittendum chori causa.</note> supplicio, ad aegrotos, ad inclusos in carcere, ad quamcumque animi difficultatem, quacumque siue diei, siue noctis horâ, cum iam haec consueta, tanquam debita a nobis exigantur officia, quid responsi demus? An satis excusabimus sacrosanctas occupationes chori; dum negotium aeternitatis agitur, et immortales <note>13 Id Collegiorum fundatoribus debetur.</note> animae de beato, vel miserrimo in perpetuum statu decernunt? Quid deinde Imperatoribus, Regibusque, ac Principibus ceteris, quid Praesulibus, et ciuitatibus respondeamus, cum dicent, vt tanquam in statione esset, ad suorum populorum adiumentum, se domicilia condidisse, et instruxisse Societati? Quod si negotia haec animarum, pro quibus Dominus noster Iesus Christus sanguinem fudit, Sanctique Apostoli dies, noctesque peragrandis Prouincijs, hauriendisque omnibus aerumnarum generibus, vitam consumpserunt, Beatissimus Pater, pro officio curae, pastoralis, et caritate sua, intendi potius debere existimat, quam remitti; rogamus, obsecramusque eins Sanctitatem, vt, quod alij Pontifices fecere, qui nobis et singulari patrocinio, et humanitare addiderunt ad strenue subeundos, perferendosque labores animum; item ipse faciat potius, quam vt moeroris, abijciendique animi causam praebeat. Parati profecto (vt de diuinâ gratiâ confidimus) sumus omnes illius nutum pro Dei nutu excipere: sed tamen cogitandum est, quid aliae <note>14 Pericula Schismatum in mutatione Instituti.</note> sentirent Religiosorum familiae, si de nouandis earum legibus ageretur. Homitnes nos quoque sumus. Nec dubium est nostro quoque in numero esse, qui nunquam futuri fuerint, si scissent adigendos se ad cantum esse: ad eumque etiam parum animo affecti sint: quod dicant professionis suae non esse; et id ab se Deus si vellet, ostensurum Ignatio conditori suisse: quin et eorum probent Doctorum sententiam, qui legibus docent neminem, nisi quas est professus, teneri. Itaque benignissimae erit Sanctissimi Patris indulgentiae pusillorum infirmitati prospicere, nec solum cauere, vt, qui in Societate sunt, laeti, volen tesque in ea versentur; sed vt etiam alacriter in Dei vinea opus faciant. Periculum enim est, ne qui infirmior, <note>15 Periculum ne refrigescat studium animarum</note> prae animi aegritudine, negligat rem animarum. Dumque ille satis conscientiae suae, satis famae apud homines fecisse canendo putat; dominicae segetes iam albae ad messem, per cessationem messorum, pereant. Periculum est, ne <note>16 Ne Societas minuatur et obscuretur.</note> operarum inde etiam minuatur numerus, quod noua haec occupatio ab ineundae Societatis consilio multos possit auertere: siue quod exercitationis id genus non ament, siue quod minus iam bene de legibus nostris opinabuntur, magno cum familiae huius, ac totius Ecclesiae damno. Ac profecto ita necesse est, hanc insignem mutationem sine insigni Ordinis huius notâ fieri non posse. Namque homines, quorum multi non optime nobis volunt, vbi tam Pium, Sanctumque Pontificem, qui tanto studio in corrigendos Ecclesiae mores incumbit, au dient Societatis mutare instituta; quid rogo censebunt? Nimirum, ea plane correctionis indigere: et (quod satis infamiae est) Pontifici Optimo non probari. Imminutâ autem nostrâ ad vulgus auctoritate, qua vna vel maxime ad proficiendum
<pb id='s094' n='94'/>
indigemus; existimare promptum est, quanta futura sit publici boni iactura. <note>17 Instituta Religiosorum non facileta Pontificibus mutata.</note> Considerandum postremo illud videtur, non facile, si ad totam antiquitatem cogitatio referatur, inueniri exempla Pontificum, qui instituta Religionum commutarint. Videtur enim Deus Religiosorum Fundatoribus eam vitae inspirasse formam, secundum quam vellet sibi ab vnaquaque familiâ inseruiri, et per quam vellet viam suae illis gratiae ad umenta largiri. Idcirco tanto vnaquaeque famila viget, floretque magis, quanto sincerius pristinam suae originis formam tenet. Quia scilicet et Deus ex vna parte libenter sua fouet coepta, ac sata rigat: ex altera homines, dum id, quod in ipsis est, et ex ipsis exigitur, cum modestia, ac fide praestant; nequaquam <note>18 Lapsi mores ad formam pristinam reuocati.</note> pedem extra praefinitum sibi limitem efferentes, apte sese subijciunt, et accommodant actioni diuinae, et conuenienter Prouidentiae ordini couserunt. Quamobrem Pontificibus id solum ad hanc diem curae fuit, vt, si quo rite confirmato in Ordine degeneratum esset; lapsos mores ad formam pristinam reuocarent. Cum igitur id, Deo gratia, laboret Societas, vt suum diligentissime primum teneat Institutum, neque id vlla re laxet, sed astringat potius, perficiatque: idque Institutum tenens, aeternae clementiae siue ad incrementum sui, siue ad alienum emolumentum, praesentiam persentiscat; quid est quod quicquam mutetur, cum quidem certum sit rem bene sic procedere: quid futurum sit nouis moribus nesciatur? <note>19 Haereticis non praebenda sermonum materia.</note> Quid porro transmontes tum Romanae Sedis, tum ob illud praecipue nomen, quia eam defendunt, Iesuitarum (quomodo ipsi vocant) infestissimi hostes Haeretici, auditâ hac inconstantiâ dicent? Approbatam multis a Pontificibus Religionem, nuperque a Concilio Tridentino laudatam, repente a Pontifice, qui Concilij Tridentini decreta acerrime seruanda curet, immutatam. Profecto Romanos Pont fices suâ quemque opinione duci: et Pontificia decreta ab ipsis immutari Pontificibus: et Conciliorum auctoritatem minus firmam haberi. Vnde conabuntur ostendere vel hunc, vel alios Pontifices, et Concilium leuiter, ac temere iudicasse, atque adeo errasse. Quam rem editis vulgabunt libris, vociserabuntur e sugestis: arreptâque inde ansâ, cetera sensim tentabunt carpere: contendentque alias quoque Religiones inconsiderate a Pontificibus confirmatas: alia multa ab Sacrosanctâ Synodo temere probata. Illud quidem pleno iactabunt ore, laetabundique, et insultantes decantabunt: Inter Papam, ac Iesuitas, qui omnium acerrimi Papistae ab ipsis habentur, gliscere dissidium. Quod, etsi quicquid Sanctisiimus Pater iniunxerit, etiamsi millies prosundendus sit sanguis, nunquam verum fore confidimus; quam tamen demisissime, ac studiosissime possumus, communem Ecclesiae, nostrumque praecipue patronum, atque parentem rogamus, atque obsceramus hunc inimicis Dei, et nostris, insultandi nobis, deque Sancta Ecclesia obtrectandi, aperire locum ne velit. Haec de Choro cum dicerent Patres; Simplicia <note>20 Vota Societatis Simplicia iustissima esse docent rationes.</note> vota Societatis iniqua nullo modo esse probabant clarius: cum ea non leuiter, sed a praedoctis totam disciplinae rationem vltro suscipiantur: prudentibus autem, ac volentibus iniuria non fiat. Nam vulgo receptum vsu videmus, vt quidam se Religiosis Ordinibus, alij autem operam suam Nosocomjjs, aut alijs pietatis operibus deuoueant, et vota iustissima habeantur: cum tamen et Religionum, et Nosocomiorum, et operum aliorum Praepositis integrum sit tum non recipere illos, tum hos etiam, vbi commodum visum fuerit, dimittere. Praeterea cum certum sit votorum illam formulam Societati magnopere commodam esse ad disciplinam, ad tranquillitatem, ad auctoritatem, ad profectum et suum, et alienum; velle hoc ei bonum conseruatum, et duriorem etiam vltro conditionem suscipere, vt conseruetur; haud dubie honestum, et laudabile opus est: ac proinde si quis velit, ac possit tale opus aggredi; non iniuste sacias, si permittas, sed si prohibeas. Denique durior illa, quae videtur conditio, ipsis quoque vouentibus bono est: primum, quod ita Holocaustum Deo cumulatius faciunt: deinde quod pro corruptela, et imbecillitate naturae ab humanis prolapsionibus salutari suspensione, tanquam fraeno, sustinentur: postremo, quod si demum amandari oporteat (quod quibus maxime causis in Societate fit, in alijs quoque fere ordinibus licet) interest abeuntium solutos potius, quam vinctos dimitti. Haec, et id genus alia
<pb id='s095' n='95'/>
<note>21 Conuincit auctoritas Aposto lica, et Concilij.</note> ex rei naturâ petita argumenta, cum plane ostenderent vota Societatis simplicia nihil admistum habere fraudis, sed aequissima, et honestissima esse; Pontificum tamen auctoritas, qui causa rite cognita, planeque perspecta eadem comprobassent, rem conficiebat euidentissime. Quippe in Choro adijciendo aliquid causae omminisci licebat, vnde Pontificia acta non tam, euerti, quam perfici certe sine fraude mutari doceretur: at in condemnatione votorum necessario consequebatur Institutum, quod iniquitatem haberet implicitam, fuisse a Pontisicibus comprobatum: in qua tamen comprobandi Religiones formula, haud temere cuiquam permitti debet, vt asserat Apostolicam Sedem errare posse. Simul etiam Concilij Tridentini, quod hoc Institutum pium appellasset, valde eleuabatur auctoritas. Qui namque pium esset, quod ex Iniquitate conflatum esset? Quare si id, quod tam celebre, ac Sanctum, et a proximo Pontifice rite confirmatum Concilium pro pio laudasset, Successor Pontifex iniustinae condemnaret; alterutra procul <note>22 Probat etiam Pius V.</note> dubio sententia aberraret. Haec adeo manifesta, et valida rationum momenta cum consideraret Pontifex, respondit: Quod pertineret ad vota; ea sibi probata. De Choro autem, cum ad eum Boxgia, et Polancus alia causa adijssent, ita est locutus: Vidisse se, quas Patres per Cardinalem Patiecum proposuerant causas: nulla earum omnino sibi persuasum. Itaque etiam num existimare, ad excitandam inuicem pietatem, <note>23 Chorum aliquo modo iubemur habere.</note> psalmodiam, in communi habendam: ita tamen, vt Scholastici nequaquam ea re distinerentur: et quibus horis non interesset populus, satis fore diceret, si pauci, atque adeo duo interdum chorum facerent: ac laudare se, ne tempus canendo tererent, sed vt pronuntiarent intelligenter, breuique persungerentur. Aequum tamen esse ex occupationibus interualla sumi quibus vacarent sibi: ne, caminos purgantium instar, sordibus detergendis sordescerent. Vbi, cum Polancus quantum ad id curae quotidiana meditatione, et gemina dici cuiusque recognitione, ac retractatione adhiberetur, dixisset; Nihil, inquit, meditationem chorus impediet. Inde rogauit Borgia liceret differre, quoad Sacerdotalium precum. Breuiarium, quod eius Sanctitaris iussu e Concilij Tridentini decreto restituebatur, in lucem prodiret. Quod cum sacile impetrasset, nihil tum innouatum est. Ex ea peramanti <note>24 Pontificis clementia.</note> collocutione apparuit pietas Sancti Pontificis. Certabant in animo religiosissimi Patris hinc propositae ab Societate difficultates, inde penitus insitus amor chori. Itaque cum vniuerse prius vellet induci; iam Collegijs vltro exemptis, ne nusquam induceretur, quicquid temperamemi occurreret beneuole suggerebat. Ceterum inueniri temperamentum non poterat, quod non cum rei summa pugnaret. Namque, cum vel ad cuiusque priuatim canentium, vel ad audientis populi excitandam pietatem chorus desideretur; neutrum teneri potest, nisi et iustus numerus canentium, et pronuntiatio apta vocum, et rituum, sacrorum scita, ac decora administratio sit. Quicquid enim, vel leuiter, ibi peccetur; vehementer obturbat. Atque ex eo genere rerum haec sunt, quas praestet non attingi, quam non bene administrari. Vt bene autem administrentur, et otium postulant, cum discuntur: et moram conuenientem, sedatasque curas, cum geruntur. Atqui in <note>25 Choro nusquam locus in Societate.</note> domibus Societatis, et angustiae semper magnae sunt temporis, et iusta cantorum frequentia cum esse nunquam potest, tum minime temporibus ijs, quibus non modo suae, sed, et populi pietati seruiendum esset. Nam quibus templa temporibus maxime celebrantur; ijs fere Sacerdotes, vel confessionibus audiendis, vel negotijs alijs animarum sunt maxime occupati. Haec tametsi ita esse Patres intelligerent; tamen verecundia tenuit Summi Pastoris, ne vltra vehementius tenderent. Itaque dilationis beneficio in praesens contenti fuerunt. Agebant iam prope securi, seque defunctos procella sperabant: cum circa Natalitia Domini solemnia, <note>26 Pontifex vetat fieri Sacerdotes de Societate non professos.</note> in quibus Socij aliquot erant ad Sacerdotium euehendi; cognoscunt Pontificem suo in Vrbe Vicario imperasse, ne quem Religiosorum, ne de Societate quidem, nisi solemnia vota prosessum, ne Ordines sacros recipiat: eâ gratiâ, ne postea, si sorte dimissi essent, aut mendicandum Sacerdotibus, aut sordibus exercendus quaestus esset, cum dedecore Ordinis, quod Concilium Tridentinum vetat. Detulit Pater Francisens priuilegia Societatis ad Cardinales rebus Concilij cognoscondis,
<pb id='s096' n='96'/>
<note>27 At nibil inde incommodi metuendum erat.</note> explicandisque praepositos, et quam nihil inde timendum foret incommodi luculenter ostendit: cum et ad eam diem nihil vnquam eiusmodi contigisset: et in futurum nihilo magis siue per paternas cuiusque initiandi, siue per Ecclesiasticas sacultates, quam religiosorum nexu votorum consuleretur. Liberos quippe Sacerdotes quam multis, varijsque praepositos esse casibus? Quanto facilius deprauari eos, quam coenobitas? Quis teneat fugam, et vagas peregrinationes? Quis inter haec morbos, et pericula alia mendicitas amoliatur? Iam bella, latrocinia, furta, iniurias temperum, ac tempestates, per quae res perit, quis praestet? Ipsorum met socordiam, profusionem, intemperantiam, vitia alia, quibus ad summam inopiam redigantur, quâ satis cautione prohibeas? Quam multos ipsi Antistites, aliaeque interdum potestates, hoxarum causa, vel patrimonijs multant, vel spoliant Sacerdotijs? Quas quidem potestates vero simile est non minus posse in rebus iudicandis, quam Praepositum Societatis in votis laxandis errare. Ergo cum (vt sunt humanae res) nihil vsquam in omnes partes cautum esse possit; id abunde esse, si pro opibus, moribus humanis arceantur incommoda: et quoniam arceri cuncta nefas sit; si de necessarijs leuissima subeantur. Quod com Societas, Deo dace, praestiterit, nec ad eam quicquam Concilij Tridentini decretum, quod de secularibus Sacerdatibus agit, pertineat, non esse cur concesso ab Sede Apostolica iure, quo non nisi recte, fructuoseque ad id loci vsa sit, tanta cum suâ, publicâque pernicie nudaretur. Eo etiam minus, quod praeter alias decoras vitae sustinendae vias, ipsi illi, quos Societas interdum dimitteret, ita literis, vsuque rerum instructi dimitterentur; vt conditio ijs honesta deesse nunquam posset. Haec <note>28 Cardinales Concilio prae. positi probant causam Societatis.</note> ita probata sunt Cardinalibus; vt responderent posse Societatem suum tenere Institutum. Conditionem tamen quidam adijciebant grauem, et perniciosam, vt, si vsu aliquando veniret, vt dimisso cuipiam abunde non suppeteret; ad vitandam sacri gradus ignominiam, ipsa, quod satis foret, Societas subministraret. Quod et onus intolerandum Societati in summa sua inopia erat, et contra omne ius videbatur, vt quis ex noxâ, poenâque lucrum faceret: et defectionum erat illecebra, cum et extra disciplinae iugum, extraque omne negotium, peruersis hominibus alimenta proponerentur, quibus intra coenobia sine religiosae obedientiae labore frui non possent. Visus est initio Pius Pontifex, quod placuerat Cardinalibus, comprobare. Illud deinde vitandae mendicitatis consilium per subsidia, quae Societas subministraret, parum aequum, nimiumque periculosum ratus, iterum Cardinales eosdem rem iussit cognoscere. Qui cum conuenienter priori sententiae pronuntiassent, vt quos Societas arbitratu suo amandaret, si quando mendicitas vrgeret, <note>29 Pontifex in sententia sua perstat.</note> eis subsidio ipsa iret; Pontifici demum ea stetit sententia, vt existimaret consultius Religiosos quoque Societatis professione prius, quam sacris ordinibus obligari. Idque septimo Kalendas Iunias anni millesimi quingentesimi sexagesimi septimi Alciatus Cardinalis, Pontificis nomine, praecepit Borgiae. Et anno proximo Concilij Tridentini decretum, ne seculares Sacerdotes sine certis vitae subfidijs fierent, ad Religiosos quoque non prosessos, edito diplomate, voluit pertinere. Ceterum qui interius hanc disciplinam norant, eamque suis legibus ita videbant, quasi neruis contextam, implicatamque, vix vt aliter componi, et contineri id corpus posset; minime leuem hac re illi plagam imponi, sed vitalem peti locum sentiebant. Nam, praeterquam quod ea re membrum vnum praecidebatur, et spiritualium <note>30 Quam id incommodum Societati.</note> gradus Coadiutorum funditus tollebatur, tamque praecipuo succiso membro, vtilitates multae, magnaeque recidebantur; duorum alterum necessario erat consequens, vel vt Sacerdotes perpaueos Religio haberet, vel permultos Prosessos haud satis exploratae virtutis: quod vtrumque incommodorum seriem grauissimorum secum longam trahebat. Principio enim, nisi vti ad id locorum factum fuerat, <note>31 Vel quod Sacerdotum numerus minuebatur.</note> Sacerdotes deinceps liceret suffici; non modo propagandae Familiae incidebatur spes, sed ne inchoata quidem poterant iu susceptis iam domibus, et Collegijs perpetuari munera: ad quae sustinenda ne praesens quidem copia satis erat. Deinde cum tam frequentes per pagos, atque oppida, in quibus non dum sedem habebat Societas, adeoque salubres susciperentur peregrinationes, vt totis populis
<pb id='s097' n='97'/>
confessione expiatis, rudibus edoctis, conciliatis dissidentibus, alijsque vitijs sublatis, noua quaedam relinqueretur rerum facies, Sacerdotum numero imminuto, intermitti has peregrinationes, et tantum intercipi fructum necesse erat. Postremo in Brasilia, India, Molucis, Iaponia, alijsque extra Europam Prouincijs, vbi quam paucissimi, vel omnino nulli, nisi de Societate Sacerdotes agebant, ijque non ad excip endas modo confessiones, sed ad sacrificia diebus sacris, ad Sanctissimam Eucharistiam, supremamque Vnctionem ministrandam, ad consocianda rite coniugia necessarij erant, quid fieret? Tot ne, tamque numerosarum gentium adiutricem implorantium manum despiceretur salus? Atque haec e paucitate Sacerdotum exteriora detrimenta. Quid porro domi molestiarum, turbarumque impendebat? Quid ijs faceres, quos, post absoluta studia literarum, tametsi ad agendum cum populo, atque ad alia Sacerdotum officia facultatis rarae, quod tamen professio differenda videretur, consecrare non posses? Quantum inde Diabolo ad omnia perturbanda ostium? Cum semper habuerit dilata prosessio non leues in Societate difficultates, quas dilatio tum haberet tanto insignior? At fiant, inquies, sicuti fiebant antea, Sacerdotes, modo solemnia prius emittant vota. Hinc vero pestis haud paulo grauior imminebat. Quippe ita factus hic <note>32 Vel quod non satis probati fierent professi.</note> Ordo est, idque habet destinatum; vt, cum vnâ ex parte maxime opus habeat verâ, solidâque virtute, eâque probatâ vulgo, et cognitâ; ex alterâ tamen tum virtutem habeat, tum famam, et multis, et grauibus propositam casibus. Quippe si verâ virtute careat; nec sibi, nec alijs prosit: si auctoritate, bonoque nomine; frustra in publicum adiumentum desudet. Vita, et sama integra persuadendi fundamenta sunt. Verum enim vero cum tam lubrica tractet negotia, et quemadmodum corporum medicinam professi nullum excludunt genus hominum; ita ipsa (quando se curandis animis totam addixit) industriam suam ad quamuis aetatem, sexum, ordinem, et conditionem porrigat, ac proinde, vt cum omnibus agat, necesse sit: tanta vero sit deprauatae naturae infirmitas, tam vehementes, assiduaeque, et callidae antiqui hostis impugnationes, ad haec tanta in hominum vulgo peruersitas, et ad suscipiendam medicinam asperitas, ad perperam suspicandum, loquendumque procliuitas; quid, rogo, tam in prono est, quam, nisi praesidia, et subsidia acria praesto sint; vel falsam, vel etiam veram suscipi notam? Comparata enim sic est humana vita, vt praeclarissima quaeque studia difficultatibus, et periculis maximis obuallentur, tanquam celsissima fastigia praecipites deiectus ambiunt. Ergo hoc vitae genus qui descripsit; ita debuit omnia inter sese comparare, atque conterre; ea conquirere, et circumdare munimenta; ea prouidere auxilia; per quae cum valide prohibeantur mala, ne incidant, tum vero, si quo casu incidant; mature, recteque curentur. Et prouidit sane multa, atque efficacia mens illa magna Sancti Ignatij molitoris, et architecti tanti operis: inter quae patet latissime, polletque cum primis sera professio. Nam primum per longas <note>33 Professionis dilatio necessaria Societati.</note> moras vniuscuiusque exploratur virtus; dein ipsa suspensio feruidioribus ingenijs pro froeno est, proque stimulo tardioribus. Inde enim optandum veteres aiebant, vt Ciuium vita talis perpetuo esset, qualis esset Candidatorum. Quam securitas, quam impunitas periculosa sit, quem fallit? Postremo, vbi vsus postulat, segregatur, atque amandatur nocens. Vnde duplex consequitur bonum reliquus Ordo: vnum, quod non serpit ad integros malum, nec quasi factione quadam, nec exempli contagione; sed potius reddit vindicta cautiores: Iterum, quod conseruatur integra apud populos fama: vt quoniam norunt nequaquam tolerari nocentes; recte de ijs, quos perseuerare viderint, opinentur. Atque hinc discrimen apparet inter hanc, et ceteras plerasque, ac sere omnes Religiosorum disciplinas. Eaedem illis, quae in Tyrocinio, totâ propemodum vitâ actiones, eadem <note>34 Differtque in eo multum ab alijs Ordinibus</note> negotia sunt, vnius generis, intra septa plurimum domestica, et quodammodo extra teli hostilis iactum. Quare Tyroni probando non longa admodum necessaria fuerit dies. At hominibus Societatis, postquam Tyrocinium, quasi in vmbra, pofuerint; prodeundum in aciem est, comminusque gerenda res: totaque aetas inter hostium tela agitanda. Quamobrem qui tanto sint robore, vt caelesti huic militiae
<pb id='s098' n='98'/>
insolubili debeant Sacramento adiungi; non satis vmbratilis pugna docet, sed ipsa in acie cognoscendum est. Quis enim non est fortis in pace, et in castris? Interdum etiam procui hoste plus animi, ac virtutis, qui minus habet, ostentat. Ad haec si aliorum quis Ordinum degener est; haud difficulter, nec magno cum incommodo latet. Societas operariorum Ordo est. Idoneus ei non est, qui sibi soli est bonus: multo minus, qui credi publico nequit. Qui non est talis, vt operarium se fidelem, et, quod ait Apostolus, inconfusibilem praestet: quippe abscondi eiusmodi hominum peccata nequeunt: sed si quid committitur; necesse est in oculis multorum, cumque pernicie magna populi, Ordinisque cuncti committi. Arque adeo necesse est vel hanc Rempublicam soluere, et commutare vniuersam; vel sinere suis vti legibus, ijsque, quibus compacta, et coagmentata est, compagibus contineri. Quae cum superiores Pontifices vidissent; Institutum quamuis nouum, et ad eam diem inusitatum, animaduersâ tamen eius plane mirabili ratione, ac structurâ, <note>35 Quid Concilium Tridentinum et Pontifices de Societatis professione senserint.</note> libenter amplexi sunt. Ac Tridentinae Synodi Patres, cum experimento ipso talem hominum Coetum ad totius Ecclesiae Sanctae insigne adiumentum, singulari Dei prouidentiâ editum intelligerent, dum hac ipsa de re, hoc est de professione Religiosorum agerent, nominatim exceptam Societatem voluerunt: posteaque Gregorius Tertiusdecimus suam illi libertatem restituit, et alij deinceps Pontifices confirmarunt: quâ speramus perpetuo fruituram. Ceterum inaestimabile pondus inest in primâ, quae animum imbuerit disciplinâ. Ex notionibus enim, quae primae insederint, vsu paulatim confirmatis, quasi altera existit natura: vltroque sequuntur iudicia, et consilia consentanea formae iam animo comprehensae: <note>36 Vnde Pio V. quaedam nouandi in Societate voluntas.</note> et conêre licet in diuersum; saepe non sentientem trahunt. Quo minus mirum est si ex pristina institutione, cuius nunquam vsum remisisset, Pij quoque Pontificis vere sancti, vereque sapientis sententiae colorarentur. Ergo cum illud ei visum esset in Votis nostris adhibendum temperamentum; quamuis plurima, et maxima importaret incommoda; tamen Pater Franciscus diuinâ plenus fiduciâ, maximque se optimâ iubentis mente, atque obsequij virtute consolans; respondit: <note>38 Societas obedit Pontifici.</note> Societatem, quae cunctas nationes Ecclesiae Romanae, Vicarioque Christi vel reddere, vel conseruare obedientes conetur; multo ipsam magis in potestate eius futuram. Continuoque agitari est coeptum quemadmodum, minimo cum boni publici detrimento, Sanctissimi Patris fieri imperata possent. In omnia mentem versantibus vnum occurrebat leuamentum, vt quibus suppeteret facultas, non tamquam religiosi, paupertatis voluntariae nomine, sed Ecclesiastici reditus, vel patrimonij titulo initiarentur. Verum, consultis per literas Prouinciarum praepositis, summa cum Patris Francisci approbatione, visum est omnibus obediendum simpliciter. Id disciplinae, id paupertati religiosae, idem voluntati Pontificis congruentius fore. Itaque leuissimun incommodorum habuere, vti paulo accuratiore delectu fierent Sacerdotes, ijque trium saltem Votorum professione ea causa obstringerentur. Ex quibus deinde legerentur idonei suo tempore vota quatuor, e <note>38 Sermones de animo Pontificis erga Societatem.</note> Societatis legibus, edituri. Haec autem dum fiunt, et sua sponte hominibus ad fingendos, amplificandosque sermones propensis, et Diabolo instigante, vt imminutâ Societatis existimatione, laborum eius quasi aciem hebetaret; mirum est rumores quam circum multi, varijque, et quanto cum strepitu volitarent. Hi Pontificem reformandos suscepisse Iesuitas aiebant. Illi proprium genus vestium, et cucullam velle eis inijcere. Quidam Collegia reditibus spoliare. Alij totum velle Ordinem extinguere, in eumque conscriptos in veterum quempiam, ac nominatim Augustinianorum transcribere. Alija alia apro moribus, vtque cuique vel exulceratus aliunde animus, vel fingendi libido, ac leuitas suadebat. Quae cum Franciscus <note>39 Verus erga Societatem PijV. animus.</note> Patiecus Cardinalis, rogatu Borgiae, retulissiet Pontifici; is, vt pio ducebatur consilio, quaeque agitabat non ad perniciem, sed ad perfectionem Societatis pertinere certum habebat; exclamasse in haec verba fertur: Absit a nobis hoc peccatum grande: Videmus Deo complacitum in his famulis suis, perque eos vtilitates Ecclesiae sua praeclaras afferre. Dum ita viuent; non est quod negotium eis quisquam, sacessat: sed vt fauorem potius, atque patrociuium accommodet, quo secundum
<pb id='s099' n='99'/>
vitae suae formam seruitio se diuino impendant. Nec sane de caetero aliter se ipse gessit. Permulta Patribus, qui ad Occidentales, vt vocant, Indias hoc anno mittebantur, beneficia Ecclesiastici iuris dedit: ac fere omnia, quae fuerant agentibus <note>40 Plurimum Societatis opera Pius V. vtitur.</note> in India Orientis concessa. Romae sub initium anni totam Catechumenorum voluit ad ministrationem suscipi, aegre concesso, vt liceret per alienos administros gerere. Duos ad suam Heluetiorum cohortem, vnum ad ceteram familiam in aedibus Vaticanis, cum quartus in Sancto Petro verba faceret, voluit concionari. Cumque Poenitentiariorum iussisset explorari facultatem; ad id munus Patres Franciscus Toletus, et Ferdinandus Solerius vocati sunt. Ineunte Augusto Ioannem Polancum Florentiam misit, quaedam haud leuis momenti cum Cosmo Duce, eiusque liberis Ferdinando Cardinali, ac Principe Francisco tractaturum. Atque interalia, vt querelas inter Cardinalem Mediceum, et Vrbinatem Ducem, ob damna in finibus ad Castellum Durantium illata, componeret, ne in perniciem euaderent publicam. Quod Polancus e sententia Sanctissimi Patris effecit. Sub autumnum Christophorum Rodericium, quem ante cum Strongylano Episcopo miserat, quanquam adhuc ea expeditio propter obiectas Neapoli moras Episcopo, exitum non habuerat; ad multos circummisit Episcopatus, cum vt explicaret rudioribus <note>41 Missiones plurimae ex Romano Collegio.</note> christianam doctrinam, tum vt rerum statum cognosceret. Et sane, vt omnia ex Pontificis ingenio seruebant, ferebanturque ad correctionem; ingens non modo in Vrbe, sed late in circumiectis, atque etiam longinquis regionibus fuit Sodalibus seges operum, et gloriae messis diuinae. Tyburtinam, Tusculanam, Albanam, Ananiensem, rogatu Antistitum alij, atque alij socij peragrarunt dioeceses. Diuersi alij Praeneste, Velitras, Beneuentum, Hostiam, Faliscos, Viterbium, in Camertes, Auximanos, Asculanos profecti. Apud Viterbienses in vrbe, pagisque ab Sacerdotibus egregijs Gaspare Sancio primum, mox Hic ronymo Ottello, cum singulis comitibus Euangelicum factum opus. Nec sedulitate magis, quam suae vitae exemplo, parsimoniâ, continentiâque profecere: cum ex alimentis, quae mittebantur, quod sat naturali necessitati, idque vilissimum esset, reseruato sibi, cetera ad iacentes in Valetudinario publico <note>42 Beneuenti res gestae a Patre Vlmaro et Socijs.</note> mitterent, quibus et ipsi frequenter manu, et voce ministrabant. Beneuentum Cardinalis Sabellus ad suam dioecesim concedens Vsmarum, secum Goissonium cum Petro Bianca duxit: nec quicquam nisi de eorum sententiâ administrauit. Illi Paraecialia templa, quae tum duo et sexaginta numerabantur, cum singillatim lustrassent, quo maiori cum dignitate haberi possent, redigenda ad tredecim suaserunt. Tria Sacrarum Virginum caenobia ad leges Sancti Benedicti reuocarunt: idoneis institutis, et moribus temperauere Seminarium. Ad haec Valetudinaria diligenter inspecta, eorumque disciplina in pristinum reposita. Sodalitatum animaduersa exordia, diplomata perlecta, leges instauratae, et sicubi visum, correctae. Archiepiscopalis Bibliotheca recensita, damnatique libri combusti. Cuncta, quae ad Clericorum spectant officium, quaeque ad ritus Sacros, et Sacramentorum vsum, composita. Sacrarum etiam Reliquiarum, quae omnium vna res maximam ab Clero simul, populoque gratiam iniuit, venerationi, honorique consultum. In Dioecesanâ Synodo, in qua multum exhaustum laborum, permulta <note>43 Patris Vsmari prudentia in inuidioso munere.</note> opportunissime constituta. Super haec iussus omnium Sacerdotum scrutari doctrinam Vsmarus; inuidiosum munus ita gessit, vt sibi, sociorumque nomini gratiam, non populi modo, sed sacri etiam Ordinis conciliarit. Quippe paternum gerens, praeque seferens erga omnes animum, haud grauate, qui non magno negotio erudiri poterant, erudiendos ipsemet suscipiebat: nec pauca ab Cardinali ijs, vbi res ferret, beneficia impetrabat: multo libentius patroni, quam censoris personam vsurpans. Eidem cum reseruatorum Antistiti cognitionem criminum, poenaeque imponendae arbitrium delegasset Cardinalis; id etiam muneris, cum bonâ omnium gratiâ, atque approbatione, exegit: vt iam simul humanitatis, simul probitatis, atque doctrinae famâ auctoritatem excellentem nactus, velut vnicum perfugium adiretur: nec quisquam e Clero, vel populo esset, qui non dignitatem, rem, conscientiam suam iudicio eius, et consilio volens, atque securus crederet. Inde siebat, vt leui opere conscientias ipse tricis maximis implicatas
<pb id='s100' n='100'/>
expediret, grauia dissidia tolleret, lites, pacesque componeret. Harum peregrinationum pleraeque e Collegio Romano susceptae: ex quo ingens numerus <note>44 Collegij Romani incrementa.</note> ad alienas quoque dimissus Prouincias. Ipsum vero sua capiebat incrementa. Amplius iam mille Gymnasium frequentabant auditores. Templum hoc anno, quo die caelestis Virginem Nuntius salutauit (eius enim mysterij gaudet titulo) <note>45 Ludouicus Corbinelius Societatem ingreditur.</note> publicatum est. Superiore anno Societati se dedicarat Ludouicus Corbinellus patria Florentinus, e stirpe nobili, aetate iam maturus, virque prudens, et locuples. Ex eius liberalitate ingens Collegio firmamentum in praesens, maius postea accessit. Quamobrem certa ei Praepositus Borgia statim decreuit sacra. Sed multo <note>46 Praestantissimi viri in Societatem admissi.</note> amplius cunctae Societati et firmamentum accessit, ac decus ex hominum genere, et copia, quos ad eam Deus hoc anno vocauit. Nullus vnquam feracior praestantium germinum annus suit. Chorum merito ducit, qui primus ipsa Epiphaniorum <note>47 Franciscus Turrianus.</note> luce receptus est domum, Franciscus Turrianus, vt in santi Iesu excellentem suam sapientiam, perinde vt olim ab Oriente profecti sapientes Magi consecraret. Annum sextum supra quinquagesimum agebat, in Vrbe, inque Tridentino Concilio, quo Theologorum in numero a Pio Quarto missus fuerat, multas praeterea apud nationes editis monumentis, claritatem adeptus. Omni doctrinarum genere cum abundaret; eminebat tamen Ecclesiasticae antiquitatis cognitione. Quam magno labore, scrutandisque celeberrimis quibusque bibliothecis, maximeque monumentis Graecorum peruolutandis assequutus, egregiam inde aduersus recentium Haereticorum surorem telorum vim protulit. Qui cum ita vixisset in populari religionis cultu, vt adaequaret insigni pietate doctrinam; vehementer primo omnes secessu in Societatem, deinde etiam domesticos submissione, atque alacritate, qua inter Nouitios canus iam homo prope repuerascebat, commouit. Nec vero susceptum iam ante cum Haereticorum impietate bellum auspicijs nouae militiae intermisit: sed constantius etiam, atque felicius, sub obedientiae victricibus <note>48 Hieronymus Iiuntia.</note> signis, vsque ad vltimam senectutem gessit. Simile exemplum Hieronymus Isuntia, et Stanissaus Varseuitius praebuere. Ille Martini Olauij germanus frater, atque in vrbe Victoria patria sua optime ab re constitutus, et honoratus Sacerdos, inde vsque ex Hispaniae finibus venit, vt huius disciplinae sincerum quasi succum, <note>49 Stanissaus Varseuitius.</note> et sanguinem comminus e Romano duceret corde. At Stanissaus, cum in Polonia opibus, et nobilitate, simulque sacrorum, et ciuilium floreret honorum titulis; praeterea Ecclesiastes haberetur illustris, et probatissimae vitae; multumque in regiâ, ac regno auctoritate, et gratiâ posset, Regique ipsi a secretis fuisset, atque Collegarum in eo munere rector; recufato etiam Episcopatu, eam vnam ob rem in Vrbem accessit, vt se ipsum, et aliquot e sua familia, quos ad idem consilium ipse et vocis, et morum suorum inuitamentis adduxerat, Societati donaret. Hic, antequam domum admitteretur, visum est vt rem significaret Pontifici: responditque Sanctissimus Pater: quanquam cuperet viros tales ad regendam Ecclesiam prouehi; tamen laudare se eum, quod ad genus vitae longe tutius, et perfectae adipiscendae virtuti aptius vocantem sequeretur Deum: eo maxime, quod Societas nullam in rem, nisi in Ecclesiae Sanctae subsidium, et salutem animarum ex Iustituto incumberet. Inde cum suis inter Tyrones admissus, christiana humilitate, parendi alacritate, sui despicientiâ, omniumque studio virtutum, vti decebat virum, qui tam claris exorsus esset initijs, non incitamento solum cunctis, sed etiam admirationi erat. At vbi remissus est in Poloniam; ingens eius prouinciae columen suit. Quin et missus in Sueciam, cum alia praeclare gessit, tum sapienter, atque feliciter in catholicâ, piâque Reguli educatione operam collocauit, eius, qui postea <note>50 Franciscus Leonius.</note> Poloniae Rex Sigismundi nomine tertius, etiam num singulari prudentiâ, et humanitate imperium habet. Aetate quoque iam graudis, Caesareique prudentia, et Pontificis iuris inclytus accessit Franciscus Leonius, eorum Doctorum e numero, quibus Gratiani opus, quod Decretum appellant, recognoscendum Pontifex <note>51 Alij multi Iuniores.</note> delegarat. Iuniores, sed magnae expectationis, Ioannes Franciscus Vipera, Hippolytus Volia, Plinius Peruscus, qui dein Ioannis Baptistae maluit nomen, parentem suum Tarquinium Peruscum, cui erat vnicus, amissa coniuge, ad Societatem
<pb id='s101' n='101'/>
se recipientem, sequutus: Benedictus Iustinianus, Ioannes Maiorius, Antonius Vicecomes, alijque sane egregij, omnes doctrinae praestantiâ, et eloquentiâ, et rebus agendis, et publicorum administratione munerum de Societate, deque Dei Ecclesia praeclare meriti. Sed ex omni numero merito eximij tres <note>52 Beatus Stanislaus KostKa.</note> Fabius de Fabijs, Claudius Aquauiua, et Stanissaus Kostka. Ceterum de Stanissao abstinebo in praesens dicere: vt, quoniam anno insequenti longissimum sanctitatis curriculum breui aeuo confecit; interruptâ narratione, diuina Beati adolescentis decora vnum sub aspectum ponantur. Paucis de Fabio, paulo pluribus de Claudio agam: similiter atque ij, qui cum ingens aedificium moliuntur, in ponendis <note>53 Fabius de Fabijs.</note> fundamentis cum curâ immorantur. Gens Fabia ex peruetusta Fabiorum illâ prosapiâ, cui restitutam rem Romana olim Respublica debuit (vt opinio minime laeuis est) orignem ducit. Illud constat nobilitatem intem Romanos solidam, ac finceram obtinere. Ex hac paterno, et ex Maffeiâ item familiâ Romae perillustri <note>54 Eiusdem virtutes ante Societatis ingressum.</note> materno genere ortus Fabius, indolem plane Romanam, et Christianam iam inde ab incunabulis prae se tulit. Nihil puerile vnquam, nihil non moderatum, et sanctum in eo cerni licuit. Modestiae cultor, silentij tenax, morigerus parentibus, in pietatis exercitatione multus erat: duritiae ita amans; vt molliciem lecti perosus extra cubaret, stragulâque mox de industriâ, ad domesticos fallendos, confunderet. Seruos, ancillasque et castigabat si quid leuius dicto, factoue committerent, et tempestiuis hortatibus ad grauitatem, Deique timorem incitabat. Familiaritates aequalium nullas amauit. In sacris tectis, et cum sacris viris iucundissime agebat. Inter quae tanta prudentiae indoles apparuit; vt duodeuigesimum annum agenti rei domesticae administrationem totam Laelius pater permiserit. Quam Fabius vbi suscepit; continuo tabulas conficere diligenter aggressus, in earum fronte votum hoc, instar tituli, praescripsit: In Dei nomine, et gloriosae matris, Mariae Virginis, et Sanctorum om nium, quos precor, vt opem exorent, ne quid in hunc codicem, quod non ex honore, laude, et gloriâ ipsorum sit, referatur. Inter hanc procurationem cum literarum studia non omisisset; postque perceptam domi puerilem doctrinam, grauiores philosophiae disciplinas in Romano Collegio diligentissime esset persequutus; iamque ab suis ad sacros honores admoueretur; nihil vulgare de tantâ Consilij maturitate, adeoque compositâ vitâ sperantibus, atque auunculi ante alios incitarent, proueherentque apud Pontificem gratiosi viri; Fabius denuntiat se nequaquam saeculo aptum, destinasse animo ad Religiosorum minus im peditam, magisque tutam viam transire. Nihil illi tum non mouere, non obmoliri, atque obijcere. Ipsam summi auctoritatem Pontificis interponunt. Sed et maior aetas Fabij erat, quamvt suspicionem facti fuci reciperet: meliusque fundata constantia, quam vt humanarum genere vllo Machinarum labasceret. Pontifex quoque is erat, qui necessitudinibus naturae ita indulgeret, vt patrocinium virtuti commodaret. Itaque certamen id solnm effecit, vt Fabius caelestem militiam ex victoriâ auspicaretur. Hic a principio adamussim religiosarum <note>55 Religiosa Fabij vita.</note> legum totum sese composuit, eandemque vitae formulam aequabili tenore ad vltimum vsque, constantiâ plane mirabili, tyronis subtilitate, veterani perfectione inter assiduas praefecturas (omnibus quot quot in Societate sunt, praeter summum Magistratum gestis) Institutor Nouitiorum, Rector Seminarij, Collegijque Romani, Professae domus Vicarius, Prouinciarum Romanae, et Neapolitanae Praepositus, Sardiniae, Siciliae, Mediolanensis Visitator, Secretarius Praepositi Generalis, demum et Assistens, et Monitor tenuit: tantâ cum opinione sanctitatis; vt non verbo vnquam peccasse, non re, ac ne commotione quidem animi vllâ, visus sit: idque grauissimi viri affirment, ij maxime, qui diutissime, ac intime obseruarunt. Vir demum eiusmodi, quem cum habuerit nihil non imitandum; fateantur <note>56 Claudius Aqua quia.</note> tamen omnes imitabilem nunquam futurum. Natu postremus in praeclarâ germanitatis Coronâ, sed tanquam alter Beniamin caelesti carus Parenti, et primos verae gloriae adepturus honores Claudius Ioannem Antonium Aquauiuam Ducem Atriae, et Isabellam Spinellam parentes habuit: vtrumque inter Italicam <note>57 Eius ortus.</note> nobilitatem splendore praecipuo. Anno millesimo quingentesimo quadragesimo
<pb id='s102' n='102'/>
tertio, decimo octauo Kalendas Octobris, quo anno Societati Iesu propagandi ssee in quem uis numerum Sedes Apostolica potestatem fecit, Atriae ortus: aliquan to tempore Neapoli, ceterum maximam partem in paternae ditionis oppidis Atriae, et Conuersani sub praestantium Magistrorum cura ad annum vsque vnd euigesimum educatus est. Inde rursus breui. tempore Neapoli, postea aliquanto Perusiae ciuilis doctrinae gnatiâ, postremo Romae inter Pontificum Piorum Quarti, et <note>58 Indoies praeclara.</note> Quinti Cubicularios fuit. Naturae ornamentis, quanta prope maxima, ac plurima cadere in hominem possunt, abundauit. Memoria amplissima eadem, ac tenacissima erat, volucre ingenium, acutum, et copiosum: iudicium peracre, mireque certum. Ad haec dicendi vena naturali quodam splendore pernitens, perenique riuo dulcissime fluens. Sed honestas morum, et amabilitas dominabatur. Nihil moderatius, nihil excelsius illo animo, nihil innocens magis, et candidum. Accedebat tot bonis honestamento decorus totius corporis. habitus, os plane probum, ac species liberalis: in qua, velut in bono lumine, virtutes animi emicarent. <note>59 Institutio optima.</note> His demum perficiendis optimae institutionis summa manus accessit, et in virtute simul, ac bonis artibus expolitio. Tres principes linguas latinam, graecam, hebraeam ab idoneis magistris bene didicit: mathematicas disciplinas domi ex aetatis eius perito in paucis doctore Vernalione: prudentiae iuris initia Perusiae ab celebrato per omnem Italiam interprete Rainaldo Rodulphio percepit. Nec artium aliarum, quibus siue ad militarem, siue ad vrbanum pueri nobiles informantur vsum, vllam praeterijt. Quo plus enim proficiebat in singulis; eo impensiore cura instituebatur in vniuersis: eo etiam studiosius, quod, vt praeclara inuitabant <note>60 Pietas ab infantia.</note> exordia, destinabatur columen domus. Ceterum vt fere in hominibus ad eximia natis, quo quemque claritudinis ingenium, ac Deus ferat, prima statim argumento est aetas; iam tum infans non imitandis modo Sacrorum ritibus, et paruulis extruendis aris, quod haud paucis infantium pro lusu est, sed prolixis etiam fundendis ad Deum precibus ostendit, vbi olim viri habitatura mens, et consumendae curae essent. Bimulum ferme, cum desiisset domi apparere, solicitâ matre, atque domesticis ne quid ei euenisset; tandem in conclaui quodam inter vela interiora lecti, atque parietem, quo se vltro abdiderat, flexis geniculis, ac iunctis ante pectus manibus, habitu orantis inuenere: nec inde sane volentem abductum ferunt: perinde ac si duodennis Domini exemplo tacite diceret: Quid est, quod me quaerebatis? Nesciebatis, quia in his, quae Patris mei non terreni, sed caelestis sunt, <note>61 Sanctissima educatio.</note> oportet me esse? Fouebant eos pietatis igniculos accurate parentes, ac praecipue. Mater cordatissima sane matrona, ac religiosa in paucis. Quae inter cetera non seruorum, aut farailiarium quemquam domestico Sacerdoti diuinis operanti, sed Claudium, vbi primum aetas tulit, volebat ministrare. Et forte habebant domi: Sacerdotem Ioannem nomine, antiquae bonitatis: qui, vt ea tempestate moris erat, postquam Missam cum sacrificio absoluisset; senas, septenasue votiuas sine sac rificio, siccas quas vocant, quotidie sine vllo fine addebat, Claudio omnibus ministrante, seuero iussu parentis, et frustra defesso. Ad haec vt in laudibus diuinis consuefacerent, tum psallendi quandam, praecandique formam ab auo compositam Andrea Matthaeo excellentis sa pientiae viro, religiose perlegere singulis diebus iubebant: tum illam, quam Franciscus Quignonius Cardinalis Sanctae Crucis composuerat (officium Sanctae Crucis ab inuentore vocabant) quod satis eo tempore vsitatum, Pontifex Pius Quintus deinde sustulit. Sanctioribus autem <note>62 Vn dennis psal terium memoria tenebat.</note> diebus prolixam insuper Sacerdotum psalmodiam exigebant. Ex qua institutione factum est primum, vt quod Monachis olim laudi vel grandaeuis tribuebatur; Claudius etiam num vndennis adeptus, Psalterium totum memoria teneret. Deinde tanquam generosa stirps propter feracem riuum consita large bibens diuinas aquas, caelesti plenus vigore adolescebat: interimque foliorum amoeno vestitu, et ornatu florum nitens, praecoqua etiam frugum gratia exuberaturas olim in autumni maturitate praemonstrabat opes: quarum hîc gustum praeberi ingratum non fuerit. Admodum puer graui morbo implicitus pauere mortem coepit, haudille quidem proprer conscientiam, innocens enim ferme erat, nec dulcedine vitae,
<pb id='s103' n='103'/>
quâ vti, non frui destinabat, sed quod nihil dum in Dei laulem, et obsequium peregisset. Durum videbatur vacuum ex hoc quasi mercatu abire, et frustra pene fuisse in hac luce rerum, et antequam suum testari anim um Procreatori posset; de medio auferri. Habuit enim a primis annis spiritum rectum, et ingenium apprime nobile, ac liberale cum aduersus homines, tum praecipue aduersus Deum. Itaque quoniam audierat Ezechiam Regem, den untiata sibi morte, conuersum ad <note>63 In morbo Ezechiae ritu, precatur valetudinem.</note> parietem cum fletu magno salutem ab eo poposeisse, et impetrasse; fiduciâ plenus imitari eum decreuit; eodemque modo ad parietem et ipse conuersus, multis cum lachrymis, cor suum immaculatum, ac simplex coram Deo effudit. Valetudo breui redijt: et quanquam ab summa beniguitate nihil abhorret existimare illis concessam innocentis lacrymis; tamen satis nos habemus religiosam indolem pueri, et sanctae institutionis vires ex hac narratione intelligi. Vernalio, quem adultior audiebat in Mathematicis, Chaldaeorum figmenta ex affectione caeli, posituque <note>64 Curiositatis victoria insignis.</note> astrorum, quo quis in lucem editur, quid ei euenturum sit praecinentium, oppido quam perite callebat. Iuuenum Aquauiuarum genituram scrutatus, scriptoque comprehensam, suam cuique maiorum fratrum dedit: dumque illi curiose, vt fit, et lectitant suam, et alienam appetunt; Vernalio ad Claudium laetus accedit, sortemque illi quoque suam porrigit, voce, ac vultus hilaritate significans esse, quod volens inspiceret. Ea puero celsitudo pectoris, ea constantia fuit; vt arreptam syngrapham continuo illectam, inuisamque corruperit, atque proiecerit. Alio tempore pictis pagellis, remittendi animi studio (hac enim tantum gratia aliquoties attigit) cum homine nobili, eodemque Mathematico Vernalionis <note>65 Libertas Christianae professionis.</note> successore lusitabat. Ecce autem Mathematico, dum parum prospere alea pertinaciter cadit, commotâ bili, victaque patientiâ, demum impia vox excidit. Quam ad vocem Claudius extemplo obducto vultu, pagellis cum stomacho in mensam abiectis: Tu vero, inquit, posthaec mecum nunquam luseris: atque e conspectu se auferens, ignominiâ, et pudore coopertum blasphemum reliquit. Tanta Christiani pectoris libertas erat: tantum aberat ipse ab omni importunitate dictorum. Quam si nobilissimi quique libertatem imitarentur; breui Christianus populus ab foedissimo more liberaretur. Fuit cum ab aequali intolerantissime exagitatus, <note>66 Magnitudo vera animi, et liberalitas.</note> parum abfuit, quin manum consereret. Exarserat ira: quoque excelsior erat animus; eo acrius contemptionis, et contumeliae aculeis instigabatur: tamen cum succurreret, si ad vim, et arma ventum esset, discrimen vtrinque imminere; hinc ne Numen offenderet, inde ne vitam proijceret; leuissimam putabat vitae iacturam: at metus offendendi Numinis ita perculit; vt gliscentis illam irae flammam compresserit. Haec nimirum Christianae nobilitatis vera gloria est: haec dignitatis tuendae splendore natalium digna via, diuinas leges ante suas iniurias habere: plusque diuino tribuere, quam humano iudicio: contra atque mortalium haud pauci faciunt, qui, per studium conseruandae dignitatis, contra omnia verae nobilitatis, iura peccant. Nulla cum quopiam, extra hanc, Claudio altercatio vnquam fuit: quin certatim ab omnibus amabatur, et colebatur: et ipse nihil homine dignius <note>67 Quomodo tractaret famulos.</note> humanitate censebat. Mirari fratres solebant eius in adscisendis famulis, quomodo ipsi vocabant, felicitatem: quod homines sortiretur non modo fidos, sedulosque, et obseruantes; sed etiam quibus vere in pretio, et amore esset. Claudius libere eis profitebatur, non tam suae felicitatis esse, vt sortiretur tales; quam fastidij ipsorum, atque saeuitiae ne sortirentur. Quippe se ita accipere famulos, vt homines ab homine aequum esset, e sensu aestimantem suo, si conditio mutaretur, quem se praebere illis deberet. At vos, inquit, dum indigne eos et verbis, et alijs modis accipitis; contra vos ipsos bis peccatis: primum quod animos famulorum abalienatis: nemo enim omnium est, quaecumque conditio sit, qui despici sese velit: deinde quod auctoritatem vestram eneruatis, et contemptionem vobis accersitis, dum adeo vos leues, et impotentes animi declaratis. Consentiebant his <note>68 Continentia.</note> moribus virtutum decora ceterarum. Continentia, pudor, sanctimonia pulcherrime in Angelico ore, et animo elucebant. Ante spectatam Diuinam rem, quamuis im becilliore in aetate puerilis auiditas stimularet; imperauit tamen sibi ne quicquam
<pb id='s104' n='104'/>
vnquam gustaret. Iam grandior, cum minutis in mensa calicibus fratres vterentur, quo iucundius crebro repetitis biberent; vno, alteroque ille poculo satis necessitati faciebat: et quamuis in scyphum illum capaciorem dicta dicerentur; <note>69 Modestia.</note> nunquam tamen mutauit. Neque vt personam indueret perpelli vnquam potuit. Librorum nullâ magis lectione, quam Ecclesiasticae Historiae tenebatur. Et Martyrum certamina, aliaque sanctitatis christianae exempla ita rapiebant; vt aegre, vel saepius ad mensam vocatus, auelleretur. Sub annum aetatis vndeuigesinum <note>70 Pudicitia.</note> valde solicitatus Neapoli est, vt se matrimonio illigaret. Percupiebant id sui: et conditionibus honestissimis ab multis inuitabatur. Institit ante alias Matrona praenobilis, vt generum haberet, maxime capta grauitate, ac modestiâ incedentis per vrbem: in viciniâ enim habitabant eadem. Atque obseruatum est, cum, illud agi Claudius sciret, seque et spectari, et amari non ignoraret; nunquam tamen ad fenestras earum aedium, nunquam ad ianuam, quamuis praeter eas saepius die transiret, oculos conuertisse. Romae cum Pontifex Pius Quintus in Sancti Marci aedibus habitaret, et aulici circumpositis in tectis domicilia haberent; animaduertit Claudius parum pudicam foeminam, sed in primis gratiosam, ac potentem haud procul suâ domo diuersari: multumque negotij subijt, nec quleuit, Alexandrini Cardinalis auctoritate interpositâ, quoad inde praecipitem exturbauit: quo non solum a flagitio procul, sed et ab occasione, atque adeo suspicione abesset. <note>71 Cogitat religionem.</note> Inter hoc genus vitae haud semel perfectae virtutis cogitatio animum peruellit. In ipsa pueritiâ ad Augustinianorum Ordinem tum ex lectione Sancti Augustini opusculorum, tum ex vsu cum Religiosis, illis in mentem venit secedere. Deinde adolescentem humani cadaueris supramodum deformis conspectus vehementer incitauit ad Capuccinos. Sedenim pro benignitate sua, et sapientia Deus illud nobis praesidium reseruabat. Duo Claudius in diuinis numerabat beneficijs, per quae prouidentia aeterna aditum sibi ad Societatem praemunijsset: alterum, quod mature parentes decessissent: quippe suum cursum acriore, quam fratres, imperio fortasse alio flexissent: alterum, quod interruptis iurisprudentiae studijs, tem pestiue Romam vocatus esset. Studia abrumpendi occasio talis fuit. Cum Perusiâ Atriam reficiendae valetudinis causa redijsset; iamque refectâ reditum eo adornaret; missus ab Duce fratre Ioanne Hieronymo Romam est, vt ipsum Pontifici Pio Quarto de Asculanis quibusdam exulibus, quos apud se habebat, purgaret. <note>72 Inter Cubicularios Pontificios coeptatur</note> Claudius eâ sapientiâ legationem obiuit; vt tempus iam fratres putarent in luce eum Romanae Curiae collocandi. Ita paucis mensibus apud Pium Quartum Cubicularius fuit: et in eundem postea locum ab successore Pio Quinto adscitus est. Verum enimuero cum flos summus, ac vigor aetatis ad laeta, et ampla ferret: cum hinc, atque hinc aulicorum consuetudo circumstaret, quasi torrens: cum Sanctissimus Dominus magna praeberet summae benignitatis pignora, spesque altissimorum graduum inuitarent e proximo; tum demum dixisses de religiosae vitae consilijs omnino actum. Verum idem ille praepotens, atque admirabilis Deus, qui Hebraeis olim iuuenibus vincula igni soluit, et flammae furentis vaporem in amoenam ventilauit auram; Claudio tot vndique circundatos laqueos in libertatis occasionem <note>73 Vnde ad Societatem vocatus.</note> vertit. Hominum Societatis, quorum ad id loci nullum habuerat vsum, praesertim Borgiae, Polanci, Christophori Rodericij ad Pontificem, vt vsus ferebat rerum, non raro adeuntium obseruabat mores: motus eorum, habitus, incessus, dicta, vultus ipse spirare videbatur sanctitatem. Saepe etiam, cum lectissimam haberet familiam Pontifex, quae nec mala spargere, nec bona premere maligne consuesset; quam multa per Societatem praeclare Deus efficeret, commemorari sermonibus audiebat: praecipueque impensa aegris, quod anno superiore narratum est, per Vrbem studia efferebantur laudibus- Postremo Abbas Lucius Montanus, quo perfamiliariter Claudius vtebatur, et puer magistro morum vsus erat, frequenter de Societate cum eo, summâque commendatione agebat. Ex his omnibus iniecta illi voluntas apud tales viros peccata confitendi. Et quoniam nullum praecipue norat, optimeque opinabatur de singulis; quem primum reperit, Professorum in templo, ad audieudum in subsellio suo paratum, apud eum confessus
<pb id='s105' n='105'/>
est. Is fuit Fridericus Manricius, vir optimus, et indefessus operarius, cui felix ea sors obuenisse videtur, quod ab sacro tribunali nunquam discederet. Ex primo congressu iuncta consuetudo est: et paulatim cum sui custodiam intendisset, et cum Deo pluribus ageret, in Cubicularij animo pristini religiosae perfectionis <note>74 Ecclesiastici reditus solicitum habent.</note> igniculi reuixerunt. Curam inijciebat Ecclesiasticarum possessio facultatum. Id enim laborarant propinqui, postquam, nuptias Claudius repudiarat, vt quicquid sacrorum vectigalium possent, congererent in eum, ad sustinendam magni Praesulis personam, crescendique materiam. At ille, vbi lux diuina coepit vberius mentem intrare; ita secum ratiocinabatur: Certum cum sit, genus hoc pecuniae sacrum esse, quonam ipse modo impendam? Si pro arbitratu velim vti; nefas est: nec consilium est cum breui fructu terrenae rei caelestia, et aeterna commutare. Sin autem, quemad modum opus est, pios in vsus, et inopum necessitates erogem; id vero operosum negotium est, superuacaneae cuiusdam, ac nimiae caritatis. <note>75 Decernit mundo se abdicare.</note> Quanto igitur expeditius, ac tutius fuerit sarcinam semel excutere? Haec, atque talia agitanti, sententia tamen haud dum certo constabat, cum Principum Apostolorum sacrâ luce, inter induendas vestes, occursant menti ea Christi Domini verba: Oues meae vocem meam audiunt: eaque reuoluenti inijcit Sanctus Spiritus congruam cogitationem: ne si diutius ipse vocem Domini cunctaretur audire, ex ouibus eius non esset. Haec cogitaio tanto hominem terrore concussit; vt eodem puncto statnerit ad paupertatis Euangelicae aulam, atque ad obsequia Crucis, <note>76 Societatem eligit.</note> rupiâ omni morâ, et obice, primo quoque tempore transuolare. Haud multum in deligendo Ordine haesit. Quippe, vti modo significatum est, caelestis gratia ita eius spirituales oculos, et aures, et palatum, ac denique animum omnem temperauerat; vt quicquid videret de Societate, quicquid audiret, aut cogitaret; omnia ei miri exempli, et ad suum plane gustum, ac sensum facta viderentur. Iam vero illapso magis, ac magis in animum Deo, sordebant prorsus humana decora, et <note>77 Feruor in repentina fuga seculi.</note> rerum dulcitudo mortalium tristem gignebat amaritiem: ac, ne Pontifice quidem falutato, anhelabat ad Sanctae Crucis amplexum. Verum Pater Frauciscus Borgia nullo modo discedendum ex aulâ, non accepto commeatu, ratus; ipsemet Sanctae Mariae Magdalenae dedicato die, narrat Sanctissimo Domino instare Claudium, vt cooptetur in Societatem: se tamen nihil Sanctitatis Suae iniussu facturum. Ad eam vocem non nihil primo commotus Pontifex, placidum subiungit responsum: atque exire omnibus iussis, et Claudio aduocato: vere ne, inquit, vt audio, Claudi, Religionem cogitas? Etiam, atque etiam, fili, quid suscipias videndum est: Sanctum profecto, atque Euangelicum est Religionis consilium, sed maturae deliberationis. Ad ea Claudius: Nequaquam recens haec mihi cura est, <note>78 Pontifex potestatem facit religionem adeundi.</note> Beatissime Pater: deliberaui satis, superque: idque iam solum graue est, quod videar Sancti Spiritus nimium diu voci restitisse. Tum Pius, haud sine aliquo sensu, cum iuuen em paterne diligeret: Si te Sanctus Spiritus vocat, fili; haud sane mora ex nobis fuerit. Ito in Dei nomine, qui propitius tibi sit, et benedicat. Hoc responso Claudius, et benedictione acceptâ, cum ingenti gaudio prosilit, certus ne vnam quidem amplius noctem in aula subsidere: sed protinus se, vt Patrem Franciscum ad Tyrocinium sequatur, comparat. Res inter aulicos spargitur: magnus <note>79 Aulicorum de eo aestimatio.</note> inde motus animorum, varii sensus, atque sermones. Nicolaus Ormanettus, disciplinae morum in Pontificia familia rector, dixit aulam spoliari, atque eripi optimum. Plerique tantas ab iuuene proijci spes querebantur. Pauci gratulabantur, et suis incaeptum momentis pendebant. At Claudius, eligens in domo Dei sui abiectus esse, et pretiosissima saeculi, vt Christum, et hunc Crucifixum lucrifaceret, arbitratus est stercora: permagnique, vel vnum diem religiosi famulatus aestimans; continuo domum Professorum, vbi tyrocinium posuit, quanquam et tempestas, et domus aestuosissima esset, in medijs Caniculae ardoribus (tanto scilicet magis a Christo <note>80 Sorores duae consilium quantopere probarint.</note> illatus e Caelo vehementius torrebat ignis) sese gestiens abdidit. Frater eius Dux Ioannes Hieronymus, pro Christianâ sapientiâ, consilium hoc comprobauit. At duae sororum Iulia, quae Bertoldo Farnesio nupta erat, Marij Farnesij parens: et Dorothea, quae perpetuam virginitatem coluit cum Claudio, ipsi gratulatae sunt,
<pb id='s106' n='106'/>
monentes, vt gratus esset: nec ab se magnum quid gestum, aut aliquo insigni beneficio Deum affectum, quasi nostris egeret bonis, arbitraretur: et praepostera <note>81 Iuliae Sororis praeclara monita.</note> dolentium iudicia grauissime redarguerunt. Deplorat Iulia ad Abbatem Montanum, quem dolor conficiebat, scribens, errorem hominum: qui, si mortalium in aulas sui receptum habeant, laetantur: si in Dei, tristantur. Amicos desiderant, et eorum tran quillitati inuident. Omnes vellent, cum suprema instat hora, Deo inseruisse: cum adest facultas; recte facere nec ipsi volunt, neque alios sinunt. Laudant vulgo seculi fugam, accessum que ad Deum: at vbi ab quopiam e necessarijs <note>82 Dorotheae Sororis praestantes de ea re literae.</note> id fiat; ferre non possunt: vtique vel mendaces, vel maligni. Dorothea ad literas, per quas a Francisco Petrarchâ Sacerdote nostro rem cognouerat, ita respondit. Si quem vnquam iucundiorem mihi nuntium allatum esse, aut posse afferri putarem, quam quo diuina manu porrectum accepisse munus Claudium meum cognoui; mei profecto me puderet, quod officio tantum deessem tum Christianae foeminae, quam praestare me debeo: tum Sororis, quam Deus nasci voluit: tum Demum Dorotheae Aquauiuae, cui non modo pro fratre, et inter omnes (vere dicam) carissimo, sed etiam loco filij, cum educatus a me sit, imo vt potior mei pars, semper fuit. Non enim poteram nisi summam ei felicitatem cupere: idest eam, quam diuino beneficio consequutum spero: quam vnam inter humana felicitatem semper duxi: quia et praesentis summa est, et futurae arrha beatitatis. Eo quin etiam magis gauden dum est mihi, et ob rem ipsam, et quod ita gesta est; vt non secundum modo exitum sperare liceat; sed nec cuipiam dubitationis, nec nobis suspicionis relictus sit locus: quin eo tantum consilio, Deo gratia, gesta sit, quod christiana pectora mouere debet. In quo video velle Deum intelligi quantopere eum amet, quando ad se eâ ratione, quae praestantissima habetur, vocauit. Ita confido de virtute in virtutem processurum vsque in finem. Quod si ignauiam meam, quae praecessisse iam diu debui, non erubescerem; multo vberius gauderem. Sed de summâ clementiâ, ac vestrarum auxilio precum non est cur diffidam. suus et vndecima hora vocatis denarius fuit. Ipsum bene tractari nihil dubito inter eos, quorum meta est verae caritatis adeptio per prudentiae christianae tem peramentum. Ceterum et si quid pateretur; id quoque gauderem, quod pro eo, pro quo patiendum est, pateretur. Quippe nobis, secundum Apostolum, donatum est, non folüm vt in Deum credamus, sed vt patiamur pro eo. De reliquo gratum mihi fuerit de eius valetudine, deque profectu virtutis cognoscere, idque <note>83 Dorotheae eximia virtus,</note> tuo monitu: namque ipsi neque molestiam legendi literas ex me, neque laborem scribendi ad me consilium est afferre. Hactenns Dorothea, cuius et sapientiae, et sanctitatis magnitudo, et impensa Claudij educationi cura, hoc qualicumque ad posteros momumento digna visa est. Nunquam vinum gustauit: semel in die vescebatur: quotidie diuinas dapes sumebat: aegrum corpusculum flagellis, et alijs afflictatio nibus assidue atterebat: tota simul in amplificandum Dei eultum, animasque iuuandas in tenta erat. Mortua demum est inter Monachas Conuersani: et quaerentibus, quid ita non ante se in Coenobium abdidisset; aiebat ne Coenobium exemplo suo euerteret. Adeo de se abiecte opinabatur. Iam Claudij ad religiosa <note>84 Pontisex quid de religione et de Pontificatu senitiret.</note> claustra secessum vulgo homines probabant in dies magis, et celebrabant. Ipse Pontifex cum Cardinali loquens Columnâ, praeclari sibi visum exempli confirmauit, et vehementer eo commotum esse. In summa inania esse humana omnia, praeterquam Deo in humilitatis sinu famulari. Pontificiam sellam experiri se acutis totam clauis confixam, cuspidibus in trorsum ad lacerandum sedentem conuersis. Alio tempore cum in Tyronum globum in Sanctae Mariae Maioris incidisset; aduocatum Claudium, paternâque iu dulgentidâ alloquutus, inter cetera quaesiuit, quam laetus ageret: cumque ille respondisset, non posse magis: consilijque sui fructum in dies maiorem capere: Hoc, inquit, religiosae vitae proprium est. Porro Claudius iam totum se in Deum abdiderat: et a quo, ad quem Dominum transisset <note>85 Famulatus Dei ab aulico quantum differat.</note> cogitans; curam tanto in tendebat acrius, quanto potiori seruiebat. Plurima inter vtrumque famulatum notabat gratus discrimina: sed praecipue tribus commouebatur. Primum, quod in aula diuina, vbi corda ipsa in oculis Domini sunt,
<pb id='s107' n='107'/>
nec simulationes locum, nec obtrectatores, et euersores habeant: sed gradum quisque, quem mereatur, gratiae, securus obtineat. Alterum, quod suis ferme impensis aulam homines mortalem colunt: at Deo et aequissimum, et facillimum esse seruire, quod im pensam ipse omnem, et quicquid opus sit large subministret. Postremo, quod nunquam fraudari obsequium mercede possit diuinum: cum spes humanas tot alij casus, nec mors raro frustretur. Haec vniuerse de diuino cogitans <note>86 Amor Claudij erga Societatem.</note> samulatu, priuatim Societatem, quam tantum antea diligebat, tamque aptam sibi rebatur, suspiciebat in dies amplius, amabat, venerabatur. Quod tametsi latere Patres non poterat; tamen cum eo vsque sermones, de quibus supra dictum est, gliscerent agitare Pium de formâ eius mutandâ; Rodericium Prouincialem cupido incessit planius explorandi quid in animo Claudij, pro eo quantum Sancto Pontifici, cui et se tam carum nouerat, tribuebat, sermones tales essicerent Respondit Claudius eam sibi constantiam, et caritatem a Deo erga Societatem praeberi; vt, si quo casu quotquot in eâ degerent, concidendi in frusta essent; primus ipse quamlibet subiturus carnificinam esset: sique forte, quod nunquam fieri posse certum haberet, ab omnibus desereretur; vnum se (quod dictum modeste esset) cum Dei ope mansurum. Hunc animum summa bonitas alumno tribuebat, quem huius familiae suae in tot annos, tamque duris temporibus rectorem parabat. Prima enim Pastoris est virtus amor in gregem. Interim Claudius non <note>87 Publice emedicat.</note> serio tantum ab se relictum seculum, sed etiam acre susceptum cum vanitate eius bellum ostendit. Vna cum Antonio Vicecomite in obsoletâ tuniculâ, pendentibus vtrinque ex humero manticis, apparet in publico: ad eoque notus iuuenis per vias Vrbis celeberrimas in Vaticanum contendit: vsque ad proximum Pontificio conclaui cubiculum penetrat: Alexandrinum, atque allos quosdam Cardinalium, plurimosque ex aulâ: deinde etiam quasdam Matronas principes, nobilis <note>88 Concionatur ad plebem in foris.</note> pro Christo mendicus adit, magnâ cum admiratione omnium. Nec minore admiratione coeptus est conspici verba faciens ad agrestes. Rostra illi humile sca bellum erat in toro, quod Sciarrae vocant. Ardore ibi eximio erudiebat, excitabatque ad cultum pietatis inopem turbam. In aestu illo concionis multi notorum videbant, ac serme tali exemplo proficiebant. Vnus inuentus est, qui sapientiae Christianae funditus rudis; Nouitij feruorem in terpretare tur insaniam: nec potuit se tenere, quin Ioannam Aragoniam, quae norat, et vnice diligebat Claudium, conueniret, nuntiaretque miserabilem casum, Claudium insanisse: publice in plateis ea facere, dicereque, quae nullus auderet sanorum. Quae cum serio affirmarentur; perculsa tali nuntio Matrona, trepide ad Patrem Borgiam mittit, qui certius de eâ calamitate cognoscat. At Borgia errore in tellecto: Ito, inquit, Dominae Ioannae renuntia, securo animo sit: Nunc demum optime Claudius sapit. Haec praeclara fuere Claudij initia. Tot, tamque nobilibus animis florente Tyronum schola, dum alter alterum suspicit, ac veneratur; mire feruebant opera, et studia <note>89 Turriani feruor inter Tyrones.</note> pietatis. Sed inter omnes spectabilis erat cana Turriani sapientia ab ore Magistri pendens, et prima quodammodo elementa discens absconditae mundo sapientiae. In hunc aliquando cum forte in currisset Claudius; dum Tyronum more praefestinus in capsulâ ad vacantem exercitationi spiritus cibos defert; continuo bonus senex orare veniam voce, ac gestu supplici. Nec segnius e contrario Claudius sibi esse precandam, non dandam veniam. Denique abijciuntur in genua, longaque fuit lis dum ita abiecti inuicem postulant sibi ignosci, et vterque ad se incogitantiae culpam trahit. Tam vero numerosâ, lectâque sobole aucta hoc anno Romae Societas minus sensit Doctorum Emmanuelis Mionae, et Ferdinandi Iaeni <note>90 Emmanuelis Mionae obitus, ac virtus.</note> desiderium. Vetustissimus Societatis videri Miona poterat: quippe qui eius parenti modo quodam parens fuisset: et ille quidem se ab Ignatio primum libenter vocabat. Nec immerito ex ea parte, quod si non re, studio certe reliquos omnes praeiuisset. Namque Sancto Ignatio literarum Compluti studia persequenti a confessionibus fuerat: ob insignem, celebratamque virtutem a Sancto Patre adscitus. Ex quo tempore tales in viri Dei pectore caelestium thesauros donorum, Sacerdos intelligens, per intimum illum, sacrumque vsum dispexit; vt admirari postea,
<pb id='s108' n='108'/>
et praedicare laudes eius, et fouere coepta nunquam destiterit. Quin etiam cum iam essent ambo Parisijs; colligenti Socios ipsemet conquirebat studiose idoneos, atque conciliabat. Ignatius ipsummet venabatur venatorem suum, valde appositum ratus, cum aetatis, tum auctoritatis robore, coepti operis fundamentis: nec dubitans plus valiturum exemplo, quam verbo: praesertim quod non nemo mirabatur, et Hieronymus Natalis in os illi fidenter obiecit, cur, qui vellet Ignatianos effici alios, ipse non fieret? Eam ob rem ad spiritus exercitationes Sanctus Pater adducere hominem conabatur: nec destitit etiam, postquam Parisijs abierat, per grauissimam epistolam Venetijs datam, quae edita extat in anni millesimi quingente simi trigesimi sexti rebus, ad experien das eas exercitationes ad hortari. Sed ille maluit ad constitutam iam, certamque Societatem accedere, quam in in certam dare nomen. Sub annum Seculi quartum et quadragesimum accessit. Quo anno cum Parisijs Romam venisset, et in culinae, colendique horti laboribus, ceterisque Tyronum experimentis rudimenta nouae vitae vir adeo venerandus, adeoque et aetate, et sapientiâ consummatâ poneret; incredibili pietate et praesentes eius rei spectaculum, et absentes fama succendit. Anno postea vndequinquagesimo inter ordinarios (idest Votorum quatuor) professos ad scriptus est. Cumque adhuc perpetuo apud Ignatium mansisset; anno quinto et quinquagesimo in Siciliam missus, Panormi ali quandiu fuit. Denique ad Romanam, cum vehementer id cuperet, reuocatus domum, in eâ vitam finiuit. Propter grauem aetatem excolen darum operi animarum haud satis iam sufficiebat: tamen quicquid supererat virium intendebat, et aliquid in ea quoque re moliebatur. Ceterum cuncta iam prope studia ad agendum cum Deo, et Caelitibus conferebat, dispositione tali. Vbi tres, aut summum quatuor horas nocturnae cepisset quietis; exurgens Sacerdotalis officij psalmos, ac preces, itemque solennes in Deiparae cultum exequebatur. Inde cum iam ceteri ab quiete surgerent, descendebat in templum, et cunctas figillatim obiens aras, bene longam apud quamque faciebat precem, Postea in Odaeum secedens diu perseuerabat pertractans mente diuinas res, et silentio orans. Secundum ea de peccatis coufitebatur: quod quotidie studiose faciebat, et ex confessario supplex in stabat, vt permitteret. A confessione sacrificatum abibat. Sacrificium duas principio (priuatim enim faciebat) tenebat horas: sed immodicae prolixitatis admonitus; tempus contraxit, et vnâ contentus horâ fuit. Sacro peracto suo, reuertebatur in Odaeum, et sacris omnibus quot quot fiebant in templo, vsque ad posterioris mensae tempus aderat: subinde Virginis Deiparae coronam, et precationes alias interserens. Postquam Sacrificijs in templo finis im positus erat, accedebat ad mensam, et animo laute saginato, terrenae parti quod necessitas exigeret, parce reddebat. A mensâ in cubiculum breul abditus reliquam Sacerdotalis psalmodiae partem, et Officium Beatae Virginis lente inambulans absoluebat. Tum reliquum tempus per varias pias occupationes, ac ferme Deiparam falutans, nunquam ab sancto quopiam cessans opere, traducebat. Eximiae <note>91 Eiusdem in Beatam Virginem pietatis fructus.</note> erga clemen tissimam caeli Reginam pietatis fructum cum al as, tum egregium extremo percipit tempore. Aliquot ante migrationem diebus, cum in eius cubiculo causa nulla odoris neque ab morbo, neque ab senectute hominis, neque a Ministrorum curâ esset; adeo tamen ex ipsomet decumbente suauis afflatus odor dicitur; vt vehementer, qui aderant, mirarentur. Relictam ab Virgine serebant eam suauitatem, quae clientem suum benigne inuisisset. Idem cum agens animam oculos in caelum praeter solitum in tendisset; quaerenti quid hoc sibi vellet; respondit se Deiparam intueri. Decessit quarto nonas Martias. Lusitanus erat natione, in Algarbijs natus. Ferdinandus <orig reg='Iaenus'>Iaënus</orig> mense proximo, quintodecimo Kalendas Maias e medijs laboribus ad emeritos emigrauit. Commendatissimus erat vir et <note>92 Ferdinandi <orig reg='Iaeni'>Iaëni</orig> mors, et dotes.</note> doctrina, et sanctitate: animam Patres benedictam vocabant. Patria Cordubensis, paulo quadragenario maior erat: paucis annis, circiter nouem, in Societate vixit: sed in locis, ac laboribus multis. Theologiam in Hispaniâ, et Romae, et Viennae in Austriâ aliquandiu docuit: deinde Patauino Collegio superintendens, Maceratensi Rector praefuit: postremo in Sancti Petri basilica, quo iusserat Pontifex
<pb id='s109' n='109'/>
aliquot e Societate submitti confessarios in supplementum Poenitentiariorum, quos, vt parum idoneos, Censores loco mouerant; multum laborum consessionibus audiendis exhausit. Ad id loci Romana domicilia per se Generalis Praepositus, <note>93 Prouinciae Ro. manae institutio. Tusca abolita.</note> extra Prouincialis curam, administrarat. Quae, cum occupatio non leuis esset, crescentis adeo vbique Societatis communia negotia retardabant. Ad haec cum praecipui Patrum Romae essent, neque vlla in Prouincia censerentur; incommode sane fiebat, vt ad Conuentus Generales eorum nulli aditus pateret, nonnulla talium personarum iniuria, maiore Conuentuum ipsorum damno. Ergo vt difficultas haec tolleretur, ac minutioribus expeditus curis, vniuersae magis familiae Praepositus Generalis vacaret; quae Romae, circaque domicilia erant (exceptâ domo Professorum) vna cum ijs, quae Prouinciam prius Tusciam faciebant, Praesidis vnius procurationi commissa, et Prouincia in de Romana, abolito Tusciae nomine, constituta: perrexitque Christophorus Rodericius, qui antea praeerat Tuscie, Prouinciam ita amplificatam regere. Domicilijs tamen Romanis, dum longius sita Rodericius viseret Superintendentis nomine Ribadeneria praefectus: qui <note>94 Prouin ciales decreti.</note> pariter hoc anno Sancti Ignatij vitam latine scribebat. Haec initio Martij constituta. Eodem tempore Franciscus Costerus inferiori Germaniae, et Franciscus Adurnius Longobardiae ordinarij Prouinciales praepositi, quas adhuc Prouincias Vicarij duntaxat nomine habuerant. Causarum Societatis in Romana Curia Generalis <note>95 Procuratores Generales ad id temporis.</note> Procurator communibus Prouinciarum ali coeptus impendijs; ab domo Professorum in Romanum Collegium translatus est. Gesserat id munus initio Polancus: dein negotijs in crescentibus Baptista Ribera: eo in Indiam profecto, Ioannes Victoria reuocatus ab Austria: illi postremo Ferdinandus Solerius successerat, qui cum Cardinali Cribellio venerat ex Hispania Romam. Simul est constitutum, vt apud Curiam Philippi Regis Hispanicarum Prouinciarum impensis Procurator collocaretur, qui negotia earum ageret. Postridie Kalendas Iulias in Romano Collegio, quo die et votorum solennis in stauratio facta est, conuocatis quamplurimis ex Vrbe Socijs, proprias multarum procurationum regulas, et communes, diuturnâ consultatione renouatas, redactasque ad arctiorem numerum, vti Conuentus nuper decreuerat, Pater Franciscus promulgauit, praeclarâ ad hortatione <note>96 Borgiae de regularum vtilitate sententia.</note> habitâ, qua ad earum custodiam Socios, et ad perfectionis studium incitauit. Inter cetera vtilitatem regularum explicauit hoc simili. Proponamus nobis hominem vndique ab latronibus pressum, iam iamque crudeliter enecandum: si qui sorte interuenirent, aggressique maleficam turbam oculos vni eruerent, alij linguam exsecarent, illi aurem abscinderent, hunc truncarent manu, non neminem pede debilitarent, alios alijs modis mutilarent; non ne is, qui ita liberatus esset, liberatoribus suis praebere se gratum deberet, ad seque rec pere eos, et quandiu periculum esset, libenter custodes habere? Talis causa nostra est. Circumueniunt nos in testini, externique latrones: Regulae nobis auxilio veniunt: quae dum oculis, dum linguae, dum auribus, dum manui, dum pedi, dum totis nobis modum im ponunt; his membris aduersarios nostros, quibus contra nos vtebantur, detruncant. Amare ergo eas, et propensis excipere animis, et sub earum custodiâ manere aequum fuerit. Imo et veneratione quadam dignae sunt. Nam cui Sacros e cera Agnos Pontifex ipse donaret; is nimirum gratos eos haberet, tum propter ipsam rem, et vtilitatem aduersus in cendia, et alios casus, tum propter Pontificis, qui largitus est, dignitatem. Et regulae nos modo quodam ab cupiditatis facibus, et ab immanibus procellis, periculisque eripiunt, et ab ipso traduntur Pontificum maximo Deo. Quantâ ergo curâ, ac veneratione haberi decet? Ad extremum, quoniam multae, variaeque regulae sunt; earum, inquit, summam <note>97 Compendiosus regulas seruandi modus.</note> vobis toties a Beato Patre Ignatio repetitam breui proponam verbo: idest, vt omnia ad maiorem Dei gloriam faciatis: tum cuncta recte, et ordine procedent: tum disciplina non grauis erit, sed per se, velut sponte naturae sequetur: tum Caritas quoque mutua pulchrem regnabit, et gaudebit quisque se loco, vel ingenio, vel doctrinâ praestari ab alio, quod ad maius id obsequium Dei, et maiorem gloriam intelligat pertinere: tum inuicem in cordis latitudine exhortantes, et gratulantes,
<pb id='s110' n='110'/>
dicent: Benedicite Serui Domini Domino. Et Societati: Benedicat tibi Dominus ex Sion. Et tu benedic, Soeietas leSu, Dominum, quae fundata es, vt alios fundares: instituta, vt alios institueres: in sublime elata, vt alios extolleres a terra ad caelum. Benedicat tibi Deus in aeternum, vt et tu illi, sicut ad huc, et im posterum benedicas. Eodem tempore, quo leges eas Romae Borgia promulgauit; vt simul in Prouincias cunctas in ducerentur operam dedit, sublatis varijs, ac multiplicibus monitis, quae vel Natalis, vel alij reliquissent. Ita iam paulatim, quasi consolidato aedificio, suisque nitente membris, fulturae remouebantur. Cum Lauretanum domicilium videretur opportuna sedes Seminario Confessariorum; Nouitijs amotis, duos ibi collocauit Magistros, qui quaestiones conscientiae explicarent, circiter triginta auditoribus attributis. Senis Grammaticae <note>98 Senensis Collegij status.</note> sublatae scholae, cum haud extaret pretium, et philosnphiae institutae Emmanuele Gomio a Monte Maiore docente. Id tentatum si forte pressum inopiâ Collegium eâ viâ exsurgeret: vel desiderio scholarum inferiorum benignitas Ciuitatis excitaretur: tametsi homines naturâ benignissimos facultas potius eâ tem pestate, quam voluntas deficiebat. Sancti Vigilij domus, in qua socij ad hanc diem inquilini agitabant, vna cum templo, consentiente Grosseti Episcopo, ab Pontifice adiuncta Collegio est. Hoc, et Perusinum Collegium, itemque Florentinum ex <note>99 Amerinum Collegium sublatum.</note> itinere Polancus visit. Amerinum sublatum est. Multas ibi indignitates Socij pertulerant, scholarum primo causâ, dein etiam templi. Tres in partes diuisa erat Amerina Ciuitas, quarum vna quaeque in orbem Magistratum gerebat, raro sine factionibus. Itaque cum publicae scholae Collegio ab vna earum partium, quae tum praeerat, deman datae essent; materiam inde dissidiorum nonnulli partium reliquarum sumpserunt. In his propinquorum Episcopi nonulli erant. Episcopus erat Bartholomaeus Ferratinus, cuius consilio, vt ingrauescentes tollerentur turbae, ab hinc bien nio Collegium desijt docere. Clauso gymnasio, templi restabat causa. Id cum Superior Antistes Societati attribuisset; nec quoquam Parochi, quod habebat in situm transtulisset munus; plurimum, diuque rogatus successor, vt tranferret; alia, atque alia causans, id vt faceret nunquam adduci potuit. Ex hoc, alijsque compluribus ar gumentis haud obscure comperto non esse admodum ei curae, vt Societatis Collegium Ameria haberet: ad haec mendicato esset victitandum, atque e concionibus, alijsque ministerijs, si qui extabat fructus, factionum corrum peretur studijs: quodque quibusdam erat medicinae, veneno aduersarijs esset: denique nec Ciuitas eo statu idonea videretur ad excip endam Societatis culturam: paucique, qui ibi versabantur Socij, vt inter assiduas dimicationes pietatem haud multo plus augerent alienam, quam detererent suam; visum est Borgiae, Prouincialibus, alijsque Patribus, quos per literas rite consuluit, eos alio transferre, vbi extra suam, atque alienam noxam publice vtiles forent. Sic vti, cum ex Monte Politiano discessum; ita hîc omnia procurata. Quae moueri poterant, in pauperes distributa: templum ornatu, et sacrâ supellectile auctum Episcopo redditum: eidemque tradita domus cum horto, quem ex piorum liberalitate <note>100 Iulius Mancinellus ad Ame rinum Collegium remouendum mittitur.</note> Socij compararant, vt quos vellet pios in vsus conferret. Ad haec recte, ordineque gerenda Iulius Mancinellus Perusini tum Collegij Rector missus: eoque gessit exemplo; vt non amicos modo, sed infensos quoque vehementer commorit. Itaque plurimi Ciuium accurerre rogatum, vt subsisteret: pollicentes nouum se priuato aere templum excitaturos. At in populo, tanquam in publica calamitate, luctus, et comploratio extitit. In Coenobijs habita super ea re quadraginta horarum supplicatio. Ceterum cum Pater Generalis, re plurimum Domino <note>101 Calatabellotensc Collegium remouetur.</note> commendatâ, statuisset non esse e diuina gloria diuturniorem ibi moram; exeunte Maio Societas Ameriâ excessit, vndecimo circiter postquam adierat anno. Calatabellotra quoque in Sicilia hoc anno pauci, qui degebant Socij, cum bonâ Bibonensis, Ducis venia, reuocati. Ad Siculam vero Prouin ciam Rheginum, translatum <note>102 Visitatores Siciliae et Neapolis,</note> est ab Neapolitana Collegium. Et qui cunctam viseret Prouinciam vere extremo missus est Ioannes Montoia Nolani iam inde a principio Collegij Rector. Eodem tempore ad Neapolitanam visen dam missus ab Vrbe est Benedictus
<pb id='s111' n='111'/>
Palmius Assistens, cum Romae magni ieiunij tempore ad Sancti Laurentij in Damaso, auditorio perinde insigni, ac fructu, saepe vel quindecim Purpuratorum Patrum coronâ, concionatus esset. Et quoniam eo incumbebat Borgia, vt omnibus <note>103 Sacrae doctrinae professores varij.</note> absolutum disciplinis suum quaeque Prouincia haberet gymnasium; Ioannem Mariam in Siciliam ire iussit, vt ordinaret studia: atque, vbi videretur maxime opportunum, doctrinam diuinam auspicaretur: quam, collato cum Visitatore, et Prouinciali consilio, Messanae insequenti anno auspicatus est. Per huius autem anni autumnum eandem exorsi in Neapolitano Collegio Hieronymus Surianus, et Antonius Ramirus: et Patauij Carolus Pharaonus, et Ioannes Ricasolus, vbi et Dialecticam Antonius Lisius inchoauit, scholis humaniorum literarum, quae frigebant, remotis. Interim, praeter collatam vbique in omne mortalium <note>104 Messanae aegris militibus succursum.</note> genus promiscue operam; Messanae militum Hispanorum egregie succursum calamitati. Quinque vexilla sub anni finem cum ibi exposita essent, quam plurimos ex diuturnae nauigationis laboribus, corruptisque cibarijs, grauis lues inuasit. Qui, cum eodem morbo Nosocomli magni Praefectus decumberet, et metu contagionis, ne mangnâ quidem mercede, ministeria inuenirentur; et Sacerdote etiam Hispano carerent; ab omnibus derelicti iacebant, passimque moriebantur. Re cognitâ Domeneccus, destinatis aliquot fratrum, qui corporibus, quandiu opus esset, aegrorum prospicerent; ipsemet, Rectorque Collegij Iacobus Suarius, et alij Sacerdotum ad consulendum miserorum animis illico accurrere. Nullum non subeundum fuit aerumnosi operis, odiosique laboris genus, inter squalorem, ac Sordes miserorum, et assidua ex contactu vitae discrimina. Sed caritas amabiles aerumnas faciebat, honoratas sordes, secura pericula. Adeoque in tempore id subsidium adfuit; vt praeter multos ab leti faucibus haud dubie ereptos, testetur Domeneccus euenisse, vt quidam, tanquam diuinitus ad id momentum seruati essent, vix confessione secum patratâ, expirarint: alij continuo vsum mentis, loquendique facultatem amiserint. Nec sua magnanimis operarijs de caritatis semente, ad geminam scilicet faciendam in Caelo messem, defuit tolerantiae seges. Rector Suarius grauiter decubuit: Fratrum tres feliciter occubuere: Laurentius Sterellus, <note>105 Laurentij Sterelli vita, et mors praeclara.</note> et Thomas Seuerinus, et alius adhuc tyro. Omnium digna tam nobili exitu virtus erat: sed Laurentij maxime eminebat. Bergomas patria erat ex oppido Alzano, in flore aetatis triennio ante in Societatem Romae Iunio mense cooptatus, vertente anno in Siciliam venerat cum Patribus iuuaturis Melitenses propugnatores. Tum Messanae cum mansisset, et aeditui munus ita tractaret; vt sedulitate, modestiâ, obedientiâ, caritate, assiduitate precum, omniumque virtutum exhibenda specie non modo carus domesticis, sed venerationi ciuibus, apprimeque ad pietatem inserendam vtilis esset; vnum illud dolebat, quod materiam, non quantam auebat, exercendae pro Christo patientiae nostro in Orbe inueniret. Itaque ad ampla illa Indorum, et fecunda Crucium arua votis omnibus, et precibus ferebatur: quo auidius oblatam Mamertino in portu occasionem arripuit, tamque laetus cum suo manipulo ad caeli patriam emigrauit; vt, quanquam perbreuis fuerit morbus; tamen longus ei prae abeundi cupidine videretur. Hîc libet editam <note>106 Triumphus mortis Panormi ex hibitus.</note> Panormi haud abhorrentem ab hoc sermone pompam subiungere. Homines facile quingenti ex ijs, qui templum Collegij frequentabant, proximis ante cineralia diebus, dum vulgo maxime obliteratâ mortalitatis memoriâ, ingluuies inter procaces iocos, ludosque bacchantium dominatur; suae studia hilaritatis in apparandum spectaculum contulere: quod et sibi fructuosum esset, ac reliquos Ciuium humanae conditionis admonitos ad seria retorqueret. Triumphum mortis nominauerunt. Ergo rite omnibus comparatis, ipsis cineralibus, alterâ noctis horâ procedere incipit pompa. Ad sexaginta lento gradu congeminati praeibant: caeruleus his indumento saccus erat: cereus in manu lucebat candidus, symphoniacorum sequente choro decenti vestitu. Pone alto in feretro Christi e Cruce pendentis praecelsa, atque admodum pia gestabatur effigies: vndique sacrorum cruciatuum dispositis argumentis, facibus compluribus, et quatuor adolescentibus Angelorum habitu circumstantibus. Proxime succedebat longum se flagellantitum
<pb id='s112' n='112'/>
agmen: ducenti erant in atrâ veste: quibus intermistae ad pellendas tenebras sublimes ferebantur laternae subfusco lumine. Illis acriter terga pulsantibus in noctis silentio, attonito populo, horrib ilis verberum audiebatur crepitus, et solum sanguine rigabatur. Medius incedebat alter Cantorum chorus squalidus, barbisque promissis, Anachoretarum specie, qui accommodato cantu, rerum fallaciam humanarum, seculique ludibria persequebantur. Ad postremum agmen apparebant homines duodecim sacie, quali mors pingitur, caballis vecti deformibus, ac strigosis. Incedebant ordine singuli, primusque horribili personans tubâ late cuncta terrore complebat: alter vexillum explicabat funestum: alij alia praeferebant insignia, et trophaea mortis. Circa funalia gestabant picea homines cinereo tecti colore. Carrus his proxime succedebat praealtus, sciteque elaboratus. Quatuor trahebant furui boues, regebatque auriga figuram temporis cultu, atque insignibus referens. Currum egregia vndique pictura distin xerat. Signa duntaxat visebantur, armaque, et victoriae mortis. Quatuor in eo ardebant laternae sanguineâ luce: circaque magnus, ac tristis e pice tetrâ funalium numerus. In summo curru ipsa stabat victrix, triumphansque mors. Texturâ erat horrificâ ossium, foenariam ingentem vtrâque manu tenens falcem. Ad latera grandis arcus, et plena venenatis sagittis pharetra. Ad pedes ligones, ac palae, ferramenta fodiendis sepulchris. Insra quindecim cuiusque sortis captiuos vinctos catenis agebat. Quorum priores lugubre non sine concentu immurmurabant carmen ductâ, ac miserabili voce. Ipsa sublimis adeo vehebatur; vt tectorum fenestras aequaret: adeoque late per vias, ac domos spectantium turbâ oppletas, salubrem spargebat terrorem. Hac specie per vrbis praecipuas vias ducta pompa cum admiratione, pioque omnium motu: vt vel ab ijs, qui quicquid ab Iesuitis prodijsset, damnare moris erat; approbationem, ac laudem tulerit.</p>
<p><note>107 Bonontensis Collegij incrementa.</note> Longobardiae Prouincia non leue accepit hoc anno incrementum. Bononiae ab Sanctae Luciae Collegij templo Gabrielis Paleotti Cardinalis, Bononiensis Antistitis fauore partim in sacellum illi annexum, partim in templum Misericordiae extra vrbem, animarum procuratio translata. Et sane optimus Cardinalis aduersus <note>108 Mediolanensi Collegio traditur Aedes S Fidelis.</note> Societatem, pariter ac quiuis Sociorum, gerebat sese. Mediolanense Collegium, quod iam triennium in conductis aedibus, locoque parum decoro habitum erat, steteratque, impensis in diem ab sancto Cardinali suggestis; hoc demum anno firmamenta ab eodem certi vectigalis, et stabilem sedem accepit, nullâ conditione impositâ, nisi vt Collegiorum solennia praestaremus. Vectigal ex Aronensi Abbatiâ, quod Pontifex ratum postea in perpetuum habuit, attributum est. Sedes ad Sancti Fidelis: loco adeo opportuno; vt bene empta commoditas priori incommoditate putaretur: atque idcirco nihil vsquam receptaculi, cum plurima tentatarentur, <note>109 Turbae ob eam rem suscitatae.</note> antea patuisse; quod hanc Deus sedem reseruaret. Nec vero nihil Diabolus obmolitus est: qui quantopere eam rem exosam haberet, totius ordo negotij documento est. Parocho S. Stephanini (ita vulgus appellat) demortuo, Benedictus Alemannus, qui vna cum ceteris amicis in hoc excubabat, admonet Patres, impetrari eam Collegio aedem posse. Sed perspectis locis, cum proxima Sancti Fidelis Paraecia opportunior ad incrementa domicilij, templique videretur; Sanctus Cardinalis rogatur, parochis Sancto Stephano contributis, in hac collocare Collegium placeat. Sanctus Cardinalis (vt non raro, siue in genio, siue studio optimum vbique assequendi, solebat) non nihil primo cunctari: demum cum vidisset coram, quam illa aedes instauratione egeret; probauit rem: sed antequam plane conficeret; explorari viciniae animos aequum duxit. Cumque viritim interrogati nobiles, placere sibi ad vnum cuncti respondissent; confirmato inde consilio, etiam e populo quosdam accersit. Horum vnus (incertum vnde offensus) vehementer reclamat: ceteri ducem eum, vt multitudinis mos est, sequuntur. Sanctus Carolus, ne qua cui causa doloris offeratur, ita commouetur; vt nisi forte Cardinalis Cribellus interuenisset; aperteque, et acriter siue eum, siue alium quempiam tandem locum attribuendum, Deique famulos vltro accitos tandiu sic haberi nec honestum Cardinali, nec e gloria Dei esse demonstrasset; destiturus incoepto
<pb id='s113' n='113'/>
fuerit. Aduersariorum dux quidam Panzana erat: qui saepius in vnum coactos vicinos compulit primo, vt nomina quisque sua scripto profiterentur: deinde eorum manu succinctus ad Cardinalem ipse contendit. Adeoque parum considerate egerunt; vt mitissimo hominum Borromaeo stomachum haud leuem commorint. Ergo reiecti ex meritis. Illi vero (vt appareret ab Satana misceri negotium) quos verecundia Sancti Pastoris sedare debuisset; ad Senatum recta procedunt. Praeses respondet, scire se Cardinalem esse virum bonum, nec nisi ea gerere, quae cognorit ex gloriâ Dei esse: irent: quiescerent. Hoc accepto responso, velut furore perciti, ad ipsam aedem pergunt: claues in potestatem redigunt, et apponunt custodiam, ne Patres in possessionem eâ nocte inducantur. Cumque postridie Cardinalis e suis apparitorem, repetitum claues, misisset; isque etiam eum, penes quem erant, duceret; coniurati ad campanam euolant, citatoque tinnitu multitudinem ad arma cient. Illico turba omnis confluxit: sed, vbi serio viderunt agi; suarum trepidi rerum in sua quisque tecta sensim dilapsi. Has Diabolus moras non tam nostris, quam ipsorummet, qui aduersabantur, vt postea sassi sunt, commoditatibus innectebat. Breui enim animos prorsus mutarunt: et Patres operam dedere, vt et ijs, qui turbas concierant, gratia erroris fieret, et aeque omnibus vicinitatem suam magis in dies optabilem religiosis obsequijs facerent.</p>
<p>Secundum Pascha Collegium eo migrauit, nemine magis laeto, quam Benedicto Alemanno, cum suis: cuius vxor totum annum post alias preces, quas singulis vesperis exigebat a filijs, proprias addiderat ad impetrandum a Deo Societatis <note>110 Documentum insigne diuinae tutelae et Bene dicti Alemanni virtus.</note> aduentum in S. Fidelis, quod illa aedes minime distaret ab suis. Inter has vero turbas ipsi Benedicto memorabile caelestis tutelae pignus contigit experiri. Nam e primis aduersantium quidam, cum sicarium quinquaginta aureis nummis conduxisset, vt ei, tanquam negotij totius auctori, actorique praecipuo necem inferret; ita euenit, vt qui dies destinatus erat facinori, eo die Benedictum sebris in lecto detineret perinde leuis ac pertinax, aeque medico admirante, cum causam mali nullam dispiceret: ac sese discruciante sicario, quod patrandi sceleris sacultatem non inueniret. Cuius tamen nocentis saluti (quae mira est Dei clementia) innocentis incommoditas seruiebat. Interim enim cum sorte sodali quid moliretur aperuisset; is exclamans: Ergo ne pauperum parentem mactabis? Ergo piorum operum, quot quot Mediolani sunt, curatorem extingues? alijsque grauibus verbis ita commouit hominem; non modo, vt ad mutandam mentem, sed et ad veniam ab ipsomet coram Benedicto petendam adduxerit. Supplicem Benedictus primo excepit placidissime, tum aureis donatum quinque et viginti, insuperque rogatum, vt perhomologesim reconciliare sibi diuinam studeret gratiam, et ministerium crudele nulli, quam sibi, nocentius desereret; recte animatum dimisit. Simul autem ille pedem domo extulit, pariter sebris euanuit post octidui pertinaciam. Et Benedictus, vt Christi opus consummaret, maleficij mox principem, et emptorem, qui vulgatâre, male sibi metuens, fugâ secesserat; omnem caritatem pollicitus, reuocare institit, maiore studio, quam quo, vt semoueant inimicos, vulgo contendunt: nec destitit, quoad tandem ad reditum pellectum bonae pacis foedere, complexuque constrinxit. Dignus profecto vir, cui in tancta recte factorum sobole, progenies etiam, vt contigit, religiosa donaretur. Quippe e liberis, quos nouem suscepit, foeminae omnes tres numero, repudiatis conditionibus et perhonestis, et locupletibus, in Parthenone nobili Sanctae Magdalenae: Virilis vero stirpis quinque in Societate (vt alibi etiam diximus) diuino se obsequio manciparunt. Ille vero benignitatem erga Collegium eo quoque cumulauit; quod pernecessariam habitationi domum e proximis suo coemptam non paruo aere donauit. Accesserunt postea et aliorum singulari pietate ciuium alia tecta: nouo etiam, ac sane magnifico cohonestata templo vicinitas, ipsiusque in id Sancti Fidelis corpus inuectum. Demum vbi Sanctus Cardinalis Academiam Braidensem instituit, Collegio ad eam translato, Professorum domus ad Sancti Fidelis, vt suis exponetur locis, statuta. Hoc anno, cum latinitatis scholae in Seminario haberentur; in Collegio duntaxat Dialectica, et quaestiones conscientiae explicatae.
<pb id='s114' n='114'/>
Brixiae, et Augustae Taurinorum nouae coeptae coloniae: quanquam potius <note>111 Brixiensis Collegij origo.</note> natum Brixiae, quam introductum eo Collegium potest videri. Angelus ibi Paradisius agebat Sacerdos pius, ac boni publici studiosus. Is, cum iam pridem Societatem adamasset, in eâque permanere valetudo non sineret; insistens coeptis iuuandorum hominum studijs; circiter triginta partim Sacerdotes, partim inferiorum Ordinum in vnam aggregarat familiam: cum quibus coniunctâ operâ, audiendis confessionibus, porrigendâ sacrâ Eucharistiâ, erudiendis rudibus, inuisendis custodijs, et valetudinarijs, prorsus vt in Societate fit, illibatâ, atque aequabili famâ, Deo Domino, et suis Ciuibus seruiebat. Duo habebant templa: sed ad Sancti Antonij plerisque sedes erat. Ergo cum Franciscus Adurnius Longobardiae Prouincialis Brixiâ forte transiret, ad hosque diuertisset: dum cum Angelo familiariter agit; eo paulatim delapsus sermo est, vt ambo affirmarent e diuina gloria fore, si tota illa familia in Societatem transcriberetur. Explorat suorum animos Angelus, eiusque reperit omnes sententiae, vt idem cuperent vehementer. Mittitur Romam communis Epistola singulorum manu subscripta. Illud ad effectum rei maxime valuit, quod nullam ab communi Societatis sensu alienam institutionem, morem nullum imbiberant. Exercitationibus cuncti Beati Ignatij exculti; ijsdem, quibus Angelus Paradisius olim, assuefacti legibus; in humilitate, rerum piarum studio, et obedientia eminebant. Quare cum recipiendos omnes, nisi quem forte impedimenta insolubilia excluderent, Pater Generalis statuisset; legauit eo cum literis Paulum Candium, qui sanctam illam familiam suo coram nomine salutaret, nullâ in praesens mentione factâ, reciperentur, necne. Optatissimus adfuit Candius et Episcopo, et Ciuitati, et max me Angelo, ac Sodalibus. Post mutuam salutationem, in conspectu omnium recitantur Patris Generalis literae: quibus collaudans eorum pietatem, singularique voluptati, atque exemplo sibi, ac ceteris Patribus fuisse demonstrans, quod tanto studio, quantum subscriptionibus quisque suis declarauerant, ad diuinae Maiestatis obsequium in hac minima Societate Iesu dedicarent sese: atque adeo eandem Dei Domini Maiestatem obsecrans, vt consentaneum eiusmodi initijs impertiretur exitum, vnde optatum, speque conceptum ad Dei laudem momentum existeret. Addebat, rei totius transactione in aduentum Patris Adurnij Prouincialis dilatâ; mitti ab se in praesens Rectorem Patauini Collegij Paulum Candium, qui coram explicaret ex hac re a ceteris, et a se perceptum gaudium, et incitamentum, suoque eos nomine inuiseret, et salutaret. Id modo continebant literae: vix tamen ijs perlectis, Angelus ad pedes se Candij abijcit, eiusque se totum potestati permittit, Ducem sequuti reliqui, extemplo singuli humi pio certamine prouoluuntur. Nec potuit euincere Candius, vt exurgerent, stantesque amplexum reciperent: sed cum perseuerarent; peracta de genibus res est, eo sensu, vt nemo esset, cui non prae affluentiâ sanctae dulcedinis lacrymae vbertim fluerent. Atque, vt agnoscas inenarrabiles <note>112 Dei prouidentia inuocatione Patris Alfonsi Agazarij.</note> diuinae prouidentiae vias; Alfonsus in his Agazarius Senensis erat, iuuenis pius, ac nobilis: qui cum aliquanto ante tempore tacitis ad religiosam vitam cieretur stimulis; atque ab Religioso Dominicano, vt Societatise daret, esset admonitus; ab eâ tamen nescio quomodo abhorrens, praeclarâ Sodalitij Sancti Antonij Brixiensis famâ excitus, ad illud se contulerat: isque nunc ita est immutatus; vt plurimum letaretur in id, quod fugiebat, se fugâ ipsâ delatum. Eoque gratio deinceps diuino muneri vixit, cum egregiae virtutis opinione, commodus animarum, et praefecturae domesticae administer. Collegium Tauriense parentem habuit <note>113 Taurinensis Collegij exordia.</note> Aleramum Becutum virum et suâ, et maiorum pietate clarum. Quippe constans opinio est e Becutiorum familiâ, quae inter quatuor Taurinorum primas censebatur, extitisse olim Sanctum Turibium Asturicensem Episcopum, ad quem Leonis Magni Pontificis exstat epistola. Alerami virtutem aestimare vel inde <note>114 Alerami Becuti eius fundatoris virtus.</note> promptum est. Feria sexta maioris Haebdomadae, dum concioni interest de Christi acerbis cruciatibus, cum trepide ab vno duorum famulorum, quos domi reliquerat, cognouisset, alterum famulum, effracto ipsius Heri cubiculo, ereptâque arculâ cum pecuniâ aufugisse; id modo respondit: non id tempus esse talia curandi:
<pb id='s115' n='115'/>
nec loco est motus. Adeo pecuniae antetulit pietatem. Cuius constantiae nequaquam dilatus est fructus. Fidus enim ille famulus, vbi nihil denuntiatione sua commotum Dominum vidit; hoc indignius ratus furi rapacitatem feliciter cedere; sua sponte postulatis, impetratisque lictoribus, raptim insequutus est hominem, et comprehendit: et arculam domum intactam retulit adeo celeriter; vt redeunti ex concione Aleramo saluam offerret: insignem tempore eodem fidem, atque perfidiam experto, pariterque edocto quam tuto pecuniae pietas praeferatur. Ex Indicarum lectione literarum cogitationem primum suscepit Societatem in Taurinos accersendi: egitque cum Ciuitate, vt consilio publico Collegium peteretur: collaturum se pollicitus ad impensas aureos centenos quotannis. Decretum conditum est, et alterumtantum pecuniae aliunde adiectum. Sed cum ob tenuitatem vectigalium, et conditionum, quae adiungebantur, reiectum negotium esset, ac ciuium studia propter varietates temporum refrixissent; Antonius Alboscus indidem ciuis excitauit. Is per studiorum occasionem cognito Collegij <note>115 Quam placide Collegio Taurinensi Deus fauerit.</note> Montis Regalis in publicam rem profectu, dum ab fori strepitu curarum pertaesus mortalium, ad Carthusianos receptum parat, inter quos diem cum laude supremum egit; domum suam Societati ita legauit, vt, nisi ante biennium constitutum esset Taurini Collegium, cum reditu in octo minimum Sociorum alimenta, quod se sperare futurum in testamento profitebatur; ad heredes deuolueretur. Addidit postea ex Papiensi Carthusiâ ad Aleramum, quem aeque pium ac locupletem norat ponderosas literas, adhortans, verem ipse susciperet, perficeretque. Non magni fecit eas literas Aleramus, siue quod nullo esset cum Albosco interiore vsu coniunctus, siue taedio, vt fit (prolixiores enim erant) legendi. Itaque vix oculis delibatas in scrinium proijcit. Ceterum cum exinde sic eueniret, vt vbi quid quaeritaret, literae se illae in manus ingererent; rem instar prodigij admiratus, induxit animum tandem perlegere, vehementerque earum lectione commotus est. Sed antequam sententiam figeret, tacite per amicos explorare Collegij Montis Regalis labores, moresque voluit: et ipsemet, si qui interdum de Societate Taurinum adirent; humanum eis praebens se, totos oculo non curioso magis, quam benigno lustrabat. Demum, quia nihil nec per amicos, nec per sese cognorat, quod non vehementer probaret; sententia illa stetit: quoniam vltimus ipse Becutiae gentis esset, bona sua eo, vnde primum fluxissent, referre: Christum Dominum, et Ciuium suorum animas instituere heredes. Non posse familias, quae sic vitae insererentur, intermori. Haec apud animum suum ita cum statuisset; in praesens tamen aureos trecenos duntaxat, quantum ad ineundam aedium Alboschiarum possessionem satis duxit, annui vectigalis donauit: tum vt ex successu consilium maturius de reliqua hereditate caperet: tum vt, relicto aliorum quoque benignitati loco, Collegium tanto luculentius conderetur, quanto plures conferrent. Haud obscurâ propitjj Numinis gubernatione, Taurniensis Collegij initijs quicquid incoeptaretur obsecundauit. Ioannes Andreas tertius Collegij Montis Regalis Rector cum ad summam rei imponendam manum venisset; dum Sinfredi Comitem Ioannem Thomam Isnardum eximiae probitatis virum, custodiaeque Ducis praefectum religioso officio salutat; is cum coronâ, qua magnâ, et honestissimâ cingebatur, sustulit ad caelum manus, et exclamauit: nihil fieri magis attemperate potuisse, eodem momento ad ipsummet literas obfignari. Patrem Quintianum (religiosus erat Praedicatorum ex ordine doctus, ac pius, perque eas oras religionis catholicae custos) quem adhuc sodalitatis suae magistrum habuerint, proximis diebus abijse: se ad deliberandum de successore coactos, cum Societatis petentes opem, ad ipsummet Rectorem Montis Regalis scripsissent, Dei profecto manu eundem in conspectu repraesentatum. Respondit Ioannes Andreas, nihil se obstaturum pijs eiusmodi virorum votis. Dum Taurini propter Collegij causam sederet, ipsummet ijs quicquid in tenui homine esset industriae, nauaturum: si exitum haberet Collegium, inde adiutores nunquam postea defuturos. Honestissima erat Sodalitas capitum ferme quinquaginta, quam paucis ante annis, dum religio sub externo dominatu maxime periclitaretur, ad eam conseruandam,
<pb id='s116' n='116'/>
inter se ciuium, et mercatorum primi coiuerant, sub clientela, ac nomine Sacti Pauli. Multis modis id negotij Collegio commodauit. Primum specimen editum est Societatis industriae: totque, ac talium virorum magis amor, magisque conciliatus. Deinde aedes Sancti Benedicti, vbi Patrem collocarant, et coetus habebant suos, cum domum Alboschi conductor vacuam tacere ad diem non potuisset; inchoando collegio intra dictum tempus praesto fuere: postremo ipsae <note>116 Iacobus Acoste primus Rector Collegij Taurinensis.</note> aedes Sancti Benedicti addictae Collegio sunt. Sub extremum Martium hoc an no, Rectore Iacobo Acosta, Collegium ad Sancti Benedicti constitutum. Mire et Dux eius aduentu, et Ciuitas, et Archiepiscopus Hieronymus Roboreus, et Apostolicus Nuntius Franciscus Bacodius, et Clerus omnis, Parochique laetati, eâ maxime spe, quod ex vrbe, circumiectisque pagis pestifera errorum germina extirpanda confiderent. Magnum ad id afferebat animum Acosta. Continuo bis in hebdomada Sancti Pauli sodalibus psalmos explicare, ac sacratioribus diebus in templo Sancti Benedicti conciones populares aggressus, praeclarum specimen dedit. Itaque <note>117 Nobilem Victoriam de Haeretico refert.</note> ad amplius Sancti Delmetii templum transferenda concio fuit. Nec multo post praeclara e duobus Vgonottis victoria exhilarauit Ciuitatem. Congressus primo cum discipulo. Cum hunc ita reuicisset, vt palam adegisset fateri id, quod suscepisset tuendum, fassum esse; Magister ipsum se congressurum denuntiauit, ostensurumque Iesuitae, ac Taurinensibus, quid inter tyronem gregarium, veteranumque ducem distaret. Et sane homo erat stultae Deo sapientiae apprime consultus. Satis habebat latinae, satis graecae literaturae: philosophiae, theologiaeque (vt inter Haereticos) haud parum: ad hoc audaciae plurimum. In proximis vrbi casis concionatorem agebat, concursu, doctrinaeque nomine magno plus satis. Acostae haud integrum visum est publice prouocato detrectare certamen. Postero ergo die venitur ad manus in publico plurimorum consessu. Amplius tres horas dimicatio tenuit. Ter ita ictus Haereticus; vt tanquam intercluso spiritu non posset hiscere: adeo vt omnes perturbatum, deiectumque aperte viderent. Cumque repetito vtcumque impetu aleam rursus, iterumque tentasset; ad extremum, quanquam attritae frontis, pudore suffusus ita discessit; vt diceret, conuenturum se Acostam priuatim: cumque eo, amplius rei cognoscendae causa, doctrinae suae capita omnia per otium collaturum. Et quanquam fidem fefellit, nec redijt; tamen lucrum factum est ingens: quod ita fero infracta sunt cornua; vt nec lucem postea aspicere prae infamiâ, nec declamare ausus sit. Talia Collegij exordia cum vehementer Taurinensibus probarentur; scholae eo magis optabantur, quod ex Monte Regali exitu anni superioris reuocata eo Academia; Latinitatis, et Humanitatis doctrina Societati destinabatur. Itaque et Duce, et Ciuitate diligenter postulantibus, et ad Collegij incrementa quod necesse esset conferentibus; proximo <note>118 Vincentius Parpalia templum condit.</note> anno tres magistri concessi. Sed praecipuum postea firmamentum Collegio tum Alerami hereditas, tum Vincentij Parpaliae liberale, ac religiosum donum adiecit, condito templo, tribusque de Thebaea Sanctorum Martyrum legione corporibus illatis.</p>
<p>Inter haec Viennae in Austria res gesta praeclare. Scholae et pietate discentium, <note>119 Scholarum fructus Viennae.</note> et doctrina quam cum maxime floruerunt. Nomen earum, editis Dramatibus, valde propagatum est: ipsorum incitatus discipulorum ardor gloriolae gustu. Inducta enim consuetudo, quae quis digna lectu solutâ, vinctâque oratione composuisset pulchre descripta, cumque aliquo ornatuad gymnasij parietes affigendi. Multo etiam absolutior ad bonos mores inducta ratio disciplinae. Inter cetera, vt cum ab gymnasio ad rem diuinam in templo contenderent; bini ordinatim procederent: dein in templo suo quaeque classis loco in ordines longos, ac rectos tribueretur. Quod cum modestiâ insigni fieret; permouebat ea species non Catholicos modo, sed Haereticos etiam siue euntes, siue quasi belle instructam aciem, flexis nixos genibus toto dispositos templo spectarent. Inde fiebat, vt Haereticorum multi, quamuis praeuiderent, si filios in disciplinam Iesuitis tradidissent, eos ad fidem catholicam transituros; potiorem tamen ex ea institutione fructum ducerent, quam si corruptis moribus sectam obtinerent paternam. Nec pauci ad re
<pb id='s117' n='117'/>
ctam religionem traducti scholasticorum operâ: quorum in pestiferis submouendis ab manu habentium libris praecipuus excellebat ardor: adeo vt, cum interdum eiusmodi libros domini, ne pretium perderent, recusarent incendere; suâ ipsi emptitarent pecuniâ, quo dein meritis darent flammis, et ruuinae causam proximis amouerent. Supplicatione, qua nunquam antea celebriore, diuinissimum Christi Domini corpus die solenni gestatum est. Terni procedebant vniuersi discipuli, ad quorum latera singuli hinc, et hinc cum facibus viri nobiles: dein vario <note>120 Supplicatio ibidem magnifica in Soiennibus Christi Corporis.</note> ornatu Angelorum agmen: tum e tota vrbe symphoniaci, atque tibicines: mox alius Angelorum cum campanulis ordo, et Sodales Collegij. Laurentius Magius sub vmbella, quam Nuntius Apostolicus, alijque viri principes sustinebant, diuinam gestabat Hostiam: iuxta quam non solum, qui thure veneraretur ibat; sed etiam Viennensis nobilis, quasi Dauidem imitatus, qui saltans arcam olim praeiuit, serto redimitus floreo, flores ante Dominum assidue spargebat. Magna dein turba cum facibus sequebatur. Auxit celebritatem triumphalis extructus fornix, et Angelorum specie pueri duodecim varijs dispositi locis: qui duodecim nationes referentes; suam quisque nationem propriâ dedicans linguâ, praetereuntem Dominum adorabat. Hac pompâ, itemque apparatu, quo Domini sepulchrum sanctâ hebdomadâ exornatum est, nihil memoriâ hominum ad eam diem magnificentius, ac religiosius spectatum Viennae ferebant. Gemina omnia Pragae acta: <note>121 Procella Viennae exoritur.</note> vbi plures centum sexaginta ad Ecclesiam orthodoxam reuocati. Sed Viennae illud dolorem Haereticis multo acerbissimum inussit, quod ingens librorum impia docentium vis publice incensa est. Id iam multorum annorum more fiebat. Sed siue quod conspectius hoc anno factum sit, et nimium iam despici se Haeretici arbitrarentur: seu potius, quod aptiora credebant calumnijs tempora; graues ad Caesarem querimonias ex ea re detulerunt. Iesuitas moliri seditionem, et cuncta turbare. Nunquam pacem Viennae fore, quoad Collegium illud dissidiorum semen in vrbis visceribus haereat. Agebat tum Pragae Imperator, qui ad eum nuntium non abstinuisse irâ dicitur. Sed cuncta suauissime temperanti Deo placuit, <note>122 Sedatur Patris Magij opera.</note> vt apud Maximilianum Magius Prouincialis inueniret gratiam: cuius oratione non placatus modo est; sed ita conciliatus, vt ad Pontificem, in commendatiohem Societatis, praeclaras dederit literas: insuper rogans, vt attributum a Ferdinando suo parente Collegio Viennensi Monasterium Pontifex ratum haberet. Sub autumnum discessum Tirnauiâ est: cum assignatum ad alimenta prope <note>123 Tirnauiense Collegium solutum.</note> Cassouiam Sacerdotium, qua Turcarum, qua Haereticorum, et interdum Caesarianorum militum direptionibus, nihil praeter pericula afferret. E scholis quoque plus longe molestiarum, quam fructus existeret, per aemulationem non bonam Magistrorum, quos conductos habebat Ciuitas. Ceteris quoque ministerijs, in paucitate, rerumque virae necessariarum inopiâ, vix aequaret adiumentum alienum damna domestica. Iam pridem de soluendo eo Collegio agitabatur: remque Conuentus generalis Patri Francisco permiserat: sed vt maturaretur, communis calamitas fecit: suborto forte incendio, ad centum quinquaginta vrbis tecta deflagrarunt, vnaque Collegij aedes. Itaque cum neque extruendo templo, quo carebant; neque restaurandis aedibus quicquam suppeteret; placuit Patri Generali Collegium solui. Maximiliano Caesari rebus Hungaricis adeo turbulentis visum necessarium consilium est. Nicolaus Olahus Strigoniensis Archiepiscopus, qui Collegium aduocarat, quamuis, vt ex vero et publicum, et Societatis amabat commodum, anceps distraheretur animo; tamen quia nec ad victum, nec ad aedes restituendas tantis in rerum angustijs sat poterat conserre subsidij; necessariam dedit missionem. Bona, quae solo continebantur, ijs, qui dederant, reddita. Supellex, et quic quid ex incendio reliquum erat, duorum Canonicorum manu diuisa in pauperes, ac pios vsus. In Germania superiore exhilarauit Carholicos Vldarici <note>124 Conuersio Comitis ab Helffenstein.</note> comitis ab Helffenstein conuersio. Is ab anno facile decimoquinto nobilis Lutheranus, cuius ditionem sex eorunmdem mangones errorum in haeresi continebant; diuinae gratiae, quae et terrorem grauiter ex morbo laboranti incussit, et per Canisium saepe de fallacijs Haereticorum admonuerat, auxilio veritatem
<pb id='s118' n='118'/>
respexit: publiceque execratus vanitates prosanas, absolutus est a Patre Ioanne Raibenstein: vitâque cum eodem totâ ad tribunal poenitentiae retractatâ; protinus ad abigendos lupos, inducendosque custodes fidos conuersus, curare (vt aequum erat) suorum popularium salutem impensius coepit, quam exitium ante quaesierat. Hanc communem laetitiam domestica deformauit calamitas noua, et defleta insolabiliter. <note>125 Calamitas Dilingani Collegij.</note> Theodoricus Canisius Dilingani Collegij Rector, cum in quibusdam Sodalium plus libertatis, minusque quam vellet modestiae inter concertationes scholasticas animaduertisset; dum quaestiones ad religionem spectantes tractarentur, nominatimque Antonius Klesselius, et Simon Demesius Leodiensis vltra modum impij Arabis doctrinae addicti minime placerent; tempestiue ostium occlusurus Diabolo, atque interius cuiusque animum singillatim exploraturus, ad professionem fidei ex Pij Quarti decreto cunctos aduocandos putauit: occasione vsus, quod noui aliquot Magistri in decedentium locum docendi muneri succedebant. Ergo die, quo euectae in caelum Matri Virgini gratulamur, in Sacellum domesticum <note>126 Eduardi Thorn fuga ad Haereticos.</note> vniuersi conueniunt: recitatoque diplomate Pontificis cum fidei formulâ; in eam doctores primi, ac praeceptores, alijque deinceps ordine iurant, donec ad Eduardum Thorn Anglum ventum est. Erat is adolescens annorum quatuor et viginti, non illiberali specie. Exegerat in Societate prope biennium haud mediocri cum approbatione: atque adhuc nouitius Rhetoricae operam Dilingae dabat. Is quoniam cunctabatur, admonitus, vt accederet, iusqueiurandum conciperet; palam miser testatur eam rem sibi non licere saluâ conscientiâ: causam alio loco proditurum. Consternauit omnes nec opinata vox, et grauissimo perculit vulnere: tamen vt hominem adhuc non improbum norant; interlucebat dolori aliquid spei (si simplicitas inconsulto adolescenti illusisset) in moderatorum, corumque, quos non ignorabat se sapientiores, fore potestate. Ita e Sacello discessum. At Eduardus Theodoricum seorsim adiens laetiferam animi sui plagam nudat: se in venerationem Imaginum, obedientiam Romani Pontificis, atque alia his consentanea iurare nequaquam posse. Iubet Theodoricus tantisper ab ceterorum remotum consuetudine diuinae luci impetraudae insistere: suppeditantur libri, et scripta catholica: accedunt theologi, docent, reuincunt: totâ interim domo multo maior solicitudo, ac moeror, quam si e graui aliquo infortunio ante suos oculos infelicem adolescentem agentem viderent animam. Ille contra iam haeretico palam ore ad obtestationes, ad consilia, ad euidentia argumenta nil respondere, nisi aliter suum spiritum testari sibi, nec se aliter sensisse vn quam: et quantumuis quicquid Pontificum, quicquid Conciliorum, et quicquid huiusmodi aliud fingi potest, contraria omnia decernerent; de sua sententiâ certum esse. Demum inquirendo eo ventum est, vt comperiretur, cum procul patria, egestas vagum premeret; sacrilego e simulatione quaestu inito, haud quaquam pietatis, sed ventris causâ religiosae militiae dedisse nomen. Nihilo tamen segnius remedia omnium generum tentabautur: sed incassum. Peruaserat in venas impij simulatoris tartareum virus: agebantque in praeceps per mysteria diuinissima toties violata sacrilegia tot insanda. Paucis demum post diebus, dum Ingolstadium ad Prouincialem parum caute mittitur; in proximam Dilingae Haereticorum <note>127 Haereticorum gratulatio.</note> vrbem, nomine Lauringam, fugit. Visa est Haereticis digna triumpho materia. Quarto Nonas Septembres cuncta Ciuitas in aedem ibi principem cogitur. Aderat suâ cum aulâ Vvolfangus Dux Palatinus, et aliquot Haereticorum Ministri: quorum cum vnus germanice verba fecisset, gratulans populo, atque insultans catholicae Ecclesiae; Eduardus latine exorsus primum Iesuitis, deinde catholicae fidei renuntiat: ac praecipua Haereticorum deliramenta profitetur. Vbi ille tacuit, altera successit germanico sermone concio: in qua tum explicatum est miserum in modum deceptae multitudini quid Eduardus professus esset: tum contumelijs, ac probris pro libidine Iesuitarum nomen proscissum. Neque hîc noster <note>128 Balthassaris Zugeri defectio.</note> luctus, atque haeretica stetit laetitia. Breui post Balthassar Zugerus natione Germanus, missus Dilinga Monachium grammaticam docturus, in prostibulum idem inde transfugit. Incertum an hic quoque simulatione semper fuisset vsus, an
<pb id='s119' n='119'/>
ab Eduardo, siue aliunde corruptus: qui tamen duro, atque intractabili ingenio nihil de se vnquam bonae spei praebuerat. Offendit haud dubie inusitata res populi mentes. Tametsi enim non pauci ad eam diem Societatem deseruerant; nihil <note>129 Libri contra Societatem ab Haereticis editi.</note> tamen tam execrandi exempli contigerat. Arreptâque occasione Tilmannus Heshusius, vt Societati longe, lateque conflaret infamiam; pestilentem contra eam euulgauit libellum: alijque Eduardi facinus depraedicarunt. E duobus illis, qui maxime erant suspecti, Klesselius dum ad Prouincialem mittitur, diuino quo dam miraculo se plane confirmatum asseruit. Simon ad Hieronymum Natalem missus in Belgium est. Neuter, vt anno millesimo quingentesimo sexagesimo nono dicetur, in veritate perstitit. Deus tamen famulorum suorum propugnator, vt eiectâ eâ peste sincerum reliquum Societatis seruauit corpus; ita effecit, ne vnius, aut alterius caeca impietas tam praeclaris diuinae eius gloriae procurandis coeptis officeret. Nec de Catholicis defuere, qui Tilmanni criminationes, illustratâ veritate, repellerent: inter quos et poeta Ingolstadiensis defensionem haud malo carmine vulgauit. Eodem tempore alius Purisijs, alius Basileae contra Iesuitas <note>130 Obtrectatoribussatius moribus quam scriptis relpon detur.</note> prodijt liber. Quibus Pater Borgia nullum praeclarius respondendi genus dicebat esse; quam viuis quibusdam monumentis per euangelicae Sanctitatis vbique propositam formam, et constantiam recte factorum. Quanquam garrulos theologastros male admodum Patris Hieronymi Torrensis tum theologiae in Dilingano gymnasio professoris liber accepit, aut potius immenso affecit beneficio, si vti <note>131 Patris Torrensis edita responsio.</note> placeret ad curandam capti animi coecitatem. Ponderosum opus, atque neruosum est ex Sanctissimi Patris, maximique Ecclesiae orthodoxae Doctoris Augustini sententijs ferme contextum: cui vt aduersus Augustanam confessionem opposito, quam pro sentiendi normâ Lutherani vulgo sequuntur; Augustiniana confessio <note>132 Augustiniana coufessio Augustanae opposita.</note> nomen secit: valuitque multum tum per sese ad confessionis illius vanitatem redarguendam: vnde factum, vt non pauci Haereticorum, qui sincerâ mente legerunt, resipuerint: tum exemplo, vt alij deinde Catholicorum consessiones eiusmodi ex alijs Sanctorum Patrum collectas scripsis, publicarent. Ceterum, e moestissimo transfugarum euentu cautiores effecti Patres, tum exigendâ ab ijs, quos reeiperent, fidei explicatâ professione, tum adhibendo disputationibus modo, prouiderunt, vt de Diabolo incruentam, quam fieri posset, victoriam reportarent. Nec vero maius Laubingae damnum, quam Elbingae lucrum est factum: vbiin fidei catholicae propugnatione experimentum altissimi pectoris ed dit Ioannes Iacobus <note>133 Elbingae magna constautia cum Haereticis pugnatum.</note> Astensis Bransbergensis Collegij Rector. Vrbs est Elbinga Prussiae nobilis, et frequens, germanicis milliaribus quinque Bransbergâ distans, in ditione Poloni Regis, ac dioecesi Varmiensi. Ab Rege siue Haeretici alicuius gratiâ extortum, siue dolo subiectum diploma dudum habebant, quo fiebat potestas confessionem Augustanam sequendi. Inde iam nullum prope catholici cultus reliquum erat vestigium. Verum et propter ciuium frequentiam, et ad famam apud circumiectos populos, ac postremo quia non paucos, in tanta propinquitate, Bransbergae recte institutos Elbinga corrumpebat; intererat plurimum eam vrbem ad fidei catholicae reuocari partes. Id Cardinalis Hosius Varmiensis Episcopus, cum pro sua ingenti caritate vehementer cuperet; vna cum Parocho catholico, quem Rex (ad quem id eo loci spectat) mittebat; eo Patrem Franciscum Sunerium, et Ioannem Astensem concionatores misit. Elbingensis Senatus missum a Rege Pastorem suscepit: concionatores item ab Episcopo missos recepturum spopondit, si consentanea Augustanae regulae loquerentur: claues tamen Sacrarij, ne fieret catholico ritu Sacrum, recusauit tradere. Nihilominus Patres, qui necessarium apparatum secum detulerant, Sacrum publice, quod longo interuallo omissum erat, ambo fecerunt. Et quoniam erat dies Apostoli Bartholomaei memoriâ feriatus; concionati quoque sunt. Paulo post eodem reuertitur cum Patre Petro Phae idem Astensis. Atque is quidem matutinis horis copiam habuit concinois: <note>134 Patris Ioannis Astensis pro reli gione pericula.</note> Petrus autem, vbi post meridiem ad suggestum venit; occupatum ab Haeretico reperit. Id proximo die Dominico metuens Astensis, quoniam in celeritate erat victoria; vnam ipsam horam suggestum, ante definitum concioni tempus,
<pb id='s120' n='120'/>
insedit: si nihil aliud, saltem impieta tis praedicationem impediturus. Non frustra fuit. Stato tempore nugis pestilentibus grauidus adest Minister haereticus, nomine Sebastianus: qui vbi exclusum se vidit; dolorem nequaquam dissimulauit. Ergo tum suâ sponte populus, vt qui ex longo tempore errori insueuerat, tum Satanici instinctu Ministri, tumultuari: pedibus, manibus, crepitaculis strepitum ciere: terrere infestis clamoribus Astensem: pomis, atque adeo saxis appetere. Constantissime inter haec Dei praeco obtinebat locum. Vnum illud deprecabatur, parcerent tantisper saxis, ne forte, dum in se mittunt, alios e turba ferirent: expectarent quoad facto dicendi fine, ine quum discendisset: tum comprehenderent, tum flagris conciderent, tum saxis obruerent, tum demum, qua maxime libido ferret, carnificinâ conficerent: paratum se pro Dei verbo vel saepius mori. Quibus dictis, et oris imperturbatâ constantia, plerique in admirationem acti audientiam praestitere. Vbi pro voluntate perorauit; suadebant amici, vt quam occultissime proriperet sese. At ille, ad mortem iuxta ac vitam paratus, ne sua fuga in Religionis ignominiam cederet; toto expectante atque inspectante populo, per medios illos securus, atque hilaris lento incessit gradu: et fuere segniores hostes ad inferendam, quam ipse ad subeundam necem. Nec postea destitit Cardinalem orare, Martyrij desiderio ardens, vt se iterum eo mitteret. Sed Cardinalis non fe. cit potestatem, antequam de re totâ admonitus Rex auctoritatem regiam interponeret. His autem rebus ex Hosio cognitis Rex, simul Regis, simul Episcopi violatam maiestatem, prohibitis suo sungi munere Parocho, et concionatotibus, quos ipsi misissent; iure commotus, dignum catholico Principe decretum ad Elbingenses misit: centum millium Hungaricorum dictâ mulctâ, ni delegatos ab suis Principibus diuini verbi, et sacrorum mysteriorum dispensatores excepissent. Inde quietius Astensis, ac Petrus auditi. Et quoniam Petrus probabatur populo magis; is assidue iussus est, ad colligendas domus Dei reliquias, Elbingae subsistere: ac demum sacrâ Christo nascenti nocte, cantoribus Bransbergâ deductis, Solennia magno cum splendore celebrata: proque ingenti numero habitum est, quod e Ciuibus triginta caelesti accubuerunt mensae catholico more. Bransbergae interim, et Pultouiae Collegia corroborabantur. Pultouiae duodecimo Kalendas Iulias noui templi inchoata aedificatio, Andrea Noscouio Fundatore, Plocensi Episcopo ceremonias obeunte. Qui bonus Antistites, cum e praecipuis curarum Collegij firmamentum haberet, eique domum nuper, hortumque bene magnum adiecisset; nono Kalendas Nouembres decessit. Er Patres tum supremo ei affuerunt tempore, et diuina impertierunt praesidia: tum vitâ functo non consuetis modo precum suffragijs; sed dato Dialogo, atque eleganti Epicedio grati fuere. <note>135 Polonia dedit hoc anno Societati Stanislaos duos summae virtutis.</note> Porro tum alias ob causas debet hoc anno Societas multum Poloniae: tum quod illi duos, quorum initio meminimus, Stanissaos Kostkam, et Varseuitium dedit. Herbipoli, ac Spirae noua Collegia constituta sunt. Spirenses Canonici in maximo Cleri conuentu anni principio adeo rem vrserunt; vt suffragijs plerisque statueretur Concionatores de Societate, itemque Magistros, quam fieri pacatissime, <note>136 Spirensis Collegij exordia.</note> maximoque silentio posset, sed omnino accersendos: et Patres aliquid concedendum putarunt tempori. Illud inter cetera temperamenta ab Natali propositum placuit, vt Spirae non nisi quos agendae res postularent, degerent: qui vero in supplementum, necessarij forent; alibi subsiderent: quo minus conflaretur inuidiae, dum pauci Spirae, non magnum aliquod corpus Iesuitarum cerneretur. Ergo ad habitandum domo, quae primarij concionatoris fuerat, assignatâ: duobusque Sacellis, altero Sancti Laurentij titulo, altero Sancti Nicolai, cui schola erat annexa; Rector, et concionator futurus Hermes Halbauranus (Halpauorum se ille interdum vocat) missus est Oeniponto: vbi aliquandiu Reginarum confessionibus operam dederat: quae subinde non pauca Spiram, ad ornatum sacrum, misere dona. Tres item Moguntia adfuere Magistri, qui tertio nonas Maias docendi lahores exorsi, pleniora, quam pro spe, habuerunt auditoria: et mox praeceptores adiecti duo, qui cultiorem tractarent humanitatem, et oratoriae artis praecepta traderent. Omnium studiosissime pro Collegio et aduocando certarunt, et
<pb id='s121' n='121'/>
<note>137 Eiusdein fautores.</note> pro retinendo, ornandoque laborarunt Andreas Obersteinius tum scholasticus, postea Decanus Spirensis Ecclesiae, decuncta re catholica optime meritus: et Mauritius Vvinchelmannus prudentiâ iuris, ac legum inclytus inter primos: et Philippus Simon integerrimus vir, idemque ciuis honestus, qui Collegio Canonicorum a secretis erat. Hi tres inter Collegij recentis patronos merito suo principatum <note>138 Herbipolitani incrementa Collegij</note> adepti. Haud lentius Herbipolitana Ecclesia requirebat auxilium, cum clerus perinde, ac populus miserum in modum fide, ac moribus deprauatus, Episcopo, propter infirmam valetudinem, non nisi voluntatem praestante optimam, omni fere humanâ ope destitutus iaceret. In magno ieiunio praesto his fuit Canisius. <note>139 Patris Canisij fructus.</note> Quo tempore, praeter cetera, Ecclesiae Sanctae et Iudaeam adiunxit virginem, et Haereticos quosdam restituit: et dioeceseos ordinandae auctor fuit Antistiti: quod is statim aduocatis doctis viris, curare coepit: ad haec auxit Collegij sitim, atque expectationem quammaximam concitauit. Sub anni extremum Georgio Badero Rectore, cum Socij partim Româ, partim Dilingâ, plerique ex Rheni prouinciâ conuenissent, numero vndeuiginti, magno Episcopi, ac Ciuitatis totius gaudio in templo, ac scholis consueta munia auspicati sunt. Sex distinctae discipulorum classes, tres latinae linguae rudimentis destinatae, totidem dialecticae, rhetoricae, poeticae (quo poeticae nomine in Borealibus Prouincijs classem designant, quam alibi Humanitatis vocamus) Quatuor orationibus, solemnique de Sancto Spiritu sacrificio praeparatis exordijs, postridie eius diei, quo Sanctae Catharinae Virginis, ac Martyris studiorum patronae instauratur memoria, faustis auspicijs <note>140 Natalis obedientia, et Borgiae paupertas</note> initum doctrinae curriculum. Hîc libet Borgiae, atque Natalis in diuerso genere eximiam notare virtutem. Est in legibus Societatis, vt nihil accipiatur praemij, vnde cuiusquam spiritualium munerum, in quibus ea ex instituto versari debet, merces rependi videatur. Eam ob rem ne in Cellegijs quidem condendis fas est vllam conditionem admitti, per quam, ad praebendum concionatorem, aut confessarium, aut Theologiae professorem Societas obligetur. Huic legi eas solum pactiones, quae cum Fundatore fierent aduersari Natalis interpietans, quia raros alioqui inueniebat, qui non aliquod fidei pignus exigerent; rationem eiusmodi iam pridem in Hispaniâ condendorum Collegiorum excogitarat, vt Fundator quidem reditibus instrustum Collegium donaret Societati, prorsus conditione omni remotâ, quae ex formulâ iuris teneret. ipsa vero Societas, cognito quid Fundator expeteret, ad id, si videretur, obstringeret vltro sese: explicans, atque praecipiens suis quid in quoque Collegio praestari vellet: ita vt id non esset cum fundatore contractus, sed lex tantum, aut iussum, quod Praepositus suis ferret. Hac formulâ, vt ante non semel, nouissime cum Episcopo Herbipolitano, et Canonicis Spirensibus Natalis vsus, reque vel sic aegre transactâ, cum arctiores fidei nexus flagitarentur; pro potestate sibi delatâ, constitutionum scientiâ, et more ad id tempus recepto nihil dubitabat, quin Praepositus Generalis has quoque duas actiones comprobaturus esset: cum certior Româ fit, videri hanc quoque formulam ab sinceritate Instituti alienam, et plane corrigendam. Res eras difficili loco. Agebatur non modo Visitatoris auctoritas, sed periculum erat, ne irritati Collegiorum molitores coepta interscinderent, ingenti cum catholicae fidei damno, nec sine domesticâ ignominiâ, quod non destitisse ipsa coeptis, sed repulsa Societas videretur. Rationem itaque sententiae suae Natalis ad Franciscum diligenter, ac fuse scripsit: addens ad vltimum etiam preces, vt necessitati Germaniae aliquid iudulgendum putaret. At ille, vt ceterarum tenax virtutum, et praecipuo quodam sensu paupertatis amantissimus erat, immotus in sententiâ perstitit. Cuius deliberatam voluntatem vbi Natalis accepit; ita fideli samulo diuina praesto fuit gratia; nihil vt plane commoueretur: atque adeo eodem die lumen quoddam mentis tributum sibi diuinitus in Symbolum fidei testatur ipsemet, nec postea verbum contra addidisse. Superque haec benignissimus Dominus hinc studium Patris Francisci, quo Societatis Institutorum perfectionem integram conseruatam vo lebat: inde Natalis simplicem obediendi voluntatem respiciens, ita rem temperauit; vt cuncta venirent prospere: cumque bonâ fundatorum gratiâ, conuentorum formula,
<pb id='s122' n='122'/>
ex Patris Generalis sensu, de integro conciperetur. Quam ille post haec formulam per cunctam Societatem seruari iussit: vt, quas res constitutiones excipiunt; in ijs, hoc est in confessionibus, concionibus, Theologiae doctrina, ne ipsa quidem sibi Societas ius vllum imponat: sed ei fundatores credant, idque, propter quod condita est, vltro praestituram confidant: de ceteris rebus aliquid pacisci netas non esse.</p>
<p>Idem sub tempus duo, qui Francfordiae docebant, reuocati. Vrbem, et quod ibi <note>141 Missio Francfordiensis reuocata.</note> Caesares nominantur, et duplici quotannis rerum omnium, praesertim librorum mercatu totius Germaniae celeberrimam, vehementer adiutam cupiebant Patres. Verum cum neque affulgeret spes implendae aliquando familiae: quique ibi docebant non cum incommodo solumm; sed etiam cum famae periculo alibi cibum sumere, alibi nocturnam quietem capere cogerentur in domibus parum religiosae cautioni aptis; visum est nequaquam affingendae alicuius infamiae materiam Haereticis nil magis venantibus porrigi oportere: cum alioqui Dilinganum quoque recens exemplum consulendum accuratius ipsorum securitati Sociorum moneret. Quamuis ergo tantam inerudiendis pueris collegissent famam felicitatis; vt quidam Haereticorum, qui rem obscurare non poterant, in vulgus spargerent, Iefuitas, vt tantum promouerent discipulos, Magicis quibusdam veneficijs vti: reuocandos tamen, <note>142 Pater Christianus Aluerius religionem Vvimphelingae sustinet.</note> vti dixi, maioris boni respectus suasit. At Christianus Aluerius e Moguntino Collegio in Oppidum, cui nomen Vvimphelinga, rogatu Canonicorum Vvormatiensium, quorum in dioecesi Oppidum est, prosectus, rem catholicam periclitantem egregie tutatus est, Saepe is populus a vero Dei cultu defecerat: nuperque in Augustano conuentu impetrauerat, vt liceret vnum, autalterum habere confessionis Augustanae Praedicatorem. Hoc aperto aditu, Haereticus Minister, cum asseclis suis, catholici domum Pastoris, et reditus Ecclesiae occuparat: ruebantque in praeceps omnia, ni mature, vti est factum, subuentum esset. Patris Christiani operâ multa correcta, reuocata publicarum supplicationum religio: reddita catholico Pastori domus: suum Ecclesiae vectigal, sua templo sanctitas restituta. Quae salubri doctrinâ, piâque vitae consuetudine, non tamen sine ingenti labore, et assiduis periculis, obita. Haereticus buccinator, quo et suam tegeret ignominiam, et violentius baccharetur; aequiorem sibi causam esse vociferans, profitebatur de cetero palam Iesuitae doctrinam, et eloquentiam esse vberiorem; eoque inuerecundius ad quiritationes, ac dolos, ad vim, et mouenda, et concitanda omnia vertebatur. Inde miseri, et coeci homines, furialibus Ministri instincti vocibus, vbi caput pietatem vident attollere, de eius restitutore primum eijciendo, dein enecando coniurant. Iamque ab Senatu, vt exturbaturum se Christianum polliceretur, expresserant: aderatque sententiae dies; cum repente totus ordo, tametsi haereticus (dexterâ sane Excelsi immutatus) pro exilij sententiâ, publice in laudes Patris erupit; suosque adhortatus est, ne bono, ac docto homini esse molesti vellent. Hac vero spe coniurati deiecti; templi fores armati insident, vt egredientem e concione confodiant. Sed voluit Deus, vt re ad Consulem, qui forte erat catholicus, delata; is pro potestate conatum sacrilegorum coerceret. His per sacrae inediae quadraginta dies gestis, Patrem, Moguntiam ex obedientiâ repetente Catholici omnes cum lacrymis prosequuti sunt: nec quieuere, donec iterum summis precibus impetrarunt. Apud quos aliquandiu pari sedulitate, successuque versatus; circa annum extremum, concionator Herbipolim abijt, orientis eius <note>143 Patris Herman ni Tiraei Neumageni gesta.</note> Collegij lumen, ac robur futurus. Haud minus salutarem operam Treuirensis Collegij Rector Hermannus Tiraeus in Pago sane frequenti, Neumagenum vocant, non procul Treuiris praestitit. Ibi Comes Vvitgenstein haereticus arcem habet. Is, cum Treuirensis Antistes, idemque Princeps Elector obijsset; Christi gregem Pastore orbatum iniuriae opportunum videns; in luporum fauces conatur inijcere: obtendens etiam iure patrocinij ad se eius procurationem Ecclesiae pertinere. Summum ergo proxime discrimen simplex agrestium turba venerat, nisi septimo Idus Aprilis Iacobus ab Els, vir et nobilitate generis, et studio religionis inclytus in demortui locum Antistitis subrogatus esset. Huius missu Hermannus cum Neumagenum venisset; tantâ egit vi, tantum in religiosâ multitudine excitauit
<pb id='s123' n='123'/>
veri, antiquique cultus amorem; vt, lupis eiectis, arcem se Comitis incensuros minarentur, si inquietare, et mouere loco auita sacra pergeret. Hoc, et snperiore anno Treuiris grassata pestilentia, priore tres Sacerdotes, et vnum laicum, posteriore <note>144 Treuireusium in pestisentia de Collegio so licitudo.</note> vnum Sacerdotem abstulit, omnes virtute nobiles. Ceterum quantum esset erga Socios Treuirensium Ciuium studium, hoc quammaxime tempore spectatum est. Nihil de se soliciti totam prope eo verterant curam, vt salui essent Patres, vsque eo, vt cum de aduersa valetudine Patris Hermanni Rectoris increbuisset rumor; pro ea institutae supplicationes, multaeque, ac longae peregrinationes a viris pariter, foeminisque haud paucis susceptae; sint. Loco pestilentiâ <note>145 Ioanuis Creton Vocatio notabilis.</note> amissorum, copiosum Deus supplementum Tyronum misit. Quorum vnus Moguntiae Ioannes Creton Antuerpiensis insigni documento voluntatis diuinae vocatus est. Romam cogitans, excolendum se prius exercitationibus spiritualibus praebuit: inter quas cum saepe interiore instinctu ad capessendam potius arctam diuini seruiti, quae ducit ad caelum, viam, quam Romanum iter impelleretur; odio humilium ministeriorum deterritus, salutarem impulsum strenue repellebat. Ita quae destinatum iter ingreditur. Verum vix millia passuum septem precdsserat, cum languore insolito, et tanquam stupore opprimitur per cuncta membra diffuso: ac videbatur sibi audire vocem saepe ingeminantis: reuertere Ioannes, reuertere. Sique de progressu cogitaret; inualescebat languor: si de reditu; vigor continuo membris redibat. Haec inter experimenta aliquandiu luctatus, cedendum Deo bonus Ioannes putauit, ac Moguntiam reuersus, cum totam rem Patri Rectori non sine lacrymis exposuisset, testatus graue nequaquam fore, si in vilium, quae ante horruerat, operum tractatione aetatem omnem contereret; ceruicem, animo simul, et gaudio magno, suaui Christi iugo subiecit. Coloniae cum Pater Petrus Busaeus e gymnasio nostro Decanum, vt vocant, artium ageret, vt institutam a Pio Quarto formulam fidei profiterentur licentiae gradum petentes induxit in morem: qui hodieque mos salubriter viget.</p>
<p>In inferiore Germaniâ vsque ad Maium ineuntem Geusiorum tumultus desaeuiere. Antuerpiae circa Idus Martias grauis seditio biduum, ac tres noctes tenuit: <note>146 In Belgio publica res tranquillior.</note> in qua, tametsi nihil factum est sanguinis; tamen viri, foeminaeque religiosae, per summam indignitatem, e suis eiecti coenobijs: nec pauca Patribus Franciscanis donauit Deus, vt pro suo nomine paterentur. Eo sedato motu Mercatores haud se tutos fore rati; dispersi alij alio: Mechliniam Hispani, quo et Patrem Robertum Claissonium voluerunt sequi, recessere. Interim Valencenae deditae regijs: eâque re turbatoribus quoque Antuer piensibus animi imminuti. Quo cum quarto Kalendas Maias Gubernatrix accessisset, simulque redijssent Mercatores; Claissonius ipsis Kalendis Maijs concionales conuentus repetijt: cui subsidio ad diuina, domesticaque negotia, sacerdotem, et laicum Prouincialis misit. Ita lentos progressus res inter tumultus habebant. Tornacenses, rebus iam quietis, Collegium repetebant: <note>147 Tornacense Collegium restitni coeptum</note> ac deberi quodam modo sibi tum alijs nominibus, tum eo profitebantur; quod primi Belgarum Societatem consilio publico suscepissent. Verum interim dum aliquid certi ad idoneum vectigal fundandum expediretur; quatuor tantum Sodales concessi: qui Ioanne Mortagna praeside primo apud Ioannem Gobertum Sacellanum, vt nominant: deinde in conducta quadam Carthusianorum domo, ingens Ciuibus bonis solatium, habitarunt. Sub Idus Martias, cum quammaxime tumultus gliscebat Antuerpiae; Cameracum quoque prope summum discrimen <note>148 Cameraci peri clitata religio.</note> fuit. Quippe ex Geusiorum audaciâ, cum furor ad Haereticos quoque alios vicinos pariter, atque longinquos, tanquam contagione se sunderet, qui erant Cameraci Lutherana peste imbuti, in agris, et vrbe coitiones coeperunt facere. Tum vero postquam se extimularunt inuicem, numero insuper frti, aliquid palam audendum putant. Tertio Idus Martias in forum ferme quadringenti conueniunt: dumque inambulant ceteri, vnus cum supplici libello ad Senatum, atquo Praetorem accedit, rogans, vt sibi, et illi Ciuium muliitudini, quae inambulabat in foro, confessionis Augustanae placita, vtique cum sit Cameracum Romani Impetij Ciuitas, palam sequi liceat: proque suae religionis instituto templum excitare
<pb id='s124' n='124'/>
<note>149 Egregie defen sa.</note> ne prohibeantur. Auide forensis globus expectabat impij exitum postulati. At Praetor, vbi susceptum libellum perlegit; quidque contineretur animaduertit; nullo edito responso, in ipsum Haereticum internuntium repente ipsemet manum inijcit, atque teneri denuntiat. Stricto Haereticus pugione excutere ab se manum Praetoris conatur: sed diuinorum tutori diuina tutela non defuit. Paucorum praesidiariorum occursu non solum antesignanus ipse inhibitus, vinctusque est; sed totum e foro agmen metu confestim euanuit. De perduelle capto, iamque diuinae, atque humanae ob intentatas Praetori manus reo Maiestatis, eodem die sumptum exemplum. Hoc pacto simul vrbs, et religio catholica periculo maximo erepta mature est. Quo autem peiora erant tempora, ac spiritus Haereticorum <note>150 Patrum labores.</note> insolentiores; hoc erat intentius Socijs excubandum, hoc plura in vrbe, forisque toleranda. Nunquam priuatim, nunquam publice opponere sua pectora pro domo Dei, quae tam valide quatiebatur, murum desistebant. Et quanquam operam in vrbe, maiore, quam dici possit, cum fructu posuere; tamen ita vicinis in pagis, oppidisque (cum vndique Satanici incursarent lupi in Domini gregem, neque vlli praeterea obstarent custodes) Deo bene iuuante, gesseruut rem; vt omnium esset sententia secundum Deum, fidem eius tractus catholicam, sedulitati illi deberi. Inter haec cum de Collegijs Duaci, ac Leodij statuendis vehementer <note>151 Audomarense Collegium fun datur.</note> ageretur; ad Sancti Audomari tantum deducta colonia: quae prima Belgicarum annuis, perpetuisque ab sua origine nixa vectigalibus instituta est. Gerardus eam Americoursius primus Audomaropolitanus Episcopus, idemque ad Sancti Bertini Abbas instituit e pecunia, quam Sacerdotali frugalitate, ac parsimonia adalendos pauperes studiosos, vtilesque Ecclesiae suae ministros seposuerat. Is anno millesimo quingentesimo sexagesimo quarto, cum nefarios quosdam id clam moliri cognouisset, vt in Monasterium suum, itemque in contubernium pauperum, quod conflarat, haeresum labem inferrent, deque malo eiusmodi in praesens; atque in perpetuum, quoad posset, arcendo cogitaret; piorum suasu opem Societatis expetijt. Agebat tum Euerardus Prouincialis, cum Balduino ab Angelo apud Ioannem Lentailleur Abbatem Aquicintinum: eique ipsi, et Monachis eius Sancti Ignatij exercitationes de more proponebat. Scripsit ergo ad Abbatem Episcopus, vt illud sibi auxilij ab Euerardo impetraret. Anni mox insequentis initio Audomaropolim profecti Euerardus, et Balduinus, cum alia effecere, tum edocuere Episcopum non posse Societatem (quod ille principid solum optabat) suscipere procurationem Contubernij ab eo conditi, nisi Collegium suorum excitaretur. Ex eo tempore bonus. Antistes fundandi Collegij cogitationem complexus nunquam conquieuit, quoad (quanquam calamitas temporum retardauit) perfectam rem cerneret. Primus Collegij Rector Balduinus fuit. Quinto Idus Apriles Magistri tres principijs imbuere literarum rudem aetatem aggressi: sex postmodum, vbi adesset copia scholarum, futuri. Ceterum, ad Geusiorum in Belgio comprimendos tantisper motus, haud valuit parum expectatio primum in dies Philippi Regis, dein Francisci Toleti Albani Ducis aduentus cum potestate <note>152 Hugonottorum furor in Gallia.</note> ditioni regiae, loco Margaretae Principis praefuturi. At vero, tanquam ex vno exturbatae loco tartareae furiae, in alium rabiem, ac vastitatem serrent; ita dum Geusiorum impetus elanguescit in Belgio; Hugonottorum incitatur in Gallia: nec sane vnquam ante periculosius. Dirum cogitatu nesas: sed Deus auertit. Dispositis per varia regni loca insidijs, diuque clanculum comparatâ vi, Regem opprimere, atque praecipuas inuadere vrbium decreuerunt. Qua in re prohibendâ, <note>153 Oliuerij dere publica meritum infigne.</note> Societatis operâ non modice vti placuit diuinae bonitati. Oliuerius Parisijs, Augerius Lugduni praeuenere impiorum conatus. Auenionenses quoque Patres saluberrimam Ciuitati suae nauarunt operam: quanquam initio, dum insidias detegunt, minus inuenirent fidem. Postremus Semptember, ac ferme dies caelestis militiae Principi sacer dignus erat visus Haereticis, quem immanissimis sacrilegijs, et insando parricidio funestarent. Per id tempus agitabat Parisijs Petrus Kostka nobilis Polonus, ex eadem, qua noster Beatus Stanislaus gente, qui dein Culmensis fuit Antistes. Is Oliuerio, quo familiariter vtebatur, monitum se proxima
<pb id='s125' n='125'/>
nocte ab Gallo quodam amico, nobili quidem, sed haeretico, indicat, vt periculo subtraheret sese. Postridie Regem Meldis, quo animi causâ secesserat, interceptum iri, et Lutetiam coede, incendioque vastandam. Aedes iam quatuordecim, comportatis facibus aliâ, atque aliâ regione, ad incendium instructas: vt ijs eodem tempore spargentibus flammam, ac distrahenribus Ciues; vrbs facilius in potestatem veniret coniuratorum. Haec audiens Oliuerius, eoque interrogando progressus, vt rem nullo modo negligendam existimaret; rogauit amicum, vt secum eius rei ad Magistratum deferre indicium vellet. Forte eâdem pene horâ nonnulla ad Magistratum manarat suspicio insidiarum: sed adeo obscuro indicio; vt nil mouendum censeret publice. At vero vbi tam clare rei seriem, et ordinem a Petro Oliuerio cognouerunt; vtriusque commendatâ plurimum fide, extem plo nuntium euolare ad Regeni iubent, et ad vrbem praemuniendam <note>154 Seditioni prouidetur.</note> applicant curas. Iubent singulas familias pro aedibus quamque suis vel ingens aquae vas, vel scalas proponere: totâ nocte ad primae contignationis fenestras nutrire lumina: Praefectos singularum regionum suas habere in promptu copias, atque his similia plura, quae postulabat vsus. ipsi praeterea, cum magna militum manu, totam noctem perambularunt vrbem: magnâque comitate, tanquam benefic j memores, ad Patrum Collegium aliquoties aduenere, iubentes bono animo esse: illico se, si quid sorte ingrueret, ad futuros. Ita seruata ab incendio, et vastitate vrbs est: ac veluti fuerat indicatum, pice, stramine, aliâque ad concipiendam flammam idoneâ materia refertas postea domos inuenerunt. At Rex cum aulicorum quorundam suasu parum se mature loco mouisset; proxime ab exitio abfuit. Sed diuino protegente numine, strenuâque, ac fideli Heluetiorum opetâ, qui equitatus Condaeani impressionem non semel sortissime sustinuere; tandem Parisios, cum decem ac septem horas, vt fama suit, in equo, et ieiunus persedisset, incolumis deductus est. Porro ipsius Regis, ac Magistratus animo hoc <note>155 Augerij eura seruatum Lugdunum.</note> Societatis officium, et fidei documentum alte insedit. Compar discrirnen, geminamque felicitatem Lugdunenses experti. Erat Turnone Augerius, cum aurâ quadam maturescentis, iam iamque erupturae, in commune Galliae exitium, impiorum conspirationis afflatus, propere Lugdunum, vt ei vrbi, si qua re posset, supremo in discrimine praesto esset, intelligens quantum in eâ momenti foret, recurrit. Regium Praetorem Biragum, Archiepiscopum, itemque Magistratum sedulo adit: monensque, ac per debitam Regi, atque Deo fidem obtestans, cum magnitudinem periculi vix animo caperent, prope inuitos compulit, vt caperent arma, excubias diligenter agerent, communirent portas, ad omnes, qui impendere possent, improuisorum casuum ictus intenti. Nec quicquam siue prouisum, siue properatum est frustra. Cognitum est paulo post, si quatuor tantum horas cessatum foret; vrbem in Haereticorum manus fuisse venturam: cum, qui intra moenia colebant Haeretici, portas eâdem nocte occupaturi, atque Haereticorum ducem Dominum de Nouaus cum exercitu ex composito admissuri essent. Quibus id conuenisse ferebatur, vt vrbe potiti, Augerium igne torrerent viuum. Sed aliter Deo visum. Non tamen eadem Viennam, Valentiam, Matisconam, aliaque circa oppida prosperitas texit: sed occupata, et vexata miserrime ab impijs sunt. Qui Nemausi praecipue omnem non barbarici modo, sed etiam satanici furoris supergressi videntur modum. Quae ego dira exempla, ne toties, funestâ sacrilegiorum commemoratione, bonorum sauciem animos; libens praetereo. Circa <note>156 Turnonensium Sociorum ad mortem ab Haereticis oppetendam praeparatio.</note> Turnonem cum fremerent, inuiolata iactabant fore cetera. Vnis Iesuitis, et quos in Collegio eorum reperissent, interminabantur pestem. Iamque aderat proxima post nonas Septembres nox, quam sibi vltimam omnes boni praeceperant animis. Itaque Pater Claudius Matthaeus Rector, Conuictoribus ad suos dimissis, Socios conuocari omnes iubet: dumque illi conueniunt; a Prouinciali literas accipit, quibus monebat, vt omni ope seruare studeret fratres, ac Billomum, si <note>157 Patris Claudij Matthaei ad Socios adhortatio.</note> discrimen immineret, transmitteret. Quas vbi literas legit, ad coactos iam fratres ingressus, tempus adesse ait promendae vniuscuiusque, probandaeque constantiae: quo nimirum tempore sanguis, et spiritus in Christi Iesu obsequium reddendus
<pb id='s126' n='126'/>
sit. Pro sua igitur quisque parte daret operam, vt cohaereret Deo, paratus ad mortem, antequam dies crastina illucesceret, vt prope certum videbatur, oppetendam. Sextum illum annum agi, cum eodem in Collegio, et conclaui eodem Socij omnes, inter quos et ipseinterfuerat, eamdem ob causam vitam suam in voluntarium sacrificium Deo deuouissent. Auere se vehementer eandem cernere in ipsis animorum praeparationem, vt nemo omnium sub Christo duce, Sacrosanctisque eius signis ignauus esset, ac degener. Quae cum dixisset; sententiam singulorum explorat, satis ne haberent animi ad sanctissimam fidem catholicam, si opus esset, sanguine contestandam: singulisque certatim maximâ alacritate, et constantiâ, se cum diuinâ gratiâ quam paratissimos profitentibus; laetus tantâ animorum excelsitate, planemque commotus: Atque ego, inquit, infinitâ cum animi meivoluptate, suscipio sacrificium hoc sanctissimum, ac Deo Domino vestro, omnium nomine, offero: obsecrans, vt in holocaustum ipse, atquo odorem suauitatis dignetur accipere: nobisque omnibus opem largiatur, quaperfecte, et constanter id ipsum re exequamur, ad gloriam diuinae suae Maiestatis, ad salutem animarum nostrarum, ad vtilitatem, aedificationemque totius Ecclesiae Sanctae. Tum subiecit: Fratres mei mihi in Christo carissimi, habemus a Patre Prouinciali literas, per quas recedere nos Billomum iubet. Hodie tam inclinatâ iam luce commoueri non possumus. Cras, si Deo cordi fuerit eo vsque nobis spiritum prorogare; cuncti iter ingrediemur: quanquam vero mihi simillimum videtur noctis huius nos calamitatem haud euasuros esse. Quod si euadamus; et locus ex Oppido egrediendi detur; scitote pericula nihild minora in agro, quam intra moenia nobis propositaiesse; ita vias omnes Haeretici insident. Proinde quisque coniunctum cum Deo seruare animum studeat, rogans, vt ipse tantâ in necessitate propitius adsit, constantiamque, et robur inspiret. Et quoniam posthac nun quam fortasse viui inter nos reuisemus; agite in caritatis mutuae documentum, ac pignus at que in osculo sancto pacis complectamur inuicem, et vltimum salutemus. Tum omnes pleni lacaymarum caelestisque consolationis, quantam nunquam facile antea degustarant; pro certo habentes suprema illa officia esse, dulcissimumque Iesum daturum, vt in caelum cuncti, quocumque loco <note>158 Billomum Socij secedunt.</note> mors raperet, conuenirent; ibique sese reuiserent; in mutuos ruëre amplexus. Hinc nocte fere totâ in precibus traductâ, vbi primum diluxit, terni varijs vijs digressi, Deoduce, Billomum cuncti sospites conuenerunt. Et ipsum mox Billomum in periculo versatum est. Ceterum neque Billomo, neque Turnone perduelles potiti. Tolosae quoque est trepidatum, cum circa impiorum insania ferret, ageretque omnia: ac rogatu Magistratus ad paucos dies intermissae scholae, quae nouâ iam in domo bellissime procedebant. Hîc magnum, et gratissimum <note>159 Annibal Codrettus Mureti prospere Apostolicum opus obit.</note> vulgo nomen erat Sooietatis. Summo in templo per quadragesimam Edmundus, ac vicinâ in vrbe, cui nomen Muretum, Annibal Codrettus Tolosani Collegij Rector concionati cum auditorum frequentiâ, tum fructus vbertate, sua adaequauerunt vota. Illud Muretino noum accidit, et saluberrimum visum est, quod cum, praeter quotidianas conciones, ter in hebdomada Annibal catechismum expliearet; dein (quemadmodum secerat superiore anno Edmundus Tolosae) interrogantes inuicem super auditis, ac respondentes iubebat pueros disputare. His <note>160 Apamienses, et Massilenses peroptant Col legia.</note> rebus Tolosatum pariter, vicinorumque animi populorum mire conciliabantur: eoque maiore studio, amplioribusque promissis Collegium reuocare certabant Apamienses: quibus tamen, vti nec atijs populis, ac praesertim Massiliensibus, apud quos Antonius Posseuinus, et Qaudius Matthaeus egregijs concionibus, alijsquo ex more functionibus Ciuium studia suscitarant, prae paucitate operarum mosgeri <note>161 Ab Augerio praeclare gesta Lugduni.</note> non potuit. Edmundus suâ nuxime operâ conseruatam perpurgare vrbem pergens, dum Lugduni assidue velin templis, vel in custodijs publicis, vel in priuatis collocutionibus, patrocinium veritatis exereet; amplius duo millia dicitur ad rectam fidei doctrinam reuocasse. Iussus, cum aliquot praeterea doctoribus, bibliopolarum tabernas recognoscere; infinitam secreuit librorum vim pestilentium, ad nutum postea Regis abolendorum. Ex quibus ingens aceruus nocte
<pb id='s127' n='127'/>
Domini natali incensus tres dies laetissimum bonis spectaculum praebuit. Adhaec <note>162 Lugdonensium ardor ad uersus haereses.</note> Magistratibus serio rem capessentibus, catholicoque populo sancto fidei ardore succenso, Haereticorum fana aequata solo: Ministrorum pars in vincula coniecti, quidam necati, alij expulsi: praeter quos etiam vndeuiginti Paedagogi exterminati qui vel palam, vel clanculum improuidis adolescentulorum mentibus instillabant venena impietatis: eoque impensius Giuitas ad Gymnasium Socictatis firmandum curam intendit. Quam in rem paulo ante hunc tumultum, Patribus Collegium, in quo inquilini agitabant, vna cum certo vectigali donarat. Ille <note>163 Augerij opera Nosocomio consultum.</note> quoque Edmundi, ante tumultum, fuit concionum fructus, quod cum Nosocomium neglectum iaceret; commendatione eius incitatae amplius ducentae Matronae nobiles, vltro ad sancti illius tutamen operis dederunt nomina: ex quibus is ordo confectus est, vt bis quaque hebdomadâ aegrotis earum aliquot pro gentis more ministrarent: vnde fieret, vt cum haud saepius in anno circuma geretur opbis; opus esset vtilitatis maximae, non magni laboris. Auenione non Ciuibus modo, <note>164 Auenione et ciuibus, et aduenis opera nauata.</note> sed etiam profugis adiuuandis, qui vndique sc ex vastitate eo receperant, successu optimo impensae curae. Auctus hinc discipulorum numerus. Ad centum viginti praeterea affluxere Parochi: quibus tum alimentis, humanisque subsidijs, tum causarum conscientiae explieatione, ac ceterâ ad eos spectante doctrinâ ita subleuandis, instituendisque data est opera; vt, si pax redderetur, ad suos ex calamitate lucrum referrent. Collegium Parisiense, inter bellorum strepitum, quodam diuinae in dulgentiae documento, confirmatum est. Sulpitius Clericus adhuc <note>165 Sulpitij Clerici mors memorabilis.</note> Tyro, anno ferme in Societate exacto, quinque, et triginta annorum aetate, opificio sutor, pietate, et candore animi insignis, iacebat depofitus: quem pridie quam decederet, inuisens Oliuerius, nunquid haberet, quod a migratione retardaret, interrogat: cumque ille nil plane se habere, inio vehementer cupere ad Deum proficisci respondisset; subiecit Oliuerius, hilaritatis gratiâ, vt fit: Ergo, Sulpiti frater, destituere nos vis, ac sutore orbatos relinquere? Non fiet a me tibi abeundi potestas, nisi sutorem tuo loco alium reddideris. Ille rem serio accipiens: Pater, inquit, istuc praestare ego quî possum? quod tanta cum ingenuitate dixit; vt Oliuerio, et circumstantibus, vitam praesertim eius innocen tissimam respicientibus, spem faceret, impetraturum a Deo, quod peteret. Quare Pater, conuerso in serium ioco: quin adeo, inquit, non vuum velim pro te sutorem; sed duos reddas: neque id dissicile tibi fuerit, si, vbi veneris ante Dei conspectum, precaberis, vt, pro infinita sua clementia, quandoquidem, quem dederat sutorem dignatus est ad se aduocare duos inopi Collegio pro eo reponat: atque hoc petere te ex obedientia profitebere. Ad quae Sulpitius suauiter renidens: faciam, inquit Pater, vt iubes. Et plane fecit. Tertio post obitum die Sutores duo artificij sui bene periti, quodque erat optabilius, igne caritatis flagrantes admitti in Sociorum numerum rogant. Quibus rite admissis, alter, qui Maturinus vocahatur, Biilomaeum, alter, cui nomen Antonius, loco Sulpitij, ministerio suo Parisiense Collegium iuuerunt.</p>
<p>Iam vero dum in Belgio, et in Gallia Haeretici adeo inualescunt; etiam in Scotia, <note>166 Scocie status</note> praeterquanquod Elisabetha Regina Anglice subdebat assidue itimulos, arrexere insolentius animos, vt eo Pontificius Nuntius penetrare nequiuerit: quamuis egregiam ad expediendum aditum Pater Edmundus Haius nauarit operarru. Quae res vt intelligatur, hinc repetam narrationem. Regina Maria ex Galliarcuersa in Scotiam, vt suo loco est memoratum, catholicae fidei caus â, quam strenue tuebatur, cum assiduas inter insidias versaretur, hortatu suorum Henrico Stuardo nupsit: ex quo etiam anno superiore quarto decimo Kalendas Iulias filium enixa est: eum, qui, haec condentibus nobis, Angliae, et Scotiae regnum obtinebat. Interim Guilielmus Dumblanensis Antistes, Regis Scotorum, ac Reginae nomine, Romam gratulaturus nouo Pontifici, etobedientiam rite exhibiturus <note>167 Pij Quint Scotiam iuuandi ardor.</note> venit. Ex quo Pius Quintus, cognito regni statu, pijsque Reginae conatibus, atque eam consilio iuxta, et pecuniae subsidijs indigere, pro sua imensâ totum beandi terrarum orbem cupiditate, Nuntium Apostolicum, qui ei praesto
<pb id='s128' n='128'/>
esset, spondens, donec vel vnus restaret sacrorum calicum, eo quoque diuendito, <note>168 Duo Socijcum Apostolico Num tio in Scotiam missi.</note> non destiturum auxlio esse; Vincentium Laureum Episcopum Montis Regalis, cumque eo duos de Societate, quos ante indicauimus, destinauit. Nuntius accelerans cum die Sancti Laurentij Parisios attigisset; nomine Reginae Mariae rogatus est, vti tantisper subsisteret, dum in conuentu nobilium ageret de puero ritu catholico baptizando. Hoc enim si impetrasset; sacile illud quoque impetraturam sperare, vt cum diguitate, ac veneratione, quam res posceret, Nuntium Sanctissimi Domini reciperet. Hanc ob causam dum subsistit Nuntius; Nobilitas de baptismo filijconsensit: de recipiendo Nuntio abijt in alia omnia. Tempora nimis aduersa serebant auctum iri turbas, suspiciones, odia: cum praesertim tantâ in regno iam fere vulgo inuidiâ Pontificium nomen laboraret. Haec eadem Vincentio <note>169 Edmundi Haij in Scotiam profectio.</note> Parisijs obtrudebant multi. Sed is haeresum flammam vel suo sanguine ardens extinguere; vt tentaret omnia, cum Episcopo Dumblanensi Patrem Edmundum Haium praemisit, qui rerum statum diligenter inspiceret: ac si quo modo posset, sibi aditum aperiret. Dumblanensem, atque Edmundum tertio Nonas Decembres Rothomago profectos secundus ventus paucis diebus in Scotiam detulit, in exitu anni proximi millesimi quingentesimi segagesimi sexti: sed repente noua incidit incendij materia. Henricus Stuardus Rex, Mariae coniux, extinguitur. Inde ita flagrare, ac misceri omnia; vt humanis auxilijs nihil videretur loci relictum. <note>170 Lutetiam redit, beneque operam locat.</note> Ita Sanctissimi Pontificis conatus irriti euasere. Edmundus duos menses frustra potius, quam sine fructu, cum magnis luctatus dissicultatibus, Lutetiam Idibus Martijs hoc anno redijt: cuius et operam, et prudentiam, et in adeundis periculis magnitudinem animi admodum Nuntius Apostolicus, et ipse Pontisex probauerunt. Magna ille praeterea in Regno modestiae reliquit exempla contemnendis honoribus, quos amici; et propibqui vltro offerebant. Multis locis inaudita diu catholica tuba personuit. Saepe aduersus impiorum calumnias dexteritate summâ dimicauit: vbique se pro catholico, et Iesuitâ constantissime gerens. Inter cetera quendam non ignobilem errorum magistrum elinguem reddidit: ac virum cum primis nobilem Ecclesiae restituit: alios ad bonam frugem reuocauit. Postremo cum Londino transiret in reditu, strenuam dissimulato cultu Catholicis quoque eius vrbis cousolandis curam impendit: ipsumque per literas inclusum in carcere Londinensem Episcopum ad patientiam excitaui.</p>
<p><note>171 Visitatores Hispanicarum Prouinciarum.</note> In Hispania domi, forisque pacatus hic annus, et vber frugum sanctarum fuit. Visitatores in lustrandis Prouincijs salubriter occupati sunt. Bartholomaeus Bustamantius post Boeticam, Toletanam visit. Aegidius Consaluius Complutensis Collegij Rector Aragoniam. Michael Turrianus Lusitaniam. Castella designata suerat Antonio Cordubae, sed mors eum ad Prouinciam beatiorem transtulit. Itaque <note>172 Antonij Cordubae vita infignis.</note> secundum Aragoniam hanc quoque Aegidius visit. Antonius Laurentij Suarij de Figueroâ, et Catharinae Fernandiae a Cordubâ Marchionum Plegi, et Comitum Feriae filius, stirpis claritudinem, et honores amplissimos, etiam Cardinalatum ad quem destinatus erat, eminentissimâ humilitate trascendit. Hausto in pueritiâ ab Ioanne Auilâ illo celebri pietatis lacte, sub annum millesimum quingentesimum quadragesimumnonum, cum studeret Salmanticae, titulo Rectoris eius Academiae insignis, licettum maxime contra Societatem calumniae streperent, Patrum exemplo, et consuetudine, vitae suae rationem longe in meliorem mutauit. Magnis inde gressibus vltra assidue nitens, ad vltimum, raro Francisci Borgiae facto, qui, Ducatu post improperium Crucis Christi habito, mentes onnriumlate concusserat, excitatus, et Auilae confirmatus consilio, hortatuque; anno ab redemptione gentis humanae millesimo quingentesimo quin quagesimo secundo eidem Borgiae, Ognati in clarissima obscuritate agenti, socium se, atque discipulum dedit. Quod vbi Magister Auila cognouit, ad agendas Deo de beneficio grates tanto accuratius quanto maioribus fuerat honorum, et publicorum munerum periculis subtractus, praeclaris adhortatus est literis, quae editae extant eo initio. Cognitâ mutatione tuâ, eiusque causis, et quae sequuntur. Multa talis viri accessu venere in Societatem commoda. Nam non ipse modo suis reditibus magnâ ex parte, quanquam
<pb id='s129' n='129'/>
recusato Fundatoris nomine, Cordubense, et Salmanticense muniuit Collegia; sed cunctae eius propinquitatis, ac gentis intime per eam occasionem conciliatae, siue ad Collegia propaganda, siue ad obtrectationes maleuolorum, aut imperitorum hominum refutandas, praesidium, ac patrocinium fidelissimum praesto semper fuit. Quin decim in Societate Antonius vixit annos, valetudine nunquam prosperâ, quamuis ad labores, et domesticae disciplinae seueritatem sic quasi firmissimâ <note>173 Eiusdem Humilitas.</note> vteretur. Consolabatur autem se eo maxime in valetudine malâ; quod bona non satis bene vti sciret. In praechro eius virtutum choro humilitas (scholz Christi propria laus, tenere visa est principatum. Homunc onem dixisses per iudicium publicum infami aliqua deformatum notâ: ita se in cultu corporis, vitâque omni habebat comtemptim: crebroque solebat foeminarum quarundam ab turpi vitâ conuersarum commemorare sanctitatem, ad quam per humilitatem ascendissent, ex acri dolore veterum turpitudinum ortam: ex eâque cogitatione, quod se proxime fauces tartari, flammasque sempiternas, quas commeritae erant, quasi oculis assidue intuerentur constitutas. Ex animo vero tam alte sensu humilitatis imbuto mirum erat ad tumidos spiritus, superbiamque detestandam pariter, atque euertendam, quam significantia, et efficacia erumperent verba. Id adeo patuit, cum ea super tentatione consultus a quodam Sociorum, qui nonnullo orationis dono praeditus, euanescebat in cogitationibus suis, praeque se eius doni expertes haud magni faciebat; paucissinis verbis omnem contumaciam dissipauit: tanquam sup <note>174 Titulos abhor. rebat.</note> erbiae stirpem ex corde hominis apprehensam manu radicitus euellisset. Taedio eius honorificae praefationis, qua Domnus Antonius vocabatur; praecipuus auctor fuit, vt in Conuentu Generali omnino de Societate remoueretur. Admodum tamen <note>175 Studium precationis quan. ti faceret.</note> suauis in conuictu, et consuetudine erat. Precandi studio valde adictus. Nam, et supra communes ex lege precationes; addebat singulis noctibus integram horam: eamque, et ceteras in tantâ corporis infirmitate nixus genibus, mirâ constantiâ peragebat: ac praeterea peculiariquadam affabilitate, obseruantiâque tractabat eos, in quibus orationis donum praecipue eluceret: imo et mirari sole bat, qui fieri posset, vt vt vullum genus hominum, quamuis de vulgo, et opificibus <note>176 Qua fiducia agendum dicebat cum Deo.</note> infimis, vitam viuere sine precatione posset. Nequaquam tristi, ac duro, sed leni potius ducebatur spiritu: Sociosque adhortabatur, vt suauiter, summâque cum fiduciâ agerent cum Deo: illud probe intelligentes, ac reputantes accedere seso ad Patrem. Quo in nomine quanta vis, ac significatio insit vt adumbraret; dicebat: Deum similiter nobiscum facere, atque inter homines parentum nonnulli, maxime indulgentes: qui in santulo filio haud satis habent bellaria in manus inserere; sed etiam ne excidant cipsimet, manu eius apprehensâ, digitulos in pugnum <note>177 Caritas erga proximos.</note> constringunt. In officijs caritatis erga proximos cupidissime assumebat, quae maxime essent cum humilitate coniuncta. Inuisebat dîligenter aegrotos in Nosocomijs, eorumque confessiones patientissime, et amantissime excipiebat. Erga domesticos vero aegrotos sic animis assiciebatur; vt valetudinarij, cui fuerat praesectus, liberandus curâ fuerit: quod alieni commiseratione languoris vltra modum ipse langueret: praeque solicitudine fraternae salutis funditus perderet suam. Studiosissimus erat benigne faciendi egenis: quos, cum aliter subleuare nequibat; gaudebat interesse ad ianuam, vbi aliquid eis stipis tribueretur. Oppida parua, et Pagos euangelizans obibat libetius, quam insignesVrbes: sed patriam fugiebat, cumdicerer, ne Christo quidem Domino ad votum labores in patriâ respondisse. Si laborum fibi ipse genus deligere permissus esset; rudem aeta tulam initia religiouis, et literarum docendam sibi sumpsisset. Quamquam erat probe ad regendos alios idoneus, et primus Cordubense Collegium rexit, et Salmanticensi praefuit Superintendens, atque alias subinde nunc Prouincialis adiutor, nunc etiam Vicarius, muneris publici partes attigit; tamen praeoptauit fubesse. Atque ad occupationum id genus declinandum iuita valetudinis excusatione vtebatur: quam dicebat experiniento sibi compestum satis ad euangelizandum, quamuls aerumnose, per Pagos sussicere: penitus autem negotijs praefecturae debilitari, ac perdi. Conseruandae studio, promouendaeque Societatis ardebat incredibili:
<pb id='s130' n='130'/>
sincerus obedientiae cultor: Praepositorum cum Generalium, tum ceterorum obseruantissimus. Quorum causam cum palam tueretur; id tamen cognitâ suâ adeptus erat innocentiâ, vt in motibus, quicumque in Hispania extitissent, caritatem, ac venerationem apud alteram quoque obtineret partem: quem illi, <note>178 Pietas erga diuinissimam Eucharistiam.</note> haud ausi condemnare, non perturbatione ductum; sed potius prae suâ bonitate inductum aiebant. Erga Sanctissimum Christi corpus veneratione, atque amore eximio ferebatur. Siue domi priuatim, siue in templo verba esset facturus; ante illud diu perseuerabat abiectus in genua: ex eoque accipiebat oraculo, ad eam incendebat fornacem, quae ad concionem ferret. Vnde fiebat, vt potius tela, quam verba mitteret: quae in audientium se corda intime penetrantia tenaciter adhaerescerent, et suum illic exequerentur opus. Cum autem contento semper studio ad hon esti cucurrisset verticem; tamen postremo tempore ita addiderat gradum; vt videretur sentire se proximum palmae. Itaque, quemadmodum ad Praepositum Generalem Bustamantius scripsit, humanarum perturbationum si quid prauum, ac rude supererat, correcto iam prorsus, atque elimato; aptus immortali <note>179 Seraphim a Bustamantio vocatur.</note> aedificio lapis erat. Totus vero igne diuino succensus vnus caelestium Seraphim videbatur. Nec modica in totum profligandae eius valetudinis causa existimata est contentio, qua proximo anno in Professorum nouâ domo Toleti, laxatis feruori habenis, tanquam robustus tyro ad laboriosa perfectae vitae rudimenta se retulit. Inde ad reficiendam valetudinem Oropesanus Comes Ferdinandus Aluarius Toletanus, cui et naturae necessitudine vt consobrinus, ac multo magis virtutis merito carus erat; precibus summis, vt Oropesam mitteretur cum expressisset; ibi morbo inualescente, cunctis sacrorum praeparatus adiumentis, mortem cum aeterna vita mutauit, septimo Kalendas Februarias. Corpus Oropesanorum Comitum sepulchro ad sancti Francisci ccenobium conditum, postea Montellam translatum. Cum iam periculose laboraret; ad eum in supremo articulo consolandum iuit Compluto Ioannes Rodericius, vir vnice meditationi diuinarum rerum deditus, Deoque coniunctus, et propterea Antonio carus. Cui, vt Franciscus Ruitius auctor fide dignus pro comperto refert, Antonius ipse, pro quo iam vitâ suncto sacrificabat, visus est adeo clarâ coruscus luce; vt inde intelligens Rodericius beatis iam caeli gaudijs perfrui; nunquam postea preces pro illo facere ausus sit, sed illum pro se supplicem adhibuerit. At Borgia pro gratae memoriae <note>180 Martini Gomij eminentes virtutes.</note> officio, tanquam pro fundatore duorum Collegiorum, solemnia persolui precum, et sacrificiorum per cunctam Societatem voluit. Excellentis virtutis, atque doctrinae iuuenis Granatae amissus Martinus Gomius: is, qui olim Compluti, cum magnâ in celebritate apud Academicos, et in Theologorum Collegio versaretur, dato Societati nomine, primus dicebatur ex eo Collegio ad religiosam vitam transisse, et munimenta euertisse, per quae Collegij eius Alumni, cum passim ex alijs religiosi fierent, ioci causâ ferebantur in tuto esse, et extra aleam positi. Quorum euersio munimentorum primum, nec vulgare Martini operum numerari potest. Proximum fuit editum vulgo religiosae exercitationis exemplum: vt qui aperuerat ad scholam Christi viam, idem et scholae eius documenta praeberet. Vix domum receptus erat, cum obsonatoris iussus obire munus; adeo notus Compluti adolescens emptitandis olusculis, et quaecumque necessaria vsus haberet, omnium in se oculos conuertebat: ita suo ipse contentus negotio; vt id omnibus longe praeferret clarissimorum Doctorum honestamentis. Post breue tyrocinium ibidem Compluti atque Septimancis. positum, et Theologiecae doctrinae prope emensum orbem, missus in Boeticam; Philosophiam summâ cum laude multos annos Cordubae explieauit. Iamque pari cum approbatione eadem explicabat Hispali: cum reiecto ex ore sanguine, tandem Granatae, quo curationis causâ traductus erat mortalem sarcinam posuit decimo septimo Kalendas Maias. Magnis laudbus, magnoque consensu cuncti eius aetatis Patres ornamenta. hominis cum ingenij, tum morum celebrant. Cum praestanti doctrinâ naturalium rerum, ac diuinarum, acrique iudicio pulcherrime consociata fuisse studium sacrarum precum et sui corporis afflictandi, custodiam silentij, suauitatem, ac lenitatem consuetidinis,
<pb id='s131' n='131'/>
sedulitatem operis, et omnium denique formam virtutum. mire ad normam domesticam <note>181 Modestia singularis.</note> exactarum, inter quas modestia, et obedientia eminerent. Ac modestiam quidem in gymnasio maxime, docendique muneribus effulsisse. Neminem auctorum non ap pellasse verecundiâ magnâ: nunquam se venditasse: ad pietatem omnia retulisse, vt appareret non quemcumque, sed religiosum Magistrum esso: in literarijs concertationibus parcum verbis, clamore modicum, rationibus, ac acresponsis fortem, itemque consideratum: nihil vt ex ore siue sedato, fiue in aestu contentionis effugeret, quod reprehensum vellet, quoque efferri ipse, vel aduersarius vllo modo deprimi, aut morderi videretur. Inde dum ex vnâ parte; vera, constansque moderatio, ac verecundia: ex alterâ solida rerum scientia, et ingenij solertia mutuis sese ornamentis decorant; summam non apud domesticos modo; sed apud alienos quoque venerationem, atque beneuolentiam adeptus erat. Porro, quod ad obedientiam spectat; nihil facilius, ac tractabilius eo: non constantiâ solum, et labore implebat; sed et simplici mentis assensu, et oris <note>182 Obedientia summa.</note> alacritate mirifice commendabat obsequium. Vnum modo expetebat, quod principio in rudimentis Tyrocinij parum diu se fuisse arbitraretur, in ijs, Tyronum instar, deintegro exerceri: et factus. est voti compos: ita tamen, vt Nouitijs ipse Magister praeficeretur. Denique mortem ipsam carere pretiosâ notâ, regioque obedientiae signo noluit. Post longam aegrotationem, benignam virtutum materiam grauius iam laborantem, inter consolandum vt fit, praeses Collegij Plaza, interrogauit, quando nam vellet ad superam patriam proficisci: cui Martinus haud cunctanter respondit: Equidem crastino die post susceptum Christi corpus (pietate enim praecipuâ diuinissimum mysterium venerabatur) modo per to liceat, Pater, libens abibo. Ac Plazâ referente: Numquid Deus ego sum, cuius in potestate vita et mors sit? Ille subiecit summissione, ac fiduciâ singulari: Perinde est: nam certe mihi loco Dei es, Pater. Ad quae verba Superintendens commotus, signum Crucis super aegrum figurans, ac benedicens: fiat, inquit, Dei voluntas. Res profecto notatu digna. Postridie Martinus, cum plerumque noctis, quo cogitari pronum est sensu, in comparando sese posuisset post susceptum salutis aeternae pignus; citius semihorâ, nullo in vultu, nullo vsquam in reliquo corpore argumento mortis, relicto; sinu Domini sui, quem, susceperat, vti nemo dubitauit, euectus; ad aeternam euolauit quietem. Permultum interest quo quis animo disciplinam quamlibet, praesertim religioisam, capessat. Ille cum Societatem <note>183 Quo animo ad Societatem primum acces serit.</note> adamasset admira tione virtutis, consummataeque perfectionis, quam in ea persuasum habebat vigere, ideoque esset complexus, quod nihil fieri ab se inter humana maius posse arbitraretur; praestanti illo iudicio, tanquam pro metâ sibi proposito, ita diuinum famulatum exorsus, ita ad vhimum prosequutus est; vt quam Ordini vniuerso inesse repatur sanctitatem; eam ab semetipso constanter exigeret. Patriam, habuit dioeceseos. Toletanae Oppidum, quod patriae vocabulo Pignal vergens nominat aetatis: nec dum trigesimum, attingebat, Societatis vix tum nonum implebat annum, cum, sublatus, est, casu opinione vulgi acerbo: sed praematura esse possunt Iustorum fnnera, acerba non possunt. Vallisoleti Professorum <note>184 Vallisoletanae domus initia.</note> excitata domus. Cum enim instaret Borgia, vt ex, conuentus Generalis decreto singulae, quoad fieri posset, insingulis Prouincijs instituerentur; nihil, dubitatum est quin Castellana Prouincia suam Vallisoleto, pro amplitudine, ac frequentiâ Ciuitatis, deberet. Collegium ibidem iam stabat euntis seculi anno ter tio et quadragesimo inchoatum in Sancti Antonij clientelâ: quia primi conditores, post mutata aliquot diuersoria, tandem in aedibus, ac Sacello Sancti Antonij Patauini constiterant. Has aedes iam. olim emptas, et, alijs adiunctis amplificatas. placuit relinqui Professis, cum, parte supellectilis, et Collegium propius Academiam admouendum: quod factum, est, amplâ comparatâ domo in Sancti Stephani Paraeciâ male quidem materiatâ, sed percommodâ situ. Quae relicta. Proiessis, aestimari ex aequo ac bono iussit Borgia, et pretium Collegio cum fide solui. Quo die assumptae in Caelum. Virginis anniuersarij honores instaurantur, diuisa familia. Duo supra. viginti, ad Sancti Antonij mansere: viginti quatuor in Collegium
<pb id='s132' n='132'/>
nouum migrarunt. Sancti Antonij Collegium vltimus Rector administrauit Ioannes Baptista Segura: cum paulo ante Petrus Martinius pro Rectore administrasset: vterque deinde in odium fidei ab Ethnicis interfectus. Segurâ in nouum occidentis orbem destinato, cum Ioannes Suarius, qui ordinarius praeses designatus erat, Vallisoleto abesset; nouas familias primi omnium habuere duoVicarij: domum. Professorum Hieronymus Ripalda, Collegium Ioannes Fernandius, qui Theologicam doctrinam pariter ibi tractabat. Neutra familia fundatorem certum habe. bat, sed priuatâ multorum liberalitate sustinebantur: nisi quod tribus ante annis <note>185 Collegij prima firmamenta.</note> perpetuam Collegio pecuniam Matrona Salmanticensis Vailisoleti degens, cui nomen Maior Viueria, in duodecim Scholasticorum sumptus donarat: qui deinceps alijs alij perpetuo succedentes ibi educarentur, pro Instituto Societatis, postea in animarum producendi salutem. Aliquid adiectum et hoc anno firmamenti <note>186 Gasparis Alfonsi Castrij in Societatem liberalitas.</note> est, Pontificis voluntate huc translato, quod ex Gasparis Alfonsi Castrij restamento exactum est. Sacerdos hic admodum pius, et locuples Societati ad Oppidum cui nomen Villar, partem hereditatis legarat, commendatâ oppidanorum culturâ. Quam cum ab anno seculi eius vndesexagesimo aliquot ibi Socij constituti impigie exercerent; intentâ ab coheredibus, et creditoribus lite; fundus amissus est, certâ adiudicatâ pecuniâ, quae Vallisoletano Collegio attributa. Eodem quoque Septimancensis collata domus, cum doceret vsus parum idoneam Tyrocinio sedem esse, quod propterea Methymnam quinto ante anno translatum erat. Alia deinde accessere paulatim incrementa, inter magnas quidem rei familiaris dissicultates, sed cum singularibus pariter benignitatis diuinae experimentis: quorum illud his initijs non obscurum fuit. Cum vetus aes alienum premeret, pensioque vrgeret, quae sine ingenti famae, fideique iacturâ differri non posset; appellatis aliquot ex amicis, ita euenit; vt nemini seu facultas, seu voluntas adesset opis ferenda. Reliquum ergo fuit, quod et primum fuerat, ad misericordiae caelestis inexhaustos thesauros enixe confugere. Indictis vesperi inter Socios precibus, pro <note>187 Anna Pacia diuinitus montta Collegij necessitatem subleuat.</note> difficultate quadam domesticâ; postridie mane ab Annâ Paciâ famulus cum aureis trecentis nummis adfuit. Cumque mox ei Pater Franciscus Porrius gratias de benignitate ageret; Nihil opus est, inquit, gratiarum: nam prope coacta misi. Cum enim ad quietem secessissem; omnis a me fugiebat quies, et vox quaedam animo insonabat: quî fieri potest, vt ipsa somnum capias, cum Societatis Iesu Collegium tantâ necessitate conflictetur? et quanquam destinassem animo opem ferre; et cogitanti quid mitterem, statim venissent in meutem loculi cum summâ, quam misi; tamen ita inhaerebat adhuc infixa pectori solicitudo; vt prope missura, eodem momento nocte intempestâ, fuerim: neque lux vnquam redire lentius visa sit. Auxit gratiam muneris ipse, quo acceptum est, Sancto Ambrosio sacer dies. <note>188 Collegium Sancto Ambrosio dedicatur.</note> Qui Sanctus Doctor collegio tutelaris adscitus est ab euentu tali. Quo tempore, Sociorum quasi examen ab Sancto Antonio in paratas Collegio aedes migrauit; pariter examina duo apum ad earum parietem conuolarunt: inuentisque cauernulis, non solum aliquandiu constitisse; sed et fauos confecisse, eosque exemptos <note>189 Apum examina in Collegij exordijs visa.</note> constat. Quod cum Patres animaduertissent; dum quod vocandum Collegio nomen, qui cooptandus Patronus esset, Consultant; reputantibus illas dulcissimi succi, materiaeque lucis altricis ingeniosas opifices, cum infantis Ambrosij insedissent ori, manaturam inde suauitatem, ac lucem significasse, optimâ praeceptâ spe aliquid ad animarum caeleste mellificium eam quoque familiam collaturam; visum est cunctis oblatum diuinitus patrocinium Doctoris eius, quem infantiae vtriusque eaedem nutrices quadam ratione germanum fecissent. Abulae latinitatis nunc primum scholae institutae tres, magno Guitatis gaudio, bonoque. Segouiae philosophica adiecta doctrina. Madriti impositum templo fastigium, atque encenia ritu christiano, Reginâ, aulâque prope vniuersâ, alijsque Dynastis ornantibus, <note>190 Villaregium Tyrones ducti</note> celebrata. Villaregium Tyrones sub Pentecostem a Bustamantio deducti, quibus Ioannes Emmanuel Leonius Institutor datus. Tantâ haec res Ioannem Patiecum domicilij eius parentem compleuit laetitiâ; vt gratulatorias ad Borgiam plenas pierate literas dederit, grates inter cetera Deo agens, quod sibi concessisset
<pb id='s133' n='133'/>
(ita ipse loquitur) Angelos in terris videre. Vniuersa colonia breui numerum quinque et viginti expleuit. Ingens cuncto in populo Villaregij, perque pagos circumiectos amplius viginti, ad quos identidem factae excursiones, consequuta morum conuersio, ac praecipue in familiâ Fundatoris: quae Dominorum incitata exemplo, Sociorum operâ ad expiandas, regendasque suas animasvti coepit. Pueris prima literarum initia docendis vnus assignatus est Magister: quod ita processit feliciter; vt permulti longissimo spatio, Villaregium eâ causâ mitterentur. Tyrones cum domi studio, quo inter primitias spiritus aequum est, suae ad plenam, <note>191 Tyronum fructus in exteris</note> absolutamque virtutem institutioni vacarent; subinde prodibant in publicum; nec solum docebant catechesim; sed etiam decantabant in frequentioribus locis: eâque re tum facile pellexerunt puerorum animos, qui deinde magno agmine se discipulos, et adiutores associabant, tum penitus ineptas, noxiasque cantiunculas ab ore vulgi summouerunt. Ocaniae Theologiae instituta disciplina, vt Complutense Collegium, quod praegrauabat inopia, discentium eo missorum leuaretur impensis. Ibi Iosephus Acosta, et Alfonsus Sandoualius docuere primi. Valentiae, cum adhuc intra domesticos parieres stetisset sacrae doctrinae prosessio; vulgari coepit hoc anno Petro Ruitio, et Ioanne Louera professoribus: nouitijs, ad quos alendos haud sufficiebat Valentinum Collegium, transiatis Gandîam: et scholis latinitatis inde sublatis. Haec, aliaque Aegidius Consaluius Visitator opportune instituit. Multis praeterea in Collegijs, quod maxime commendabat Borgia, Nouitij a ceteris separati, et praecipuâ institui curâ coepti. Quae cum ferme vbique disciplina vigere pulchre soleat; vegetiore tamen quadam spede, ac laetiore preuentu per id tempus Methymnae, sub Balthasaris Aluarij cura, florebat. <note>192 Balthasaris Aluarij Sanctitas.</note> Ei viro, cum superiore anno Tyronum pariter, ac totius procurationem Collegij suscepisset; breui tantum in animis ad sanctitatem eximiam prouehendis solertiae, et efficacitatis diuinitus tributum apparuit; vt experientibus niirabili bono, ceteris vix vero simile esset. Abulae proximis annis, dum Minister, aut vicarius Rectoris (quae prima gessit munera) piaeesset; cum ceterâ industriâ naui Sacerdotis, tum exercitationum Sancti Ignatij excitato vsu; multum apud multos profecerat: Mariâ praesertim Diaziâ, et Beatâ Teresâ Iesu, quae iam Sanctis adscripta est, ad insignem perfectionem excultis. Ceterum cum se ipse vsu limasset, et auctoritas quoque iam aetatis accederet; vbi Methymnae simul in Tyronibus erudiendis, simul in veteranis tractandis prosperrimi quidam euentus conspecti sunt; famam repente est clarissimam consequutus. Maximi viri, sapientiaeque interioris intelligentissimi eum maxime mirari, et assumere sibi Magistrum. Castellani Patres iam tum Praepositum Generalem rogare, vt Prouinciae eum toti praeficeret: et Ludouicus quidem Sanctanderus hanc testimonij grauitatem adhibuit. Haud equidem, inquit, video non in Prouinciâ raodo nostrâ, sed ne in <note>193 Sanctanderj de eo Iudicrum.</note> ceterâ quidem, quam norim, Societate, cui maior in aeuo pari religio sit: quique amplius rerum tractatione piarum apud subiectos siue veteres, siue recentes proficiat. Magnâ integritate, singulari mediocritatis prudentiâ, et suauitate est. Idem vigil, et intentus: et quiequid agat, maxime consideratus. In consuetudine, vitaeque suae ratione modestus, et humilis. Consilia, vt audit libenter, et exquirit; ita sagacitate valet in optimis deligendis. Tolerantissimus laborum. Hominum quoque, quas perferri oporteat, imbecillitates, bene sustinet: et alienas hac viâ prudenter nouit voluntates capere. Constitutionum, et legum et quaecumque Praesides mandent, custodiam summae curae habet, ab seque prius, quam ab alijs exigit. Apprimi studiosus rerum, quae ad suum Collegium, quae ad Prouinciam, quae ad cunctam Societatem pertineant. Orationi porro ita deditus, quam qui inter nos maxime, Apud extrarios cautus, ac lenis, atque ita religiose vrbanas; tanquam totam in aulâ vitam exegerit. Vtrumque munus, et Magistri Tyronum, et Rectoris Collegij, neutro alteri quicquam obturbante, tam cumulate explet; quam equidem nisi vidissem, non crederem. Itaque vtroque vt bono fruantur; cupiunt homines eius curae, vel inter Tyrones, subesse. Haec Sanctanderus vir admodum grauis, ac sanctus, longeque Balthasare annis, et religiosâ
<pb id='s134' n='134'/>
vitâ prouectior ita testatur; vt simul profiteri non dubitet, nemini se vnquam ita subiectum fuisse: cumque ad conciones alio euocaretur, quamuis paratum ad iussa, quamuis haberet animum; tamen non posse sine aliquo doloris seusu gubematorem Methymnensem relinquere, in quem praeclarissima Deus dona, perque eum in omnes siue domesticos, siue externos, qui homine vterentur, conferret. Vtebantur oblatâ opportunitate Patres: tanquam nobili, ac felici magistro quam possent plurimos vel formandos, velperficiendos tradebant: non solum Tyronum, sed ex ijs, qui post literarum consummata studia, tertium, vt vocamus, probationis annum obibant. Hanc enim quoque Institutorum Sancti Ignatij partem Borgia in rem conferri volebat: eo magis, quod et disciplina (vt iam diu seniores queri coeperant) labem facere sensim videbatur, et aliquanto maior ad agendas animarum causas suppetebat copia. Sed, vt intelligeres seniorum querimoniam vel ex hominum ingenio nasci, antiqua tempora laudantium: vel certe si quid tanquam in cute mutatum coloris esset; tamen corporis ipsius sanguinem incorruptum, et vitalia sincera esse; mirifico studio sitiebatur ab omnibus, <note>194 Marcenense Collegium in colitur.</note> cumque manifesto profectu accipiebatur disciplina. Marcenense Collegium tertio ante anno susceptum incolis huius anni initio, Gaspare Salazario Rectore, frequentatum est. Duces Arcos id condidere Ludouicus Christophorus Pontius Leonius, cui plurimum noster Ordo debet, ob perpetuam tutelam iam inde susceptam, gestamque Hispali Constantini Lutherani temporibus: et Maria Toletana eius vxor, Soror Antonij Cordubae nostri, cuius paulo ante beatum finem descripsimus. Haec in omni pietatis cultu nulli foeminarum secunda, adeo benigna in egentes, vt post exinanitas arcas, nec vestimentis quidem, quibus sese tegebat, parceret; in Societate amandâ, omnibusque modis foueudâ, nec parenti Catharinae, quam nos merito parentis loco numeramus, nec Antonio ipsi gerniano <note>195 Mariae Toletanae in Societatem benignitas.</note> cedebat. Ipsa proprie Marcenense Collegium piâ postulandi contentione, vt a Patribus acciperetur, cum exorsset; vltro condendum, et muniendum ita suscepit; vt eo curas omnes suas, eo dotalia ornamenta, eo quicquid pecuniae a viro sibi praeberetur, conferret. Sed absolutionem operis, ab hinc biennio sublata terris, videre non potuit. Vidit nimirum quanto securior, tanto laetior e caelo: fruiturque etiam nunc, ac sine fine perfruetur frugibus animarum, quas facta semel sementis apud suos Marcenenses, id est satum Collegium perenni viriditate profert, nec, vti spes est, proferre vnquam, quoad mortale durabit genus, desistet. Nouam Coloniam Prouincialis Auellaneda, vnaque Visitator Bustamantius, deduxerunt. Sacerdotes ducti quatuor, Sacerdotij expertes nouem. Collegium <note>196 Gaditani Collegij profectus</note> interea Gaditanum, tanquam adulta iam vinea, maturâ exuberauit vindemiâ. Restituta est Sodalitas Sanctissimi nominis Iesu ad temere iurandi prauam consue tudinem, execrandique tartaream scabiem latissime dominantem tollendam. Primus omhium ipse Gaditanus Pontifex, dein Praetor, Senatus, et honestis sima <note>197 Sodalitas nominis Iesu restituta ad collendum iurandi et execrandi vsum.</note> quaeque nobilitatis capita in eam Sodalitatem conuenerunt. Et quoniam magna est Gadibus Seruitiorum Maurorum copia; horum quoque, probante Antistite, Sodalitium factum, et accommodatis nationi legibus temperatum. Inter cetera, vt quisque redibat Domino sacer dies, ad Collegium christianae doctrinae causâ ventitabant. Inde ordine egressi, magnâ per vrbem voce, quae didecerant, cantantes <note>198 Maurorum quoque factum Sodalitium.</note> incedebant. Interdum ad littus, vel in forum ducebantur eodem agmine: ibique ad eos, aliosque, qui plurimi sese agglomerarant, apposite siebat sermo. Haud minor multis Christianis captiuitate exemptis impensa cura. Cum enim Audreta classis regiae praefectus septem coepisset Maurorum biremes, magnamque <note>199 Mancipijs Chri stianis ex Turca ereptis con sultum.</note> vim Christianorum, qui in ijs ad remum adacti durissimam tolerabant seruitutem, asseruisset in libertatem; ex his, dum alij ad alia templa gratulatum Deo laetabundi festinant; trecenti confluxere ad Collegium, quos Petrus Bernardus, in locum Iacobi Lopij, iam Rector, sermone pro tempore adhortatus, in geminum <note>200 Perri Bernardi Rectoris in ea re labores.</note> partitos agmen, ipse cum Ambrosio Castillo per vrbem deduxit, manantibus prae laetitiâ ad tale spectacuium Ciuitati cunctae lacrymis. Vbi in templum maximum ventum est, rursus eos consolatus Rector, et ad cauenda peccata, quae
<pb id='s135' n='135'/>
sunt omnium malorum semen, et in duriorem, quam vnde exierant, mancipant seruitutem, atque ad expiandum confessione animum hortatus est. Nec mora, cognitâ re, Episcopus multos praeter Sacerdotes Collegij, alios aduocari Confessarios iussit. Perpurgatis animis miseri homines, tanquam reuocati advitam, ad diuinissimum quoque epulum corroborandis viribus adinissi sunt. Vbi miseratlonem maxime excitarunt, cum seminudi, tantumque rudi illo nautico centone tecti, quo honestius ad caelesten; mensam accederent, circum stantes rogabant, vt tegmenti aliquid commodarent: et alij saga, alij pallia, alij alia raptim sibi detracta commodabant. Nec in vrbe, quam in agro profectum est magis: rem in primis promouente Antistite: qui dioecesim lustrans secum aliquot Collegij Patribus ductis, et mareriam suggerebat eorum industriae, et industriam auctoritate <note>201 Xerezij res gestae Hieronymi Portilli, et Georgij Aluarij opera.</note> foecundabat. Hispali ad vicinos populos, sed felicissimo cum euentu nobilem in Vrbem, hodie Xerezium, olim, vt plerique volunt, Assid onam nomine excursum est. Hieronymus Portillus, dum Peruanam nauigationem opperitur, ac Georgius Aluarius, cum tribus praeterea Sacerdotibus eâ peregrinatione perfuncti. Hi cum scholarum sibi Magistros, praecipuamque nobilitatem conciliassent, ita concionum grauissimarum frequentiâ, clarisque Euangelicae virtutis exemplis Clerum, populum, omnes commouere Ordines; vt ex aetate operatâ literis, nullus omnino e reliquâ Ciuitate, virorum iuxta, ac mulierum, summorum, atque infimorum paucissimi reliqui fuerint, qui non ab vltimâ pueritiâ generali confessione animos renouarint. Cum ingens numerus puerorum per vrbem duceretur summa canentium religionis capita; iucundissimum edebant spectaculum primarij viri, qui admiscebant se innocentium choris: ac ferme nudato capite alij regebaut ordines, alij iuuabant canentes, alij, vt in magno concursu, tumultum, atque turbas proh bebant. Id vero totum eo visum est singularius Dei opus; quod aliquot ante annis Magister Auila diu re frustra tentatâ, tandem velut imparatam, <note>202 Oranensis Missio per Petrum Domeneccum et Hieronymum Mur.</note> nec dum idoneam ad statum pietatis excipiendum reliquerat Ciuitatem. De Collegio instituendo actum serio est: sed admodum fero transactum. Non absimili felicitate Petrus Domeneccus, et Hieronymus Mur, cum Petro Ludouico Borgia Magistro Militiae Montesanae, Patris nostri Francisci Borgiae fratre, qui a Philippo Rege gubernator, et dux generalis Oranum, in littore Africae siram vrbem mirrebatur, medio vere profecti, milites, oppidanosque instituerunt. Ad annos ibi tres Domeneccus, quinque Hieronymus cum fratre Ginezio mansit: <note>203 Missio Canariensis Turria. no Episcopo postulante.</note> qui praeter cetera munia, cum Arabice optime nosset, interpretis vice apud Gubernatorem, si quando resposceret, fungebatur. Hoc primum auno et in Canarias, quas vocant insulas (Fortunatas priscinominaucrunt) Societatis nauigauit industria, ductu Bartholomaei Turriani Episcopi, cuius de sanctissimâ Trinitate monumenta praeclara exstant. Ille vir doctrinâ nescias, an sanctitate maior, vt primum Episcopus nominatus est, literas ad Borgiam tales dedit. Aueo vehementer, <note>204 Eiusdem Episcopi literae ad Borgiam.</note> maxime venerabilis Pater, ne ignores, te a me deamari. Ita enim res habet. Nemo omnium est, in quem magis affectus sim: cui plus cupiam, tribuamque. Caeterum tempus incidit mihi permolestum: in quo consolationem, et opem expeto ab sanctâ Societate, quam suauissime semper dilexi. Res intem asperae sunt, in quibus necesse est ad amicos confugias, eos maxime, quorum beueuolentia vno nixa est Christo Iesu. Vere affirmo tibi, Pater, nunquam ausum me deliberatâ sententiâ Episcopatum optare, quamuis, vt hominem inanem, tentamenta eiusinodi et mev ellicarent: quae propitio Christo, perinde vt foeda irritamenta, repuli. Sed tandem tamen ita factum est, vt Philippus Rex noster, ac Dominus Canarieusem mihi Ecclesiam imponeret. Assensum ego complures dies sustinui, dum venerarer Deum, vt vtra pars honestior illi, et gloriosior futura esset, in eam inclinaret cor meum. In quo sane indulgenter accepit me, et in summâ quadam animi aequabilitate constiruit. Ad postremum timens, ac tremens ceruicem supposui, orans Christum Iesum, vt ea susceptio fieret mihi materia laudandi eum, et ipsius Crucem sequendi in sanctâ Canariensi Ecclesiâ. Illuc adire sine Societatis praesidio equidem nunquam ausim. Certum quippe habeo amplius
<pb id='s136' n='136'/>
vnum ex eâ Sacerdotem, quam triginta, qualis ego sum, Episcopos, profecturum. Ingens messis est, et ingens ad legendam apparatus. Siquidem Praetor, Iudices Quaesitores, qui recens decreti sunt, mecum omnes amore sunt coniunctissimi. Mihi autem decretum est Societatis Patres in oculis semper ferre: quaeque ad humanos vsus pertinebunt, in me procurationem recipio. Quin et duces mihi eos, rectoresque in rebus omnibus destinaui. Quod nisi praestem; tum me omnino vanum habeto. Accedit quod et earum apud Regem procuratores Insularum id ipsum ex me institerunt, Societatem vt eo ducam. Itaque, Pater, intelligis, vbi Ordinum simul Laici, Sacrique conspiret gratia, et praeeat Antistes; non posse non centesimam redire frugem. Equidem sic arbitror, me Canariae Episcopum ab vna Societate factum: non studio apud homines, sed meritis apud Deum. Qui quamuis vitia in me innumerabilia viderit, quae solus emendare ipse potest; tamen et amorem videns, quem mihi erga Societatem idem ipse indidisset; voluit eo loco statuere, vel vile adminiculum, per quod gradum illa inde in cunctas Occidentis Indias faciat. Ergo, per affixum Cruci Christum Iesum, obsecro te, summe venerande Pater, ne me indignum hoc beneficio ducas, ne miserrimus hominum viuam. Quin ita censeo nequaquam id mihi negari fas esse, quin sancto Spiritui repugnetur. Sacerdotes quinque, duos adiutores eorum velim. Ac precor istos Patres, Fratresque dominos meos, apud Deum agant, suam mihi vt opem ad ministerium tam grande largiatur: ac nominatim supplicent tuam mentem ad vota inflectat mea. Nihil euenire mihi infelicius, nihil nuntiari tristius posset, quam has abste preces repudiari: iterumque affirmo talem repulsam aduersus sanctum. Spiritum fore: qui tuae Paternitati bonus inspiret, nosque omnes efficiat seruos suos, atque perdoceat omnia, praeter Iesum, vel quod propter Iesum sit, nihil esse. Ad has literas alias, atque alias sententiâ, et grauitate eâdem adiecit: nec quieuit, donec <note>205 Iacobus Lopius, et Lauientius Gomius ad Canariensem Missionem designantur.</note> Sacerdotum par egregium Iacobum Lopium, qui Collegio Gaditano praefuerat, et Laurentium Gomium, totidemque adiutores Ludouicum Ruitium, et Alsonsum Ximenium impetrauit. Hoc anno Sanlucari profecti, quo die ascensus in Coelum Christi colebatur, secundoque longe prouecti cursu proxime absuerunt ab summo discrimine in Maurorum tres biremes illapsi: sed votis ad Deum supplicibus, repente impetrato (sic opportunitas auxilij fidem secit) validiore vento; tandem <note>206 Episcopi Turriani virtus.</note> incolumes, octauo postquam e Boeticâ soluerant die, ad Tenarifem insulam, vnam e Canarijs appulerunt. Excepere populi ingenti gratulatione iam notum, carumque famâ Pastorem: sed et nomen, et caritatem praesentia statim experimenta auxerunt. Ipsemet lustrare ritu Apostolico Dioecesim: verba ad concionem facere: erudire rusticanam multitudinem, et pueriles greges: aures praebere cuilibet de vulgo peccata exonerantium: inuisere, solarique decumbentes: carcere vinctis adesse: suam rem communem cum egenis habere: comitatu modico, sed probo contentus, vitam agere frugalitate spectabilem, maiestatemque tueri nullo alio, nisi splendore virtutum. Immensum profecto pondus est auctoritatis, atque existimationis. Non Antistitum modo, sed omnium prope mortalium mitissimus erat, ac simplicissimus Turrianus; et tamen ob perspecta, quae commemorata sunt, sanctitatis documenta, demissamque in animos opinionem summae eius integritatis; ita non amabatur solum, quod consentaneum erat, sed etiam formidabatur ab omnibus; vt raro alius magis. Inde dumeta vitiorum facillime excîdi, perpurgarique Domini agrum, reuirescere pietatis stirpes, sanctam vbique caelestis amoenitatem veris enitescere: vt nunc demum vetus Insulis vocabulum Fortunatis conueniret. Iam Patribus de Societate, Fratribusque, quos duxerat, supra quam spoponderat, et Pater, et Frater, et prope famulus esse. <note>207 Patrum nostrorum primi in Canarijs labores.</note> Illi vero contendere vsque magis vires, magisque: non sustinere, vel talibus exemplis vinci, vel tantam benignitatem non exaequare vitâ, manuque. Eniti Laurentius, sed cum breui morbus eum implicuisset; Iacobus Lopius vicem multorum: ad omnia manum admouere: ad omnes Episcopi vsus praesto esse: saepius in die et concione, et catechesi desudare, duo e decem maxime praecepta tractans, secundum, ac sextum: eo maiore vbique profectu; quod ab ipso statim initio, manifestis
<pb id='s137' n='137'/>
palam est factum prodigijs, adesse praestanti operario praesentem caeli <note>208 Mira Iacobi Lopij praedictio.</note> fauorem. Dicebat per Pentecostem, sub quam appulerunt, apud Augnstinianos in sanctae Crucis Insulae Tenarifae, cum in aestu concionis repente in flebilem clamorem erupit. Prosundite imbrem lacrymarum, profundite, non ex oculis, sed ex corde, nec consuetas lacrymas, sed cruentas. En homo iam in decenni concubinatu audit me, qui, priusquam quicquam cibi degustet, inexpiatus occidet, rapieturque rationem Deo vindici redditurus. His dictis, orationis redintegrato filo, institutam disputationem pertexuit. Ecce autem, dum ad mensam Episcopus, et coenobij Prior, nostrique Patres, et alij consident, cum interrogasset Episcopus, quid ea verba sibi vellent, et Pater negaret quicquam ab se tale dictum (adeo extra se raptus effuderat) medio illo in sermone dixerit nec ne dixerit; trepide Monasterij fores pulsantur, vt ad hominem exhalantem animam aliquis Sacerdotum accurrat. Prosiliuit ipsemet Pater Iacobus: et in vicinum tectum inductus hominem reperit mensâ positâ dum ad vescendum mappam explicat, repente exanimatum, ceruice in alterum sellae latus reflexâ: quam foemina vnâ sustinens manu, alterâ thoracis ei laxabat fibulas. Haec erat, quam supra decem annos habuerat, concubina. Ille quantumlibet appellatus, atque excitatus, nullum doloris, nullum omnino sentientis signum edidit. Confectum iam nimirum miseri negotium erat. Cuius horrendi euentus vulgatâ samâ coegit ad curam sui incuriosos mortales respicere, et dura pectora ad recipiendam in tempore medicinam molliuit. Itaque plane morum insignis conuersio consequuta est. Sub autumnum extremum satis iam in magnâ Canariâ, circaque rebus constitutis; ad laborantes maxime partes leuandas impiger Praesul intentus, ad Insulasnauigauit duas (Lanzarotem, et Fortemuenturam vocant) procul a magnâ Canariâ triginta ferme vnam, alteram quadraginta leucis. Quae cum longo tempore Episcopum non vidissent, et obrutae inscitiâ, ac vitijs iacerent; tanto motu, atque ardore ad pia remedia concurrerunt; vt Pater Iacobus nusquam sibi conspectum maiorem affirmet. Itaque duorum spatio mensium nemo ferme in neutrâ reliquus factus est, qui non accuratissime Sacerdotibus conscientiam aperiret. Et Sacerdotum assidue se dentium in sacro tribunali, vnus <note>209 Morbus, et mors optimi Episcopi.</note> ipse Episcopus erat: ad quem ex Aethiopicâ illâ plebe infimi quique viri, foeminaeque adibant. Sed frui tanto bono Insulis Fortunatis diu non licuit. Cum vtrâque in Insulâ aegrotasset, et quia posterior morbus pertinacius inhaerebat, nec vlla aderant leuamenta, reuehendus in magnam Canariam fuisset; malo insuper nauigij vexatione irritato, praesertim dum cursum accelerant, vt hostilia duo Maurorum nauigia effugiant; in portu Canariae, qui leucâ distat ab vrbe, permunitus diuinis plane Sanctorum instar cursum sanctissimae vitae ipsis Februarij Kalendis confecit: eo nominatim laetus, quod et in expeditione, et quasi in acie: ad haec (vt euangelicam paupertatem semper coluerat) quod in aliena domo, in alieno lectulo, inter obsequia aliena mori contigisset. Circumstantes, vt sanctitas mortis incredibili solatio permulsit; ita cum ipsos, tum Insulanos vniuersos inopinata iactura acerbissimo dolore afflixit. Non vnum, sed multa Societati Collegia meditabatur: et in eam rem quam optima iure potuit, donatione, ac testamento rerum <note>210 Patris Laurentij Gomij obitus', virtutesque.</note> suarum pleraque destinauit. Neque id minus Insulani effectum optabant; nihil iam acrius metuentes, quam ne Societatem simul amitterent. Pridie quam Episcopus, et quidem vt tempore, ita mortis sanctitate proximus in vrbe Canariâ Laurentius Gomius decesserat, magnâ religione, et innocentiâ, prudentiâque, et animarum caritate Sacerdos: quem religiosi quotquot aderant Ordinum, Praedicatores, Franciscani, Augustiniani, cum Clero, ac Ciuitate omni exequijs honestarunt: <note>211 Religiosorum, et Cleri sensus de eius morte.</note> additâ concione, quam Augustinianorum Prior habuit in verba, quae ipsemet dicebatur Laurentius moribundus proposuisse: et postea Clerus pecuniam contulit ad cereos coemendos, qui ad tumulum toto anno arderent. Ergo cum vnicus superesset de Societate Sacerdos Lopius, consensu omnes, qui res administrabant humanas, atque diuinas diligentissime cauerunt, ne qua ei, si forte redire vellet ad suos, exitus pateret ex Insulâ.</p>
<pb id='s138' n='138'/>
<p><note>212 Eborae templi iacta fundamenta.</note> In Lusitanâ Prouinciâ cum multa alia Michael Turrianus Visitator alibi ordinauit, tum Eborae, atque Conimbricae institutionem Tyronum. Eborae quinto Nonas Octobris, qui dies sancti Francisci honores praeit, Archiepiscopus solenni ritu, magnâque ceremoniâ, inter chori sui carmina, templi fundamenta auspicatus est. Vrgebat aedificationem, qui et impensam subministrabat, Cardinalis <note>213 Cardinalis Henrici in Socletatem liberalitas.</note> Henricus. Idem sancti, Saluatoris Monachas e regione Collegij sitas aere suo alio transtulit, vt, Coenobio deleto, aream pro Collegio aperiret. Idem et sancti Antonij Collegium Olisippone bono reditu auxit, certam pensionem quotannis ad plenam dotem suppleturus. Inchoauit et Bracharensis Antistes magno splendore <note>214 Bracharae inchoatum ab Antistite Collegij templum.</note> sui Collegij templum, additâ ad populum, vbi solennibus ritibus perfunctus est, graui, appositâque concione. Conimbricae, cum vehementer imbrium laboraretur inopiâ, populo ad opem diuinam conuerso. ferme quingenti ad Collegij templum venerunt, accerrime sese diuerberantes: quos cum post seueram <note>215 Conimbri cae impetrata pluuia se flagellantium supplicatione.</note> lacerationem domum recepissent Patres, et reficere xenijs, curareque agressi, vitiosum sanguinem vel ore sua exugendo e cruentis tergis traxissent; eâ pietate sic permouerunt, vt plerosque omnes de criminibus simul confessos dimitterent, et corporibus sanatos, et animis. Nec surdae pijs precibus aures fuerunt diuinae clementiae: <note>216 Sociorum caritas corporibus prodest ac animis.</note> sed effusum pie sanguinem tempestiua, ac liberalis pluuia repensauit. In hoc Collegio Ignatij Vogadi, Eborae Francisci Coellj insignes suere obitus. Ignatius in Affricam cum Ludouico Consaluio, et Ioanne Nunnio, qui postea Patriarcha Aethiopiae fuit, olim profectus; ad consolandos, redimendosque captiuos, <note>217 Virtus et obitus Ignatij Vo gadi.</note> vndecim annos, ac dimidium in eo sancto negotio egit: cuius temporis annos quatuor in Lusitanorum praesidio, ceteros Tituani, inter Saracenos vixit, post discessum Consaluij, ac Nunnij omni Sociorum, et solatio, et ope destitutus. Quippe tanta virtus erat, vt eam ita solam, tamque iniquo loco Patres tutam censerent, Christiani longe, lateque sermonibus celebrarent, Saraceni admirarentur. Patientiam ante omnia suspiciebant. Namque cum vulgo Sanctus ab ipsis haberetur Mahometanis, nec auctoritate parum apud Ciuitatis Praefectos valeret; nemini erat dubium, quin, si ad eos factarum sibi iniuriarum querelam deserret, multis se molestijs liberare posset, et ipsi fatebantur noxij non impune sibi futurum. At ille inter multa capitis pericula, cum petulantioribus Barbarorum passim esset irrisui; ab his probris, et contumelijs operiretur, ab quibusdam etiam caederetur; in placido perseuerabat silentio, nullum commotioris animi documentum edens, suo muneri tranquillâ mente, vultuque bono intentus. Christranis captiuis amplius quadraginta morbo oppressis in summâ humanorum auxiliorum solitudine strenue ministrabat, conquirebat cibos, et idem coquebat, et porrigebat: adhibebat quicquid nancisei remedij poterat: solabatur moerentes, confirmabat morientes, mortuorum curabat corpora, et sepulturae mandabat: interim, et missâ ad se stipe non paucos, vt cuiusque pietas maxime periclitabatur, redimens, ad Christianorum remittebat oras: omnes ad tolerantiam, aerumnarum, ad conseruandam in religione constantiam, ad vitae innocentiam modis omnibus incitabat: vt multis sane nomiuibus in eorum parte futurus sit, a quibus in magno iudicio Christus Rex esurienti sibi, et sitienti, et nudo, et aegroto, et vincto, et hospiti adhibita solatia, vniuerso audiente mundi theatro, pronunciabit. Patriam habuit in dioecesi Visensi pagum nomine Villa Regis. Prima puer literarum rudimenta didicit: et dato in Clerum nomine; in ordines minores adscriptus est. Ferebatur iam tum paruus ad pietatem: nullo die, quantum consequi posset, rei diuinae non intererat: diuinis Concionatorum vocibus mirifice tenebatur. Demum lectione libelli de Mundi contemptu, et Patris Francisci Stradae concionibus in vrbe Portus animum ad Societatem appulit: et sub anni vndequinquagesimi initium admissus est. Reuersum ex Africâ perdiscere Patres volebant quod ad Sacerdotium satis foret: at ille prae demissionis studio, ita rationes exposuit, quibus docuit aptiorem sibi sanctam rusticitatem esse; vt in suâ relictus quiete sit. Itaque in Marthae laboribus, nunc triclinij instructor, nunc coquus, aut ianitor, alias aliter, prout obedientia versaret, magno cum exemplo
<pb id='s139' n='139'/>
<note>218 Francisci Coellij mores insignes, ac mors.</note> perseuerauit, quoad tabe consumptus sexto decimo Decembris die religiosum sacrificium consummauit. Franciscus Coellius absolutissimae innocentiae iuuenis, et ipse Visensis patriâ, sed ipsâ ex vrbe, excreato in studijs Theologicis sanguine, suauissimam, vti iustorum est, reliquit memoriam sui: cum diu non nisi fere de excellentibus eius virtutibus sermo esset, et quas quisque obseruarat, eas commemoraret, atque extolleret maxime. Excelsitas animi dicebatur omnino mirabilis in longâ, difficilique aegrotatione, et Crucis amor inexplebilis: ad haec obedientia summa, efficacissima: item prudentia in piâ consuetudine, quam cum tyronibus instituebat: sed super omnia mentis attentionem ad diuina, et exercitationes assiduas, variasque virtutum, quas in libello eius repererunt, exstimabant humanis viribus intolerandas, nisi si cui, perinde vt illi, iam diuina quodammodo in naturam vertissent. Fuere grauissimi viri, multumque cum eo, inde vsque ab tvrocinio (septem tantum annos, ac totidem menses in Societate peregit) versati, qui affirmarent, nil se vnquam in eius dicto, factoue notare potuisse, quod vel leuissimae noxae speciem haberet: cum alterâ ex parte viuum esset omnium simulacrum virtutum. Paucis ante mortem diebus, ingresso in decumbentis cubiculum Georgio Serrano tum Eborensi Rectore, cum aliquot socijs; veluti e somno experrectus: Quis ille, inquit, est, qui modo denuntiabat me sexto Kalendas iunias ad fruendum Deo abiturum? Cumque Rector, alijque negassent se quippiam dixisse; ille obticuit: hi rem notarunt. Euentus certam fuisse denuntiationem ostendit. Sexto enim Kalendas Iunias immaculatum spiritum Spiritibus beatis immiscuit. Quo beneficio, praediscendi obitus nonnullo iure videtur famulorum suorum tam multos Deus ornare; vt, quando curâ suâ diuinae gratiae allaborantes faciunt, ne mors imparatos offendat; diuina benignitas addat, vt neque <note>219 Patris Organtini ad Societatem, et ad Indiam vocatio.</note> obrepat ignaris.</p>
<p>Ingens in Indiam missum est hoc anno subsidium Sacerdotes egregij septem tresque non Sacerdotes. In Sacerdotibus fuit Pater Organtinus Gneccus Brixiensis, qui iam tum vigesimum quintum agebat annum, cum anno millesimo quingentesimo quinquagesimo sexto mense Decembri, vna cum duobus fratribus Ioanne Antonio, et Ioanne Baptista, quos ipsemet ad id excitarat, ad Societatem Ferrariae accessit, matre viduâ, tametsi nullum praeterea reliquum habebat filium, non modo eos non retardante, sed etiam, vt erat egregiae pietatis, summâ cum laetitiâ, atque actione gratiarum Deo reddente: quae etiam solebat praedicare Organtinum olim pro Christo multa passurum. Et ipse quidem iam inde a primâ pueritiâ ad Martyrij cupiditatem tacitis instinctibus pulsus, cum de Indijs nihil dum audisset, et secum, et inter pueros aequales solebat frequenter cum suspirio dicere: O si daretur mihi aliquando pro Christo inter Turcas mori! Cuius voti <note>220 Per Lauretanam Virginem mire conualescit.</note> compotem ex parte factum, perlatae postea inter Iapones tot per annos aerumnae documento sunt. Beatae Virgini Lauretanae Societatem debebat. Herniâ enim faedâ laborans, cum vouisset Lauretanam Cellam aditurum, si sanaretur; et statim, mire conualuisset, moxque voti soluendi causâ Lauretum adijsset; ita comiter, sancteque ibi est tractatus a Patre, in quem incidit; vt decreuerit vitam eandem sequi. Quod reuersus Ferrariam cumulate, vt dictum, est, perstitit. Tempore <note>221 Quam ardenter Indiam expeteret.</note> eodem et Societatis, et Indicae profectionis amore succensus est: illâque impetratâ, non destitit fatigare Lainium, vt hanc quoque concederet. A quo bonâ spe sustentatus, vbi primum renuntiatus est Praepositus Generalis Borgia; libellum ei huius sententiae dedit. Ego, Pater, cum primos ad Societatem vocatus accepi; peculiari quodam instinctu perpelli me sensi ad patiendum permultum in Indiâ, et ad vitam pro Dei gloria perdendam, vsque eo, vt dies, noctesque ea menti meae cogitatio obuersaretur. December proximus nonum claudet annum mei ad Societatem accessus: totoque hoc tempore voluntas haec in animo meo non viguit solum; sed confirmata, et amplificata est: saepe etiam contra spem potiundi. Quin adeo quondam, cum diu male valerem, et tamen perstaret Indiae amor; vereri caepi num a Deo is esset. Quare ad clementissimum Dominum conuersus, oblatisque per amicos multis ob eam rem sacrificijs, ac precibus, vt, si ab ipso
<pb id='s140' n='140'/>
impulsus ille foret, valetudinem mihi, viresque ad exequendum concederet; ita conualui, corroboratusque sum, vt nunquam commodiore valetudine, et firmioribus viribus vsus sim; quam nunc vtor. Commissa in seculo sese mihi offerunt interdum: ac, tametsi non perturbant; tamen vehementer commouent, vt existimem alijs ea vindicanda poenis, quam hisce quotidianis: statimque menti occursat praeclara tolerantiae materia, quae Socijs inter Indos affluit: tumque ita cupiditas inflammatur; vt precum mearum, itemque diuinarum Hostiarum quamplurimas nequeam huc non referre. Nec raro videor mihi iam in regionibus illis esse, ac multis cruciatibus distorqueri. Quae cogitatio, quamuis afflictet me; tamen voluntas vsque flagrantius inardescit. Quin etiam tentare ipse me volui, num plane animo, studioque dura perpetiendi facta ipsa, ac toleratio responderentâ; comperique cum diuimâ gratiâ ita esse: ac longius processissem, ni metus me coercuisset sanctae obedientiae violandae: tamen hac qualicunque exercitatione ita me sentio praeparatum; vt si tua Paternitas ad Indiam me, vel quocumque terrarum, sine omni commeatu, atque subsidio peregre iuberet ire; non solum cum assensu voluntatis, atque iudicij; sed cum quadam etiam corporis alacritate profectutus essem. Addam et hoc, quandoquidem cum eo loquor, quem iam habemus in Christo Patrem: cui libenter, ac simpliciter totum aperio animum meum: Expertus haud semel sum, quicquid Deus voluit, vt abse diuturnis precibus poscerem; id mihi tandem concessum. Qua ex re et hanc voluntatem interpretor ab eo esse, et exitum habituram confido. Quae terrere, et auocare difficultatum obiectu possent, procliuia mihi se offerunt. Linguas earum gentium, quod tanti est momentl, videor mihi haud magno negotio percepturus. In summa (vt mittam plurima) hoc aio vnum: Saepe multum mihi cadere lacrymarum cogitanti vel me in ijs regionibus multa iam perpeti, vel tantum animarum perire: quod nemo sit, qui porrigat ad salutem manum: et interdum in hac cogitatione <note>222 Quam esset obedientiaetenax.</note> sic exaestuo; vt velle videatur animus e vinculis corporis exilire. Quoniam tamen id modo, quod diuinae voluntati placitum sit volo decerni; quicquid dixi, si quid obstare perfectae posset obedientiae, irritum plane, indictumque esto. Voto quin etiam me, si permiseris, obligabo quaecunque aspera per omnem vitam citius patiend; quam vt vllâ cum obedientiae labe hoc mihi concedi perurgeam. Quaquam, si negabitur, oportebit te, Pater, suppliciter rogare Dominum, vt hoc desiderium temperet. Nam, vt nunc quidem est, tanto in <note>223 Maior vis caritatis Christi, quam insanarum cupiditatum hominum.</note> aestu consistere diu vita nequaquam posset. Hanc immensam aerumnarum pro Christo exhauriendarum sitim Organtinus ad Indiam tulit. Quo mihi loco gestit animus Saluatoris nostri gratiae cunctis sensibus gratulari. Quotum enim quemque inuenias ex ijs, quos tot inter pericula per immensa illa Orientis, et Occidentis maria auri cupiditas rapit, cuius ita venemens, et imperiosa sit, et inexplebilis auaritia, vt huiusest caritas? vt erat Alcarazlj illa proximo volumine memorata? <note>224 Nequaquam ex exitu res rudieandae.</note> Cuius viri mentio admonet, vt et illud adnotemus, quam sint obscura mortalibus consilia aeternae mentis. Nam Alcarazij, et Organtini cum simillimus ad Indos impetus fuerit; dissimillimus exitus fuit. Quod in alijs quoque permultis licuit animaduerti, qui cum aeque summâ flagitatione institissent, constantiâque demum prope pertinaci, et improbâ profectionem eiusmodi expressissent; partim infelices exitus, partim faustissimos sortiti sunt. Organtinus sexto decimo Kalendas Apriles, vna cum Socijs, Olisipone soluit. Quatuor illo anno profectae naues: in tres Socij distributi: quarta quoque aliquot eorum optabat solatio in casibus, tam longae nauigationis: sed abunde visi muniti sunt, quod Henricus Tauera e sacro Dom nicanorum Ordine, cum duobus de familiâ eâdem viris in eâ vehebatur. Is ibat Cocinensis Ecclesiae futurus Pastor, loco Georgij Temudi, qui in Goanam succedebat sedem, cum Gaspar Archiepiscopus deponendae sarcinae veniam a Pontifice impetrasset. Nisi quod haec nauis vehementer ob vectorum <note>225 Concilium proninciale primum Indiae.</note> multitudinem conflictata est morbis, secundissimâ omnes nauigatione vsae. Quinto Idus Septembres ad Goam pariter appulerunt. Duo hic annus habuit in Indiâ ad propagationem fidei momenta insignia. Celebratum est Goae ab Archiepiscopo
<pb id='s141' n='141'/>
Gaspare primum Prouinciale Concilium: Fanaque omnia Salsettanae regionis, <note>226 Tres de Societate Concilio intersunt.</note> atque Bardesiae, vna cum Idolis euersa. Concilio religiosarum familiarum praefectos, tresque de Societate Antonium Quadrium Prouincialem, Franciscum Rodericium Goani Collegij Superintendentem, ac Melchiorem Nunnium Collegij Cocinensis Rectorem Antistes voluit interesse: qui tres, pro excellenti sapientiâ, rerumque peritiâ Indicarum, confessione omnium, vt in talium personarum summâ penuriâ, optime de Goanâ Ecclesiâ non in praesens modo, sed etiam in omne posterum tempus meriti sunt. Quippe huius Concilij decretis post haec magnam partem Christiana res in Indiâ administrari coepta: ipsaque Synodus <note>227 Decreta, canonesque componunt.</note> etiam eâ re praeclarum de Societatis hominibus declarauit iudicium suum, quod eos iussit decreta, canonesque componere: ac primam concionem, cum inchoaretur Concilium, Antonio Quadrio, vltimam, cum promulgaretur, quod in diem Sanctis omnibus dicatum incidit, Francisco Rodericio demandauit. De tribus praecipue capitibus in Concilio actum. Primum de adducendis ad Christianam religionem Ethnicis: tum de Ecclesiasticis rebus: postremo de moribus corrigendis. Eodem tempore Archiepiscopus Gaspar abdicans sese, vt impetrarat, in Georgium Temudum sacrum transtulit magistratum. Inter cetera visum est Synodo, vbi praesidia Lusitanorum exigua essent, religiosos homines vno ex <note>228 Armuziana sedes a Societate relicta.</note> ordine satis fore. Ita commodius per varia loca diuidi operarum paucitatem posse. Occasione vsus eâ Quadrius, quia Armuziae Dominicanorum quoque nonnulli erant; totam illis procurationem vltro cessit, Patre Ioanne Mesquitâ, et socio reuocatis. Idque eo libentius fecit, quod post Berzaeum Gasparem, nec <note>229 Fana, et Idola in Salsettis, et Bardesijs Terris sublata.</note> corporum, nec animorum periculis, quae cultores subibant, Armuzianus ager fructus reddere videbatur pares. Hunc finem Societatis Armuziana sedes habuit. Idola, vna cum eorum delubris Franciscanorum Patrum operâ in Bardesijs terris, Sociorum in Salsettis euersa. Ad id, quod indignum erat in catholici ditione Regis, regnare palam, colique Diabolos; venementer Ethnicorum superstitionem firmarbant publica illa munimenta, et officinae impietatis: nec leuiter obuersantia quotidie ante oculos pristini cultus argumenta Neophytorum quatiebant animos. Itaque, <note>230 Antonio Neronia Prorege et lacobo Fernandio Arcis Praefecto Religio proficit.</note> quod saepe ante ex occasione coeptum erat; hoc demum anno expressum ab Antonio Noroniâ Prorege, vt funditus Idola, et Fana omnia aboleri iuberet. Debetur egregij operis sua non exigua portio Iacobo Fernandio Salsettanae arcis Praefecto. Quippe et literis fatigauit Proregem, et simul facta ab eo potesta est; strenue aduersus infera monstra suscepit bellum. Fauitque Deus, vt res tanta, quanta superioribus annis vix concipi votis poterat, quanquam summo cum gentis, ac Brachmanarum ante omnes dolore, tamen pacate, ac sine vllo prorsus <note>231 Mardor Fanum meretrici dicatum prosternitur.</note> tumultu transigeretur. Initium factum Nonis Martijs ab omnium principe Fano meretrici impurissimae dedicato. Mardor id nominabant. Publicâ illic impensâ gregem foeminarum cuiusuis libidini gratis prostitutarum alebant. Structura erat Fani magnifica. Itaque quaerenti meteriam Proregi ad bombardarum fulcra; suggessere Patres ex eo Fano auferri optimam posse. Inde Sacrarium infame illud impudicitiae Iacobo Fernandio demoliendi negotium datur, Illico is, et Pater Ludouicus Goes, cum idoneâ manu profecti, scorti simulacro (magna erat moles) in frusta comminuto; Fano in praesens, tecto dumtaxat materiae causâ sublato, parcunt. At paulo post cognito Brachmanas cum Lusitano quodam id agere, <note>232 Crucis vexillum erigitur.</note> vt reliquias a Prorege illas, ac situm emeret, ipsis postea, ad noui Proregis aduentum, quem faciliorem sibi sperabant, quo pretio vellet reuenditurus; funditus euersum est: inque areâ mediâ, vbi tumulus aliquot gradibus assurgebat, procera Crux, impudicitiae trophaeum, omnisque vexillum sanctitatis locata. Firmissimo hoc propugnaculorum Daemonis solo aequato, alijs paulatim omnibus vastitas infertur. Praeter exigua pene innumerabilia iustae magnitudinis ducenta octoginta, in quibus quaedam sane magnifica, vel igne, vel manu corrupta Fana: intra quae <note>233 Duae Mahometicae aedes dirutae.</note> Idolum angustâ cellâ, et tanquam specu tenebricoso, graueolenti, spurco, spurcissimum ipsum condebatur: plane vt congrueret habitatori domus. Nec Idola solum, stabulaque eorum deleta; sed et Mahometicae duae aedes dirutae, in quibus
<pb id='s142' n='142'/>
e mediteraneis prosecti impij Pseudoprophetam suum colebant, sensimque venenum impurae sectae spargebant: vt nisi celeriter occurreretur; haud aeque facile olim vitiatae eâ peste indigenarum mentes purissimis Christi Domini sacris imbuerentur. Hac Idolorum strage reposita est in Indiâ clades Diabolo, quam <note>234 Pater Ludouicus Goes pie moritur.</note> hoc anno ipse in Galliâ, et superiore in Belgio imaginibus sacris, et templis catholicis per Haereticorum furorem intulit. Pater Ludouicus Goes, post egregie nauatam in Salsettana expiatione operam, tanquam de euerso, vastatoque Daemonum regno lauream accepturus; die Sancto Iacobo sacro migrauit e vitâ in, Goano Collegio. Annum aetatis agebat sexagesimum tertium, initae Societatis <note>235 Beatistima Virgo illi adstat.</note> octauum: qui cum animam prope ageret, rogatus a quibusdam circumstantium Fratrum, vt in ipsos conuerteret oculos: Sinite, inquit, ita esse: nam coram me Sanctissima Virgo adstat. Et plane creditum est misericordiae parentem clienti suo consolando adfuisse summo illo tempore: adeo excellenti religione semper <note>236 Templum nouum in Salsettis conditum.</note> eam ipse coluerat. Ceterum in Salsettis, sublatis Daemonum prostibulis, ad extruendas vero Deo domos adiecta est cura. Absoluta est sacra aedes superiore anno in Curkalino pago inchoata: et Kalendis Maijs sacrum solenni ritu primum in eâ factum, cum in Apostolorum Philippi, et Iacobitutelâ esset, ibidemque Sacerdos cum adiutore Socio collocatus. Multi insuper indigenarum ad Euangelij <note>237 Patris Alexandri Valla opera baptieati Goae.</note> lucem traducti. In Goanâ quoque insulâ multum profectum est non magno negotio. Ad arcem Pangim Pater Alexander Valla, cum valetudinis causâ eo secessisset, ingentem Ethnicorum munerum baptismi amore succendit: quorum quadringentos quinquaginta nostrae Societatis Patres non pauciores alij Sacerdotes varijs in paraecijs abluerunt. Denique per anni curriculum, vel in Collegij templo, vel in alijs, ad quae Socij ex Collegio Catechismi causâ itabant impulsi ab ipsis, et eruditi circiter bis mille octingenti ad Christianum fontem admoti. <note>238 Francissci Petrij per Trauancoridem oram peregtinatio.</note> Nihilo minus strenue in reliquâ Indiâ, nec minus prospere laboratum. Trauancoridis orae populos Franciscus Petrius e Sinis reuocatus, quanquam aetate, et laboribus fractus inuisit. Iam ferme christiana cuncti Sacra susceperant. Sed valde cauendum erat, ne supremo vitae tempore, vel praesidio Sacerdotis carerent, vel auitarum quicquâm superstitionum resumerent. Idcirco edixit vbique Pater, vt aegrotus, quicumque is esset, Canocopolam continuo admoneret (is est probatae virtutis templi custos) ille Patrem sedulo accerseret. Qui Canocop olam admonere neglexisset; nequaquam Christianorum caemeterio conderetur, sed in prosanum insepultus abijceretur. Eadem poena (quod id grauissimi anathematis loco gens habet) iu vsurpantes superstitiones Ethnicas constituta. Demum amplius centum ad caulas Domini adiunctis ouiculis; quarto mense Coulanum, <note>239 Commoriniin fide progressus.</note> vbi Socijs praecrat, remeauit.</p>
<p>In orâ Commorinensi quadringentorum quinquaginta ad Fidelium gregem accessio facta. Malabaricae linguae schola, quam Georgius Temudus tum Cocinensis Praesul in Manariâ exoptabat, Punicali, quod opportunius visum est domicilium, <note>240 Tempium extruicaeptum Malacae.</note> sub Patris Henrici disciplinâ instituta est, missis Goâ qui discerent, et Petro Ludouico quondam Brachmane, qui Patrem Henricum iuuaret. Malacae nouum extrui templum est caeptum: quod sacro cranio vnius ex vndecim millibus Virginum locupletatum est. Id Pater Ioannes Baptista Ribera ab Vrbe <note>241 Reliquijssacris habita veneratio.</note> Româ detulerat. Malacenses publicâ supplicatione, et concursu omnium ordinum, festoque sonitu, et bombardarum laetis explosionibus exceperunt. Melchior Carnerius Nicenus Episcopus e naui reuerenter extulit: praestolantique in littore cum Pontificali ornatu Episcopo Malacensi, in manus tradidit. Is in sacram Collegij aedem solenni caeremoniâ intulit. Pollentem vim sacrorum Cinerum et <note>242 Earundem mirum auxilium.</note> mare sensit. Cum enim Ribera ab Goâ Malacam peteret, inde cum Petro Bonaueuturâ, et Alexandro Vallâ perrecturus ad Sinas, ortâ in tenebris noctis tempestate, scapha a puppi ad proram traiecta grauissime vndarum impulsu caepit ad nauim allidi: cui malo dum nautarum ars in procellâ, ac tetrâ caligine minus sufficit; rogatus Ribera, vt si quid sacrarum Reliquiarum haberet, in mare demitteret (mira res) vt primum ijs, quas apud se gestabat, et quidem incertinominis,
<pb id='s143' n='143'/>
aquas tetigit: vt ventus, et pontus stetit, factaque est tranquillitas magna commodissime abiungi scapha potuerit, ac reliquum noctis tranquillo tanquam <note>243 Ioanoes Fernandius de Iaponia optime meritus obit.</note> in portu traduceretur. Inde Malacam delatus, posteaque repetito cum Socijs cursu, Amacaum Sinarum portum Augusto medio tenuit. Obijt hoc anno in Iaponiâ Firandi Ioannes Fernandius vir laboribus, et recte factis cumulatus: qui cum Xauerio in Iaponiam profectus, primas difficultates in incognitâ, adeoque nostris diuersâ terrâ, ac linguâ perrumpens, octodecim annos perstiterat: mul, tumque et factis, et dictis ad Iaponicae Ecclesiae fundamenta contulerat: vt praedicaret Cosmus Turrianus, si citius decessisset; futurum fuisse, nequaquam vt posset sine eo noua illa moles sustineri. Haud dubie praecognouit, praedixitque vitae suae finem. Supremis vocibus nil nisi Christi Domini cruciatus, gloriam iustis in caelo paratam, aliasque hisce similes res, quas ipse Iaponice solitus erat pro concione <note>244 Thomae laponis mors in odium sidei.</note> disserere in mente habens, et ore, sexto Kalendas Iulias ad immortalitatem excessit. Accidit et Neophyti finis, dignus plane qui hîc adnectatur. Nexici, quinque procul Pirando leucis, inter Christianos tertio ante anno de Ethnicae Dominae voluntate factos, fuit etiam Bonzius, qui ante paganos in superstione erudiebat. Is vocatus est Thomas: proque Mystâ erroris, institutus veritatis interpres; non diligentiâ modo, sed etiam exemplo agellum ita illum colebat; vt pulcre vireret, floreretque eius causâ Nexici pietas. Eoque erat cunctis acceptior, quod nihil ex quopiam mercedis, doniue recipiens, ad exercendam tanto magis virtutem, victum sibi labore, ac manu quaerebat: vetulâ Christianâ, quae domesticae vitae adiutrix esset, oris quanquam monstruosi, quia tamen virtutis erat eximiae, in matrimonium ductâ. Mirabantur id amici connubium: quibus ille non aegre satisfaciebat. cum demonstraret, nequaquam eas nuptias ab se voluptatis causâ contractas; sed vt haberet humanarum necessitatum, pietatisque Christianae consortem. Verum Ethnicae Dominae, quae foeminam ei aliam destinarat coniugem, incredibilis inde dolor coortus. Quamobrem irâ furens imperat minaciter Thomae portentosam anum protinus domo abigat. Quod cum is per Christianam legem negaret sibi fas esse, ad insaniam impotentis Dominae declinandam, solum mutat. Tum barbarâ calliditate mulier simulans ante eam diem ignarum sibi Christianis legibus diuortia prohiberi; securo iubetanimo remeare in patriam, ac vetulâ suâ frui: satis sibi, cumulateque factum. Vix igitur domum redierat, cum ab missis a Dominâ sicarijs, quibus officiose ad littus occurrerat, vulneribus dire <note>245 Progressus religionis in Insula Xiqui.</note> appetitus, oculis, manibusque in caelum sublatis, pie Iesum inclamans, haud dubie meâ quidem sententiâ, in odium fidei interficitur. In Insulis Xiqui, et Goti instituta superiore anno caelesti Agricolae nouelleta feliciter adoleuere, In vico Insulae Xiquianae, cui Fucurum nomen, Gaspar Villela, cum Melchiore Iaponio centum ferme ad Ecclesiam aggregarunt: in ipso Oppido Xiqui trecentos octoginta, ipsumque in his Ioannis Toparchae fratrem, cum multis propinquis, alijsque <note>246 Et in Insula Cabaxima.</note> primis, et Bonzio prope octogenario e celeberrimis Iaponiae sapientibus: cui quod tali aetate Christum suscepit; Simeon inditum nomen. Septem ferme Xiqui leucis distat Cabaxima: parua Insula; sed portu eâ tempestate frequenti. Nemini enim praeternauigare licebat, nisi Cabaximam appulso nauigio, solutoque portorio, commercij potestas per Toparcham fieret. Quae ab Imperatoribus postea Meacensibus Iaponiam per omnem sublata portoria sunt. Praecipuus Cabaximanorum erat Cosmus, quartum iam annum Christianus, pietate, ingenioque, <note>247 Et in Insulis Goti.</note> vt rebus ceteris, apprime florens iuuenis. In hac quoque Insulâ trecenti magnam partem a Cosmo edocti sacro baptismate initiati: Bonzijque in ijs duo, quorum alteri, per Sociorum absentiam, Neophytorum cura permissa. In Iusulis Goti Ioanne Baptista Montano coepta vrgente, Ociquae mandato Reguli sacra aedes extructa est: cui mirâ sedulitate Christiani domum addidere ad diuersorium <note>248 Fidei Neophytorum, et sanctae Crucis mira vis.</note> Patris. Primus in eâ aede baptismus circiter octoginta capitum fuit: multoque accessissent plures, atque ipsius Toni filius; nisi moram Daemonis satellites, vt fere vbique vsitatum est, obiecissent. Nouorum Christianorum, vt erat in omni genere pietatis virtu excellens; ita ostendebat summa bonitas simplicem eorum
<pb id='s144' n='144'/>
fidem sibi esse pergratam. Ex morbis incurabilibus nullâ medici, nullâ medicamenti ope, fide dumtaxat in Christi Iesu benignitate fixâ, multi conualescebant. Quin et illud memorabile contigit. Cum et alibi per Iaponiam, ac praecipue in hac Goti regione belluarum magna vis cicurum, serarumque morbis interiret; quidam Christianorum suis bobus, vel cruciculam e collo, vel candelam die Purificationis Deiparae consecratam appendebant: alij suâ ipsi manu supra eorum capita signum formabant Crucis: ac, stupentibus vicinis Ethnicis, belluae seruabantur <note>249 Ximabaranae Ecclesiae vexatio.</note> illesae. Sed miscenda sunt tristia laetis, vt vbique sit Christi sponsa, velut lilium inter spinas. Dum in his terris non improspere diuina res procedit; Ximabarana Ecclesia, Ecclesiarum Iaponicarum ocellus, graui procellâ iactatur. Tonus, qui ad hanc diem non alienum se Christ anis praebuerat, a Bonzio quodam infatuatus, vehementer diuexare eos, atque ad deserendam fidem minis vrgere coepit. Regulus Bartholomaeus re coguitâ reuocare hominem ab diro coepto conatur, sed nequicquam. Tonus quippe respondit: omnia se eius causâ facturum: <note>250 Constantia Christianorum.</note> de Christianis stare sibi sententiam, vel e viuis vniuersos auferre, vel ad vetusta sacra retrahere. Haec vbi compererunt fida pectora, Christi milites, domos, patriam, fortunasque omnes deserere, quam in defectionis impiae necessitatem adduci maluerunt. Itaque cum vxoribus, liberisque partim muritimo, partim pedestri itinere Cocinocum, vbi Pater Cosmus habitabat, migrarunt. Ximabaranus Tonus fugitiuorum domos publicari iussit, Intentâque custodiâ vias obsideri, ne residuis fugae locus pateret: e quibus tamen non pauci magno cum <note>251 Eorumdem Caritas.</note> vitae discrimine ad tutiora animis loca euaserunt. Porro Cocinonenses in excipiendis profugis, hospitaliterque habendis, egregia praebuere documenta eius mirificae caritatis, quae in primaeuae Ecclesiae feruere alumnis solet. Nonnulla per id tempus in Bartholomaei ditione tranquillitas erat. Inde proferendae religioni liberius insudatum. Nec aberat spes Arimanum Iacatam eius fratrem, quem in praesens deterrebat ciuilis tumultus formido, breui ausurum palam Christo se subdere. Nam Gasparem Villelam accitum in aulâ suâ iussit de Christianae religionis institutis ad Proceres disputare: ex quibus subinde quidam vitali fonte tingendi Cocinocum mittebautur. Interim Ludouicus Froes, vt inter turbulent a <note>252 Meacensis Ecclesiae status.</note> bellorum, haud parum promouens Sacaij tenebat se, aditum Meacensem in vrbem captans. Excurrebat interdum ad insulam Sangam ad arcis Imoriensis radices positam, quo Christiani Meaco, alijsque circa regionibus ad praecipua conueniebant diuini cultus solemnia: Sancio in primis laeto, et caritatem erga hospites eximiam expromente. Is erat Christianus Dynasta Sangae insulae dominus, vir in his, quae ad religionem spectarent, ardore, studioque mirus. Haec incrementa cum Christiana res in Iaponiâ caperet; Pontificiae ad Andream Ouiedum Patriarcham perferuntur in Aethiopiam literae, per quas ad has oras transferebatur. <note>253 Aethiopiae Abassinae status.</note> Res autem Aethiopicae hoc statu erant. Inter ciuilium, externorumque bellorum motus, quibus Abassia omnis ardebat, catholicae insectatore fidei Adamante sublato, regno adhuc fluctuanti successit filius eius adolescens Malaquas Saguedus nomine. Ouiedus, et Socij, post diutinam longarum, perque difficilium peregrinationum vexationem, ab Asmache Isaaco Barnagazio in orâ Tigrai <note>254 Fremona pagus catholicorum.</note> maritimâ soli aliquid, vbi sedem figerent, impetrarant. Ita confluentibus eo Lusitanis, alijsque Catholicis; duo pagi conflati sunt: quorum is, cui Fremona nomen, felicius adoleuit. In his nunc quidem (nam paulatim aucta frequentia) circiter trecenti versabantur: quibus Patriarcha, ac Patres fidelium cunctis, prudentiumque Pastorum officijs praesto erant, victum sibi manu ipsi quaerentes: <note>255 Ouiedi Patriarchae victus.</note> adeo vt Ouiedus nec graue sibi, nec indignum Patriarchae personâ duceret inter eas angustias agrestia ferramenta tractare, et rusticum opus facere: sed praecipuâ curâ, assiduitate, et caritate in agri laboribus Frater Antonius Fernandius versabatur. Praeter hos alij circiter ducenti erant Catholici per Abassiam sparsi, quos Patres, vt in Christo genuerant; ita auctoritate, missisque subinde literis, et quamcunque excogitare caritas poterat ratione, sustentabant.</p>
<p>Ad hunc ergo modum Aetiopicae habebant res, cum ex Indiâ ad Patriarcham
<pb id='s145' n='145'/>
Pontificiae peruenerunt literae: quibus iubebatur, cum primum opportunitas aperiretur sine periculo nauigandi, quandoquidem in Aethiopia res non procederet, ad Sinas, vel Iaponios sese transferre. Exoptandum videbatur fuisse hoc sanctissimi <note>256 Eiusdem Petseuerantia in sua Ecclesia.</note> Patris imperium, per quod liceret ad meliores migrare oras, totque, ac tantas, tamque maligni prouentus finire calamitates. At Patriarcha Andreas clare ostendit Pontificias iufulas nequaquam ab se ocij, splendorisque causâ susceptas. Respondit Pontifici maximo, Primum permagni momenti esse non solum propter tot animarum salutem, quae in Abassia essent, sed etiam ad vires Turcarum infrigendas, atque tutandam Indiam, expeditionem Aethiopicam ab Lusitano Rege non omitti. Infinitam ex Aethiopia adolescentium vim abduci ad Turcas, et institui bellicis artibus, firmissimum inde contra Christianos robur. Ad haec esse multas in Aethiopia Ethnicorum Prouincias: qui simplices prae se animos ferant, tractabilesque, nec magno negotio religionis semina suscepturi sint. Abassinis praeterea ipsis magnâ iam ex parte, cum disputationibus Patrum, tum libris gentis linguâ vulgatis, cognitas esse catholicas res: non abhorrere a veritate, eos si sit, qui ab iniurijs aduersantium tueatur. Isaacum vero Barnagazium praepollentem <note>257 Rationes ad Pontificem de sua non deserenda Ecclesia.</note> opibus haud obscure profiteri se catholicum fore, si bellici motus considant. Id vero facile fieri posse, si vel modica Lusitanorum classis auxilio veniat: sexcentos haud plures desiderari, qui arma ferant. Id se, quanto maximo posset studio, precari ab eius Sanctitate, vt cum Rege Sebastiano transigeret. Deinde, quod se iubebat Pontifex ex Aethiopiâ demigrare; id sine certo vitae discrimine, cum per illa maria Turcarum volitarent nauigia, lateque maritimos occuparent aditus, fieri nullo modo posse. Neque vero suum animum pati, vt vllius commodi sui respectu, quas habebat ouiculas, in luporum faucibus destitueret, quamuis etiam numero pauciores haberet: quia bonus ille, inquit, et sanctissimus Pastor, qui animam suam posuit pro ouibus suis, Christus Dominus noster, si vnam solam vidisset perditam, non vtique eam deseruisset, sed imposuisset in humeros suos: et hoc idem vult, vt nos faciamus omnes, tum suâ causâ, tum proximorum. Quid enim si nos discesserimus, ac vel vnum reliquerimus, dicturum censemus eum, qui mortuus est pro omnibus? Atque vt vnum confirmaret in fide Thomam, ostendit ei fixuras clauorum, seque attrectandum praebuit. Quod quidem ad me attinet, Pater sanctissime, paratus per Dei gratiam <note>258 Ouiedi numilitas, ac promptitudo.</note> sum vestram exequi voluntatem, siue manere in Aethiopiâ, siue ire in Iaponiam iubeatis: siue mittatis ad Turcas: siue deponatis a dignitate P triarchali, vt Patribus meis de Societate Iesu, vel vobis in coquinâ, aut in quocumque volueritis ministerio seruiam. Hac praeparatione, excelsitateque animi sanctus ille Pastor, vere non mercenarius, summâ in paupertate, maximisque aerumnis pusillum suum pascebat gregem: cuius eximia virtus, quo conspectior fiat, siquidem cordis <note>259 Eiusdem religiosissimae literae ad Socios Europeos</note> thesaurus oratione vulgatur, placet etiam epistolam hunc in locum inserere, quam ad Socios in Europam eodem hoc anno scripsit. Deus, ac Dominus noster, inquit, qui pro suâ misericordiâ, Patres, Pratresque carissimi, nos ad tam sanctam vocationem vocauit huius Societatis suae sanctae, custodiat vos, et conseruet, confirmetque vsque in finem: detque vobis gratiam, et amorem, vt perseueretis: et tum vestro profectui studeatis, tum etiam procurandae omnium saluti: intelligentes hoc opus illud esse, quod Redemptor noster, ac Dominus Iesus Christus in hoc mundo operatus est. Beati, qui in occupatione hac alios adiuuandi ei inseruiunt cum amore, et humilitate: cum patientiâ, et timore. Ecce breues dies hominis sunt, et mali, plenique periculis: neque est in hac vitâ, quod merito expetamus, praeter profectum animarum nostrarum, ac proximorum: et in primis quidem nostrarum, seruientes in omnibus Domino: id exequentes, propter quod nos creauit. Qua in re vtinam arbores, et reliquas res, etiam sensu, vitâque carentes, quae praescriptum sibi ordinem a suo conditore seruant, imitaremur. Ne fugite, Fratres, molestias, quantumuis caro reluctetur. Bono enim creditori creditis, qui amantissime spectat vos, quemadmodum contra vitia, et oppugnationes Daemonis dimicetis: quo vester erga suam diuinam
<pb id='s146' n='146'/>
maiestatem amor probatus sit. Magnum assumite animum, et confidite, ipsunt vos liberaturum, viresque et ad vincendum, et ad recte faciendum haud dubie subditurum: nisi defatigabimini, praeque inertiâ, et socordiâ vos ipsi vltro succubueritis. Intuemini quam dura, quamque aspera suscipiant milites exiguae mercedis, et laudis caducae studio. Saepenumero in pericula summa, praesentemque mortem caput obijciunt coecitate, atque ebrietate venenati honoris acti: nec tamen raro stipendijs, et laude frustrantur. Et nos pro Dei gloriâ, eiusque regno, vtque nos ipso ab aeterno liberemus exitio, magnum quid ducemus vnum, aut alterum pugnae annum patienter ferre? durumque existimabimus, si aut quo nolimus, aut aliâ, quam velimus ratione mittamur: paucosque labores, quasi multos horrebimus? Et quidem (quae est nostra infirmitas) perparum possumus. Verum id ego rogo vos, vt enitamini ope, et armis, quae noster augustissimus Reparator nobis subministrat: qui corroborat infirmos, consolatur maestos, regit errantes, delinquentibus ignoscit, patrocinatur clientibus suis. Gaudete, Fratres, in Domino: tempus breue est, et labor leuis: ac Dominus magnus nimis, cui seruimus: et merces magna nimis, ac fine carens, quam rependit. Renouate, ac reformate sanctas vestras voluntates, et sanctae vocationis spiritum exsuscitate, tanquam si nunc primum seruitutem Domini inchoaretis, ex bonâ voluntate, non ex necessitate suaue religionis iugum portantes. Neque credatis spiritui contrario ei, quo vos Dominus vocauit, quemque olim dedit cognoscere suum esse. Ipse enim per Malachiam ait: Ego Deus, et non mutor. Plurima equidem <note>260 Ignatius Azebedius Brasiliam visit.</note> vellem adscribere: sed et tempus, et carta nos deficit: nam et alias literas exarauimus, et prae penuriâ in frustulis scribimus. Valete. Hoc ardore animi dum optimus Patriarcha, inter extrema omnia, et laboriosissimi Pastoris, et seuerissimi Ascetae partes exequebatur in Aethiopiâ; consimili spiritu in Brasiliâ <note>261 Inchoat Collegium Fluminis Ianuarij.</note> Ignatius Azebedius in omnem barbarae gentis excolendae, perficiendaeque Societatis occasionem intentus, nouo ad Flumen Ianuarij Collegio, sum ptibus a Sebastiano Rege in quinquaginta capita destinatis, initium fecit. Rebus alibi compositis, cum iam egregie Mendus Sa Praefecturam sedasset; huc Ignatius, cum Emmanuele Nobrega, et Prouinciali Granâ profectus; naturam loci peropportunam magnae coloniae, quam Lusitani moliebantur, speculatus; princeps eius orae domicilium, quod adhuc ad sancti Vincentij fuerat, ibi statuit collocare, <note>262 Floridae res.</note> Nobregâ eidem praefecto.</p>
<p>Nec segniter iam Euangelium tractabatur in Floridâ. Petro Martinio, qui primus pedem in eam continentem nitulit, a Floridanis interempto, quemadmodum superiore anno dictum est; comites illius Ioannes Rogerius, et Franciscus Villaregius ab longâ, et graui tem pestate Habanam Cubae insulae portum incolumes inuecti; inde in Floridam transiere hoc anno. In orâ maritimâ Floridae, quae triginta ferme ab aequatore in Septentrionem semota gradibus, ab Oriente in <note>263 Hispanorum in ea propugnacula.</note> Occidentem longo, atque inaequali tractu porrigitur, multa Hispani propugnacula habebant hoc ordine deinceps posita. Primum versus Occidentem Togobagae appellabant: quinqua ginta inde leucis Caroli ad sancti Antonij: cui succedebat Tequesta: mox viginti ab Tequestâ leucis sanctae Luciae: postque sexaginta leucas sancti Augustini, quod erat praecipuum, et minora duo contributa habebat. Ex eo leucarum non nisi duodecim interuallo sanctus Matthaeus, quod nuper ab Haereticis Gallis Menendes receperat: post leucas viginti Prouincia Quala, parique interuallo sancta Helena: vbi, quod gens mitior videbatur, in interiora regionis progressi, propugnacula quinque Hispani statuerant. Per haec loca bis mille quingenti circiter distributi praesidiarij erant. Ioannes Rogerius, cum aliquot praesidiorum milites expiasset, in Prouinciâ Caroli consedit: Franciscus in proximâ Tequestâ. Ita Menendi placuerat. Nam ex Hispaniâ nouâ classes in Europam tendentes, cum valde sub eas oras periclitari, ac barbari delere naufragiorum <note>264 Difficilis Floridanorum cultura.</note> reliquias, res, hominesque solerent; prouidendum ante omnia existimauit, vt in casibus aduersis perfugium potius miseris, quam vltimum exitium paratum esset. Continuo illi diuinam sementem exorsi, nequaquam, vti Menendes
<pb id='s147' n='147'/>
spem fecerat, parata inuenere noualia. Statuerunt loco idoneo caelestis signa Imperatoris, Cruces praegrandes, ad quas edocendos indigenas conuocabant: sed vix pauci confluebant pueri: qui nihil frequentius, quam se esurire intercinebant. Quippe ea loca partim hominum ignauiâ, partim soli ingenio, commodarum vsibus humanis rerum magnam habent penuriam. Itaque Rogerius cum ab Episcopo Iacatanae optimo sane viro, ac Praesule aliquantum Maizij (quod pro frumento genti esse iam dictum est) impetrasset; quamdiu ex eo ad distribuendum inter conuenientes ad catechismum, suppeditauit; aduenere non infrequentes: vbi nihil escae, quod praeberetur, fuit; conuenire, tanquam ad sterilem, et inanem cantum, destiterunt. In Prouinciâ Caroli Caciquem Hispani metu proditionis occiderant: qui ei succesut, Hispani Regis imperium vltro subierat, suscepto etiam Philippi nomine: faciebatque spem concessurum insuper vna cum populo in Christi fidem, vbi Menendes, qui redierat in Hispaniam, reuerteretur. Itaque noui Sociorum auxilij, et reditus Praefecti spe Rogerius, et Franciscus inter maximos labores, haud magno effectu sese interim solabantur. <note>265 Prima in Peruuiam missio Sociorum.</note></p>
<p>Meliore successu in Peruuiam, Philippi Regis postulatu hoc demum anno prima suscepta ab Societate expeditio est. Binos e singulis Hispanlarum Prouincijs Borgia iussit deligi, quo minore earum incommodo, viri tantae rei initijs pares secernerentur. Lecti sunt sacerdos, ac laicus e Toletanâ Prouinciâ Antonius Aluarius, <note>266 Hieronymus Portillus mittitur Prouincialis.</note> et Ludouicus Medina: e Boetica Iacobus Bracamontius, et Ioannes Garzia: ex Aragoniâ Michael Fontius, et Petrus Lobertus: e Castellâ ambo Sacerdotes Ludouicus Lopius, et Hieronymus Ruitius Portillus. Is omnibus est Prouincialis cum potestate praepositus, vir, vt res postulabat, omni virtutis ornatus genere. Cum flagranti diuinae amplificandae gloriae, et mortales caelo inserendi studio coniunctae erant comites, administraeque praeclarae duae, Apostolici ora toris facundia, et religiosi gubernaculi simplex prudentia. Quae bona grato decorabat lumine in ore nunquam non placido, ac sereno amabilis comitas, et modestia persuauis. Iam stabant in sancti Lucae portu mox conscensuri; cum inhorruit subito mare: grauisque coorta tempestas per octo perpetuos dies <note>267 Periculafortes non viacunt, sed cautos faciunt.</note> tetrum in modum desaeuijt, tanquam ad incutiendum terrorem, quos darent sese in casus, in quae vltro pericula ruerent, ostentaret. Sed viros fortes conspecta in laudandis coeptis discrimina cautos, non timidos reddunt. Eâ specie irati maris animosa cohors, tanquam voce admonita, vt ad omnem parata euentum ventis se, ac fluctibus crederet; cum confessione generali, asceticoque secessu veterem erasisset hominem, ac nouum nouo vigore complesset; tum sese partim obedientiae fiduciâ, partim exemplis hominum mortalis lucri causâ in easdem procellas tendentium stimularet; tempestates aeternae mercaturam quietis, adeoque pretiosa pericula amabat potius, quam horrebat. Kalendis Nouembribus die Sanctorum vniuersitati sacro placidius se aequor ostendit, nauigiorumque, et audaciae humanae patiens. Itaque eo die adornatâ profectione, postridie <note>268 Philippus Rex abunde Socijs prouidet.</note> vectoribus prope cunctis, nautisque diuino refectis Viatico, vela fecerunt. Abunde Philippus Rex ad viae impensas, et vestimenta, simulque ad bibliothecam, ac supellectilem sacram suppeditauit: negotio dato Peruuis Magistratibus, vt in vrbe Regum (quae eadem Lima dicitur, et est Peruuiae princeps) ad aedificium quoque situm attribuerent: quibusque beneficijs ex regiâ liberalitate ceterae Religiosorum <note>269 Hispalensium benignitas in Patres euntes in Peruuiam.</note> familiae fruerentur; eorum omnium nouus hic Ordo particeps fieret. Insignem quoque Hispalenses Matronae in veste linteâ, alioque apparatu sacro, et rebus, quae aegris, languidisque inter nauigationem leuandis vsui forent, prope per vim obtrudendis, caritatem aperuerunt. Ducum vero Methymnae Sidoniae, totiusque religiosae eorum domus beneficentia summa extitit. Fuit, et viri nobilis quaedam benigne faciendi propemodum pertinacia tanta; vt cum saepe ante quiddam in commeatum obtulisset; Portillusque quod Rex, alijque iam copiose praebuerant, grato animo remisisset; vbi sublatae ancorae, ac discessum ab littore est; in scaphâ raptim iussâ occurrere donum miserit, eoque vicerit: cum verecundia
<pb id='s148' n='148'/>
fuerit, vel per vndas sequaci beneficentiae diutius obluctari. Amabant scilicet eâ ratione collaborare Euangelio, et caelestium thesaurorum, quos sacri illi mercatores quaesitum ibant, in partem aliquo pacto venire. Vnica tum ibat nauis: in qua, praeter mutas quinquaginta, permulti nobiles, regijque administri <note>270 Nauigationis ratio maxime pia.</note> vehebantur, omlium summa capitum centum circiter, ac viginti. Portillus vt illud primus de Societare in Peruuiam habebat iter; ita quasi religiosam vellet signare viam, ac sanctitatis vestigia, quae posteri sequerentur, vel impressa vndis relinquere; summo consilio cuncta digessit. Ac Deus ita bonis conatibus aspirauit, molliuitque Vectorum pectora; vt plane dignus memoriâ cursus suerit. Suâ illâ modestiâ, et caritate omnium primum operam dedit, vt Nautarum iuxta, ac Vectorum animos caperet. Neque id difficile est consequutus tum sacris munusculis, tum obsequijs: praesertim vbi quis, vel tentaretur morbo, vel nauseâ vexaretur, iuuando, solandoque: Adhaec constanti significatione amabilis pietatis, animique sincerisua viritim Nautis precatoria serta distribuit, modum edoctis, quo vterentur: et vitae Christi Domini mysterijs pro concione explicatis, quae inter salvtandam Matrem Virginem mente versarent. Inter nobiliores Vectorum, libellos distribuit pios: item edoctos quemadmodum iucunde, et salubriter lectitarent. Vniuersos demum exhilarauit sortitione Sanctorum, quos eo mense patronos obseruan tiâ peculiari sibi quisque adoptarent. Porro Socijs certum singulis attribuerat Vectorum numerum: inter quos, vbi religiosae disciplinae pensum persoluissent, instituerent pios sermones. Quae dum fiunt accurate, quodque caput est diuinum Nomen secundat; totus dies non sanctissime modo, sed etiam suauissime exigebatur. Quod, tametsi arduum creditu <note>271 Virtutis fructus volupta tum gaudium excedit.</note> est plerisque mortalium, vtinam tamen aliquando sibi, vt experiri vellent, persuaderi sinerent. Res enim ipsa fateri cogeret, nullam earum, quas primas putant voluptatum, cum bene sibi consciae mentis gaudio, virtutisque fructu posse conserri. Procul ab eo nauigio iurgia, rixae, contumeliosa Deo, vel Superis dicta: procul ioci petulantes, ac ludi. Totâ vidisses naui feruere quasi officinam religionis: Nautas modo cum globulorum sertis in manu: modo quaternos, aut quinos de pio libello audientes: modo de Catechismo sermones, qui singulis diebus mane, ac vesperi explicabatur, inter se conserentes: parique studio nobiliores, quibus inserebat se quoque Portillus, vel Sanctorum vitas, vel pium quodpiam. Ludouici Granatensis volumen terentes, vel de rebus ad religionem spectantibus colloquentes: vt venuste conquererentur, surripi furtim sibi dies, nec spatij ad ludendum quicquam relinqui. Nec vero dies abibat, quo non plusculi, modo hi, modo illi singulare aliquod venerationis genus Diuo, qui in sortitione sibi obtigerat, publice deserrent, quorum vitas vel legebant, vel audiebant mirâ cum voluptate. Diebus festis, ac saepe alias Missa extra sacrificium (vt fit in mari) celebrabatur: secundum quam adhibebatur, et concio. Quotidie litaniae vsitato Sanctorum indice, et salutatio Reginae Caeli iterabatur. Pater Ludouicus Lopius ad triginta ex Aetiopicis Seruitijs precipue sibi instituendos sumpserat legis Christianae rudimentis. In hac varietate plarum actionum ita iucunde nauigabatur; vt non in Peruuiam, sed in caelum instituta profectio videretur: magno Vectorum bono, qui pretiosiores inter eundum thesauros inuenissent, quam quos e ditibus noui Orbis <note>272 Fauet nauigationi Deus.</note> sperare metallis possent. Extraordinariae nauigantium pietati singularis deberi Num nis indulgentia videbatur. Necea sane defuit. Cum centum Leucas processissent, intendente se tempestate grauissimâ, obducto nubibus Caelo, Nauclerus obseruatâ aetate lunae, diuturnam fore, et omnino claudi maria interpretatus, vt iam ingruebat hyems, proram retro in Hispaniam parabat vertere. Itaque ad Patres conuersus: Fundite, inquit, preces ad Deum: in vnica eius clementia persugium nobis relictum est. Haud languide obtemperatum. Patuitque auditas precantium voces. Quippe cum vehementior ventus superne nubes naui aduersus ageret; eodem tempore inferne alius a puppi secundus afflabat: pauloque post discussis nubibus, sopitoque reflante, tantum is qui fauebat ventus leniter aspirauit. Illud quoque diuinae tutelae argumentum fuit, quod Galli, qui paulo ante aliam
<pb id='s149' n='149'/>
expugnauerant nauim; cum hanc facile indepisci possent, neutiquam attentarunt. Ad haec cum statuisset Nauclerus in quendam magnae Canariae portum aquatum inuehi; mutatâ subito voluntate, propius ad vrbem ipsam Canariam statuit nauim propellere: plane iniectâ diuinitus mente vt postmodum compererunt. <note>273 Ad Canariam appulsus.</note> Prius enim consilium si persequuti essent; in Anglorum se vltro manus induissent, qui duabus robustis nauibus eum portum insederant. Ergo in Canariam, trecentas ab Hispaniâ emensi leucas, tertio Idus Nouembres appellunt. Ibi laetitiâ maximâ ab Episcopo Turriano, et Patre Iacobo Lopio, et Ludouico fratre excepti. Namque Laurentius cum Ximenio in Tenarifâ degebant. Perendieque ad portum vsque deducti, qui ab vrbe amplius leucâ distat, postquam consolatus est omnes Episcopus, atque nauigio bene precatus, laeti cursum repetiere. Inde digressos haud leue periculum ad continuanda pietatis studia excitauit. Dum violentior a prorâ ventus incumbit, per Nautarum incuriam, altero nauis latere proxime ad aquas depresso, altero subrecto altissime; nihil propius factum est, quam vt nauis euerteretur: cumque eodem incumbentium malorum, velorumque praegrauaret pondus; ita aliquandiu, in momenta singula singulis expectantibus mortem, et ad diuina auxilia fugientibus, processum est. Portillum vnum in tantâ omnium desperatione narrant, quasi diuinitus felicem exitum cognouisset; nec vultu, nec vllo motu constantiam animi immutasse. Restitutâ tandem, conatu, <note>274 Ad nouam Carthaginem accetsus.</note> peritiâque Naucleri in locum suum carinâ; Dominicam insulam procul ab Hispaniâmille ducentis leucis quarto Idus Decembres tenuere: quam, quia Ethnicorum bellicosorum est, absque morâ praeteruecti, nouam Carthaginem pridie Natalis Domini peruenerunt. Noui, quod vocant Granatae Regni vrbs ea est, emporium celeberrimum, ab Hispanâ Carthagine, propter similitudinem portus, quia in vtroque insula visitur, nomen sortita. Iam Praetor huius Prouinciae liberale diuersorium peramplâ in domo venturis Patribus adornarat. Quos cum aliquantum ibi quietis, ad reparandas ex nauigatione vires cogitarent capere; noua ad se luborum inuitamenta traxerunt. Classis Hispana in eum portum paulo ante deducta, multos mortales diffusis morbis amiserat: ceteri grauissime aegrotabant. <note>275 Sociorum hic fructuosi labores.</note> Ergo Patres continuo re diuinâ, ter a singulis de more peractâ die sancto Natali, ad iuuandos aegros magnâ populi admiratione se conferunt. Aliqui sub meridiem ad Aethiopes tripudiantes habent concionem: qui ita primâ oratione conciliati sunt; vt rel quis diebus vltro ipsi praelatâ Cruce, ac tintinnabulo personante, ad Patres conuenirent. Custodias simul iuuisunt: aliorumque sibi vsitatorum documenta offici orum edunt. Iamdudum celebrabatur eum quoque per orbem fama <note>276 Expetuntur Collegia.</note> Societatis, et vulgo cum ingenti approbatione ex Orientalibus Indijs missae, impressaeque typis literae legebantur. Itaque cum oculis haec populus vsurpauit, enixe rogare institit, vt apud se figere sedes vellent: paratam domum, atque annonam fore: virque locuples totam in eum vsum rem suam pollicebatur. Ceterum nec tantum Societati abundabat sobolis, vt tam multas in colonias expediret diuidi: atque hoc ipsum diserte habebat in mandatis Portillus, abstineret ab copiolis illis praemature spargendis, ne grauiora viribus suscepta onera, nec satis leuarent alios, et ferentes opprimerent.</p>
</div1>
<div1 id='SaHR.04' n='4' type='book'>
<pb id='s150' n='150'/>
<head>HISTORIAE SOCIETATIS IESV LIBER QVARTVS.</head>
<div2 id='SaHR.04.01' n='1' type='section'>
<p><note>A. D. 1568.</note> OCTAVVM, ac sexagesimum annum supra quintumdecimum ab Orbe redempto seculum, multa memorabilem Societati Iesu fecerunt: sed haud quicquam iucundius, quam Rodulfi Aquauiuae inclyti postea Christi Athletae ab seculo ad eam: et Stanislai Kostkae beatissimi adolescentis ab eâdem ad Caelum transitus. Cuius gemini face syderis dum cadente altero, alterum exoritur; <note>1 Rodulfi Aquauiuae vocatio.</note> modici interuallo temporis, et triumphanti in caelo, et militanti in terrâ Sodalitati illustrissimum lumen accessit. Rodulfus Aquauina ex Ioanne Hieronymo Atriae Duce Claudij fratre, et Margaritâ Piâ lectissimâ foeminâ genitus, cum inde vsque ab incunabulis, quasi in diuinae gratiae sinu eductus, non nisi suauissimos omnium virtutum vitâ, et moribus suis innocentissimis extulisset flores; <note>2 Misericordia eius ab pueritia.</note> ab anno tamen aetatis quartodecimo vberius diuino imbutus spiritu, quae de viris sanctissimis prodita memoriae sunt, aggredi facta coepit. Proripiebat se domo solus: atque iacentes in Nosocomio, quosque aegrotare per vrbem pauperes nosset, perhuma niter inuisebat. Quod, tametsi parentes Deum venerantes in puero non audebant reprehendere; tamen ne cui videretur suâ conditione indignum, quod ita incomitatus in tenuissimorum se domos immitteret; aliqua tangebat cura: simul interdum solicitos, ne eam aetatulae, corporisque teneritatem frequens cum omni genere languentium vsus afficeret. At Rodulfus neque hominum timebat sermones, neque squallorem, ac sordes fastidiebat miserorum, neque discrimine vllo commouebatur; sed quasi iucundissimas in paupertate, atque humilitate reperiret delicias; multum, diuque cum aegrotis agebat: nec aliquo in scabello mundiore, si forte offerretur, sed in ipsis aegrorum vilibus, ac sordidis considebat grabatis: atque inde magnâ affabilitate miseros, verbisque dulcissimis, denique Angelico suo vultu mirifice recreabat. Praeterea in mendicos incidens, si quid ad manum haberet, nequaquam serebat benignum eius pectus, vt vacuos praeteriret. Saepe etiam sibi thoracem, aut aliud quidpiam vestium detrahebat siue palam, siue quopiam in angulo, et donabat; eoque pacto non raro cum Christum in suo paupere vestisset; domum seminudus ipse reuertebatur. Multo frequentius e linteâ supellectile suos destinatâ in vsus multa surtim distribuebat. Nec vero, vbi priuatâ domi vteretur mensâ buccellam suam comedebat sosus: sed, vt is, cum quo misericordia ab infantiâ creuerat, parcissime sumens, quod labentis naturae mederetur necessitati; cetera ad indigentes, praesertim <note>3 Aliae virtutes.</note> languidos, dimittebat. Haec erant Rodulfi nec dum pueritiam egressi ludicra, hae iucunditates: cumque caritate tantâ ceterae erant coniunctae virtutes. Pietas erga parentes, obseruantia erga omnes, ac praesertim domesticos, singularis: modestia in cunctis animi sui, corporisque regendis motibus summa, fortis, ac semper aequabilis: cum aetatis eiusdem adolescentibus vsus propemodum nullus, at multus pijs de rebus sermo: neque alia vnquam ex ore eius audita verba. Dicitur et de Indijs, deque Martyrij cupiditate solitus loqui. Domesticas ancillas, ceterasque parentis matronas, si sorte iocantes, risuque solutas, aut per garrulitatem otio abutentes offendisset; acriter increpabat: contraque de rebus agentes diuinis laudabat, incitabatque tam aptis, ardentibusque adhortantiunculis; vt <note>4 Orationis studium.</note> non acres modo illis admoueret stimulos; sed admirationem pariter commoueret. Aduersus Numen, Curiamque caelestem mirâ religione ferebatur. Inter cetera spatia, quae precationi, ac rerum diuinarum meditationi tribuebat singulis diebus, vbi primum vespertinarum precum audiebatur signum; abdens se in cubiculum,
<pb id='s151' n='151'/>
vel in familiare sacellum, vel quo comniodum soret; vsque ad signum completorij nixus genibus perseuerabat. Ita nimirum in paternâ domo spirituali destitutum rectore sancti Spiritus docebat vnctio: quae et vberrimo caelestium deliciarum alliciebat sensu, roborabatque, vt tandiu delicatissimus puer beatâ caelestium consuetudine frui vellet, ac posset. Lucretia Palmeria e nobilibus Margaritae foeminis testimonio est, nullo eum strepitu perturbari inter orandum, nec leuiter commoueri solitum: inuentumque ab se quondam orantem apertis quidem oculis, sed immoto obtutu in Crucem intentis. Cumque semel, atque iterum vocatus, agitatusque nihil sentiret; grauiter sese commotam, ne forte emisso spiritu, obtorpuisset, acciuisse trepide matrem: quae cum aduenisset repertum eodem loco perseuerantem in diuinâ contemplatione, sed iam redditum sibi, atque sensuum compotem. Quam ecstasim verosimilius est voluisse Dominum palam fieri, vt de alijs quoque coniectaremus, quam solam, et vnicam accidisse. <note>5 Amor paupertatis.</note> Solenne est pueris ex lusu, neglectuque vestimentorum aliquâ subinde parte conscissâ cerni: Rodulfus ex precandi perseuerantiâ ad genu sere detritis, ruptisque spectabatur. Quanquam cunctis vestibus eo pulcrior incedebat caelestis Ephebus; quo magis euangelicâ simplicitate decorarentur. Verum corpusculum tanto labori ex parte succubuit. Namque alterum genu diuturno totius pressu corporis fatigatum primo intumuit: dein Rodulfo nihil parcente, deque precandi nil remittente more; etiam periculoso vlcere conscissum est: nempe vt orandi constantiam patientiae cumularet merces. Haec praeclara sancti iuuenis rudimenta, quo testatiora essent, nec e senum relatione dumtaxat, post longum tempus, postque obitum sancti viri, tum cum aeui solet longinquitas, atque exitus notabilis cuncta, quae praecesserint, maiora facere; sed vt sincera, et suae tantum molis transmitterentur ad posteros; fecit diuina prouidentia, vt Pater Emerius de Bonis autumno superiore, dum ad vrbem sancti Angeli, domicilij, de quo infra dicetur, causâ pergit; Atriâ transiens, partim ab Rodulfi matre cognita, partim ab se spectata, ad Praepositum Generalem Borgiam, atque ad Rodericium Prouincialem scriberet; et earum epistolarum autographa asseruarentur adhuc in tabulario nostro: ex quibus fere haec ipsa nos prodimus: nihil ambigentes, quin multo plura, quae miraremur singillatim commemorari possent, si fuisset, qui diligentius obseruaret. Inter ea studia Rodulsus ad Societatem non nisi famâ, et nonnullo peregrinantium <note>6 Societatem expetit.</note> Patrum hospitio cognitam, animum adiecit: eodemque tempore, quo Claudius de suo ingressu agebat Romae; cum alter de altero penitus ignoraret; ipse Atriae voto se eamdem initurum obstrinxit: et mox vehementer est incitatus, vbi praeiuisse illum cognouit. Itaque cunctorum amor popularium non solum vti Ducis filius benignitate, modestiâque suauissimâ praeditus obseruabatur; sed etiam partim ipso interdum significante, partim vnoquoque per se argumentante, velut diuino mancipatus obsequio, ac paruulus (sic enim vocitabant) Iesuita <note>7 Matri morienti adstat.</note> habebatur vulgo, et colebatur. Inter haec Dux Margarita eius mater morbo correpta diem clausit extremum: cui Rodulfus agenti animam, cum Cruce Dominum manu tenens, assidue adstitit: ea suggerens, eoque sensu animi; vt circumstantes hinc morientis casus matris, inde filij virilis constantia, ac religiosa sedulitas motibus varijs pie cieret. Atque vbi expirauit, ad lamentantes domesticos siccis ipse oculis versus; amabilissimo omnes, sanctoque alloquio solatus est: inter cetera eiulatu monens, et lacrymis abstinendum: quod certa esset spes Dominam ad Beatorum sedes migrasse. Et sane rarae Princeps erga Deum, resque diuinas, et aduersus inopes pietatis fuit, cunctisque matronalium virtutum cumulata laudibus: cuius etiam sanctimoniam testari visum cadauer est post sextum, ac trigesimum annum, ne comâ quidem e ceruice lapsâ, incorruptum repertum. Ceterum <note>8 Romam ductus a Patre certat pro Societate impetranda.</note> Rodulfus in sacram quidem militiam aestuabat: at nisi Patri Deus, vtique aliud agenti, iniecisset mentem, secum vt Romam, seu visendi causâ, vt sit, seu alio consilio, huius sub initium anni duceret; haud facile videbatur expediri posse via, per quam e tricis domesticis, quam cupiebat celeriter, euolaret. Romam simul attigit, non illum siue ad videnda antiqua monumenta curiositas allexit,
<pb id='s152' n='152'/>
siue pietas nobilissimis circumeundis Basilicis morata est: sed in vnâ fixus curâ, quemadmodum primo quoque tempore se religiosis septis includeret, recta ad Claudium, consilium cum eo suum communicaturus, tendit. Forte eo die Claudius cum aliquot Sociorum ad Nosocomium, cui sanctae Mariae ab Consolatione nomen est, inopi iacentium turbae accinctus linteo ministrabat. Eo se continuo fert Rodulfus, cum domi non reperisset: cumque non agnosceretur; vbi sese indicauit, nihil per ambages, et officia verborum moratus, ait se Romam ab Duce Patre ductum: quo consilio sibi incompertum: sed illud deliberatum, ac fixum esse, vitam suam Christi Domini seruitio mancipare inter Patres Societatis. Proinde tam honestâ in causâ praesto sibi apud Ducem sit, veniam vt bonam <note>9 Morae iniectae a parente.</note> concedat. Collaudato adolescenti Claudius, ac bene sperare iusso operam pollicetur. Subinde et de Patrum sententiâ, apud quos iam Rodulfus instabat, animum Ducis pertentat. Is consueta seculi prudentiae iactare verba. Sibi quidem consilium neutiquam esse pugnare cum Deo. Tute ipse uosti, inquit, quod aetate satis, consilioque maturum te noram, quam facile tantum firmamenti passus sim domi nostrae subduci: sed hic, vt vides, puer est. Plurimum vereor, ne puerilis iste sit impetus aegretudine ex quapiam: prout animi puerorum mobiles temere concitantur. Cauendumque est ne, vbi primum commotio illa resederit; quam <note>10 Claudij verba ad Ducem, quomodo periclitandae vocationes.</note> leuiter habitum istum induit; tam et leuiter ponat, turpemque nostro nomini inurat notam. Isto consilio (suscipit Claudius) nemo vnquam religiosus fieret. Neque enim cum quem vocat Deus ad famulatum suum, syngrapham ei, qua perseuerantiam ad vltimum, velut obsignatis tabulis, spondeat, in manus tradit. De me ipso, si tu minime dubitas, equidem certus non sum. Perseuerantia donum est gratuitum Dei. Quandiu in hoc exillo vita mortalis degitur; liberae sunt, et lubricae hominum voluntates. An reris fieri non posse, vt non nemo, qui vocatione nequaquam diuinâ ad Religionem primum accesserit, correctâ mox voluntate perseueret, vitamque sancte concludat: ille e contrario, qui sancte, et Deo vocante coeperat, per suam socordiam excidat? Sed nobis spes est, opus suum qui coepit, perfecturum pro suâ benignitate. Quid ergo est? Certae sunt prudentum consensu diuinae vocationis notae: vbi illae apparent; cedamus eorum <note>11 Peruersa seculi prudentia.</note> sententiae. Hanc quoque ob rem religiosae periclitationes sapienter institutae sunt: quibus exploretur, ex quo quaeque voluntas spiritu sit. Atque vtinam in ceteris humanae vitae consilijs, quae nec perinde sancta, nec aeque tuta sunt, et maculas non raro familijs longe foediores oblinunt, ista adhiberetur deliberationis, et curae solicitudo. Sed diuini instinctus quae expeti signa possunt, quae non in Rodulfo luculenter extent? Notior adolescens est tibi, quam mihi. Istam, quam vocas aegritudinem, dissimulare non potes, perpetuam in eo fuisse modestiam. <note>12 Rodulfi perpetua virtus.</note> Non ignoras, quam nunquam puer, quam sacrae orationi, quam ceteris diuini cultus officijs deditus, et addictus ab infantiâ primâ fuerit: neque nescis hoc ipsum seruiendi Deo in Religione consilium quandiu agitarit. En annus est, cum se ad id nexu voti adstrinxit. Non ergo repentinus hic impetus, non leuitas videri puerilis debet. Sed prudentiae, ac pietatis est tuae, bonâ praeceptâ spe, reque benigno Numini commendatâ, sinere eum ad experimenta procedere: ne dum cautionem affectas, pietatem offendas. Aduersus talia cum quid afferret Dux non haberet; rem tamen trahebat in longum: deque Rodulfo apud Poutificem collocando agitabat, per speciem exhilarandi pueri, et ab aegritudine <note>13 Festinat ad Religionem.</note> auocandi, vnde cogitationem deserendi seculi perseuerabat dictitare ortam. At Rodulfus, cui singulae videbantur horae anno segniores, post aliquot dierum patientiam, dum Professorum in templo diuinae rei interesset; adeo super eum, quo flagrabat semper, sancti Spiritus igne succensus est; vt exestuans, nullumque inueniens quietis locum, apud animum suum statuerit paternam domum nunquam reuisere: sed vrgere Patres, atque vel pertinaciâ, et improbitate, vt in Euangelico exemplo est, extorquere, vt se protinus Nouitijs aggregarent: idque cum apud se decerneret (vt est amor credulus) magnâ replebatur spe fore, vt impetraret. Recta igitur ab sacro ad Patres. Adesse ait se non hospitem, sed
<pb id='s153' n='153'/>
alumnum, ac filium: nec vnquam, nisi vi auferatur, pedem extra ea limina elaturum. Verbis, gemitibus, lacrymis Prouincialem, Assistentes, Praepositum Generalem fatigat, ne se ab portu animi sui eijciant, neu sinant nouis fluctibus resorberi. Interrogant Patres, fecerit ne Dux mauendi potestatem. Ille satis, superque functum se officio suo respondet: persaepe postulauisse: iamque morarum plus satis perpessum. Atqui (subijciunt illi) neque tibi, neque nobis expedit, nisi plane ille consenserit, domum te recipi. Age, fili, aequo abi animo, aliquot praecerea exhauri dies: flectetur interim, cedetque parens: vel, si perstabit inexorabilis; tum redito, cumque pace Dei maneto. Quae cum dicerent Patres, ne adolescente recepto, causam forte turbarum, aut certe sermonum darent: perque beneuolum alioqui Ducem, atque christiani pectoris virum irritarent: vtque breue nacti spatium aduersus quemcumque euentum se praemunirent; immobilior scopulo Rodulfus: Vltra aequum, bonumque pietati se paternae indulsisse: neque <note>14 Animi praeparatio ad aspera perferenda.</note> breuem post hac, neque longam pati cunctationem posse, lacrymabundus ingeminabat. Itaque eo delectati ardore Patres, non tam explorandae constantiae, quam et ante perspectam, tum ipsam subiectam habebant oculis, quam, vt feruorem magis elicerent; varias obiectare disciplinae religiosae difficultates instituunt. Ad quas igneus ille, sanctaeque amore Crucis flagrantissimus animus, tanquam calybe icta silex, diuinae potius, quam humanae sapientiae, et flammae fulgorem edebat. Inter cetera, cum Borgia, quaecumque sunt in Societate ardua, nominatim ob oculos ei posuisset; admonuit, etiam, atque etiam cogitaret, num alia rum aliqua Religionum aptior ei foret. Cui Rodulfus respondit: Religiones alias offerri sibi a Deo tanquam clausis portis, vnam Iesu Societatem veluti patentem: nec se ardua formidare: quod etsi profundendus sanguis foret; speraret vbique sibi affuturam opem illius, a quo vocaretur. Tum vero Rodericius Prouincialis: Vide, inquit, ne forte sensus iste non perinde vt videtur tibi sincerus sit: sed propterea Societatem, quod patruus tuus in eâ Claudius est, ita praeoptes. Ad quam vocem illico, tanquam suboffensus Rodulfus: Aman date me, inquit, in Septentrionem, amandate in Hispaniam, vel in quamlibet aliam remotissimarum regionum. Modo in Societatem recipiar; paratus sum et tyrocinij, et vitae vniuersae tempus eo loco ponere, vnde nulla sit spes vnquam nec Claudium, nec <note>15 Domi apud Patres sinitur manere.</note> meorum quempiam reuisendi. Idque si placet plane nosse; vehementer rogo, vt re ipsâ experiamini. His, alijsque huiusmodi magni, et diuini cuiusdam animi responsis, ex sictâ pugnâ veram adeptus victoriam, ita Patres inflexit; vt per vim expellere domo religioni habuerint: existimantes Deum, qui seruuli pectus sic incendebat; coepta fortunaturum. Misso igitur, qui Ducem totâ de re admoneret; Rodulfus vix sua capiens gaudia Alfonso Ruizio Nouitiorum Praefecto traditur, ad Tyrocinium veluti hospes ducendus. Vbi ad Nouitiorum peruenit aulam; explicari verbis nequit, quam laetatus eorum conspectu sit, quo quem que sensu, qua hilaritate singillatim, qua gratulatione complexus. Osculari et singulis, si Magister permisisset, volebat pedes. Iam felicitatis in terrâ suae summam attigerat. Inuenerat iam, ruptis venantium laqueis, passer sibi domum, ac turtur nidum sibi, vbi sanctas cogitationes, affectusque integerrimos reponeret, quasi pullos suos: cum adest natu maior eius frater Iulius, is, qui paulo post creatus est Cardinalis, cum tristi ab Pontifice nuntio, vt protinus redeat ad parentem. Concesserat Duci Pontifex ab eo raptim edoctus, vt aliquot adhuc dies Rodulfi constantiam, de qua se supra modum solicitum, incertumque aiebat, domi cognosceret, Nemo fuit, qui ad eum nuntium tantis modo cum laetitijs incedentis adolescentuli conuersam subito in luctum citharam non miseraretur. Ergo, vt quammitissime ageretur res; mittitur a Borgiâ Claudius, qui iubeat illum bono animo esse, horteturque vt Christi Domini Vicario libens pareat: Deum Dominum cuncta bene versurum. Peruaserat ad Rodulfum, nescio qua, suae aura calamitatis: et quoniam vim vi desperabat repelli posse, nec alia suppetebant effugia; totus in eo erat, vt aliquid latebrarum quaereret: sperans sore, si turbo ille transiret: vt breui tempestas suâ sponte concideret. Sed reperit tandem Claudius: nec mandata
<pb id='s154' n='154'/>
is prius exposuit; quam ille moestissimus laxat habenas oculis, et in largum soluitur fletum. Claudius quoque ad collacrymandum, quam ad consolandum erat paratior: tamen obtemperandum erat: cumque pergeret adhortari vt, misso <note>16 Cont endit acerrime non abducatur.</note> fletu, pacate cederet: Tu, inquit Rodulfus, hoc loco si esses, rogo quid ageres? Haeccine tibi facta probantur? Nihil equidem aio, respondit Claudius: tantum ex me Patris Generalis mandata habes. Ille me et nuntuim misit, et hortatorem. Cum Rodulfus nihilominus obniteretur; superuenientibus alijs, coepit tanquam vi, nec sine fletu ad ianuam trahi, suum deplorans casum, quem dicebat peiorem, quam si in latrones incidisset: quod latrones, vt pessime tractarent, non nisi vitam corporis erepturi essent: cum ij, qui venerant abducturi, etiam vitam animae ereptum irent. Ad ianuam Praepositus Generalis cum Patrum manu, Praesul <note>17 Verba ardentia Rodulfi.</note> Aquauia Iulius, alijque nobiles opperiebantur. Quos vbi Rodulfus aspexit; abrupte: Quid, inquit, meritus tam male de vobis ego sum, Domini, quod ita me insectamini. Per ego vos Deum testor, ad hanc me qui Religionem vocat, desistite negotium mihi facessere, et eius aduersum vos iram extimulare. Haud enim peius mihi consulitis, quam vobis ipsis. Et quoniam Iulius videbatur acrius agere; aduersus illum Rodulfus iratior versus: Nunquid hoc fratris, num consanguinei, num amici facinus est, Iuli? An non potius alieni, et inimici? Praesuli vero cuidam, qui hortabatur, vt volens, ac laetus iret: Nosti ne, Domine, inquit, quid sit Religio? Nolles profecto spoliare me tanto bono: sed tu quoque velles frui, si nosses. Et quoniam incaluerat, cum admoneret Pater Generalis vt, missis verbis, iret obedienter: Pacetuâ, Pater, inquit, haud licere tibi reor ab Societate eos excludere, quos ad eam Deus vocat: optime gnarus, qui nam apti ad eam sint. Ac respondente Borgiâ breuiter iret: sic iubere Pontificem: Ex ipso <note>18 Obedire cogitur Borgiae.</note> quoque, subiecit, Pontifice, mecum si loqueretur, quaererem, si forte ad aeternos damnarer ignes, num inde liberaturus me ipse foret? Ad extremum, cum via nulla appareret victoriae, si suadendo solum, hortandoque certaretur; Borgia ita compellat: Caueto, fili, ne id, quod tantopere tenere vis, per immodicum studium amittas. Nam in hac Religione id primum est, vt voluntates quisque suas infringat, et sententiam suam abdicet. Quibus in rebus si tam difficilem, atque intractabilem statim principio ipse te ostendis; minime habile ad eam ingenium praetefers. Hîc vero, quasi vulnere loco vitali tactus, obmutuit, deditque manus modestissimus adolescens: ac testatus se iam inde, veluti vnum de Societate, incipere iussa Praepositorum exequi; in currum fratris, tanquam ad supplicium duceretur, <note>19 Ad paternam domum reducitur.</note> conscendit. Ad paternas aedes reductus, cum Deo plurimum solus versans, si quae suffurari interualla poterat, subinde ad Professorum fugiebat aedes: Nec alibi vsquam bene ei, ac suauiter erat. Multi interim nobilem candidatum acriter exagitabant, maxime auia Caecilia Vrsina Comes Carpensis: quae vbi blanditias, precesque nequicquam consumpsisset; eo demum descendit, vt precaretur, si vsque eo religiosae vitae arderet studio; at certe legeret Ordinem, in quem sacris infulis pateret aditus: vnde olim potestate aucto ad Ecclesiae sanctae prodire liceret <note>20 Perseuerat constanter, et oppugnantes superat.</note> commoda: non in eam se Sodalitatem conijceret, in quam semel conditos obscuritas, et obliuio sempiterna durissimis imperata legibus sepeliret. Quae voces euan gelicâ solidatam virtute mentem ita non conuellebant, vt valide confirmarent. Quippe irreuocabile cum seculo diuortium, non amicum dissidium meditabatur: nec ad diuersorium, sed ad domicilium tendebat humilitatis. Aliam praenobilem Matronam moleste ingerentem diuinum parentibus obtem perandi praeceptum, elinguem reddidit, modeste percunctatus, ecquando conscientiae quaestionibus studuisset. Inter haec, et alia multa certamina ibant in longum experimenta, nec vllum habebant finem. Ac Rodulfus, cuius prae magnitudine <note>21 Agitur causa apud Pontificem.</note> amoris deficiebat anima in atria Domini; Patris Generalis implorabat opem. Eo visus est certior faciendus Pontifex. Apud eum ergo lis instituitur. Claudius a Borgiâ cum Ioanne Polanco missus pro Rodulfo, Iulius pro parente stetit. Is eadem illa, quae habebat in ore Dux, iterat: Vereri Patrem, ne consilium inconsultum id sit, aegritudinis aliquo ictu susceptum: vnde mobilitas animi, et defectio,
<pb id='s155' n='155'/>
et familiae dedecus consequatur. Contra ea Claudius, nequicquam post tot experimenta timeri. An non aliquem tandem oportere esse experiundi modum? An quandiu perseuerauerit, habendum in experimentis? Vt id demum experiri sit solicitare, atque peruertere? Non ignominiam domus, sed suarum conscientiarum vulnera formidarent, qui homines ab consilijs Christi arcerent, et sancti Spiritus instinctum pro aegritudine frustrarentur. Atque hîc Pontifex intersatus: <note>22 Vocatio religiosa non ex melancholia.</note> Haudquaquam ab tristi, et melancholico spiritu esse Religionis propositum, sed a bene tranquillo, laetoque; pronuntiauit; Quoniam dies non multos Dux erat Romae futurus; indulgeretur id Patri, vt apud eum Rodulfus interea loci maneret: <note>23 Ad Societatem Rodulfus tandemadiun gitur.</note> simul Dux abiret; Rodulfum nemo teneret. Ita demum quarto Nonas Aprilis domum receptus est. Tum nobilis Athleta, non vt interdum peruersissime fit, quasi palmâ iam esset potitus, in socordiam, fallacemque securitatem solutus est; sed eo certamen acrius capessiuit, quo maiori certamine in summa sibi aditum expugnarat: non ignarus acceptâ clade Satanam minime fractum, sed <note>24 Tres virtutes delegit fibi colendas.</note> potius irritatum. Ergo cum virtutum nullam non magnifaceret; tres tamen praecipue sibi colendas delegit: obedientiam, humilitatem, caritatem. Nihil ita sequax, ita versatile, vt manus, pes, animus? totus Rodulfus ad Praesidum nutum. Humilitas habebat illud insigne, vt in eius natum, educatumque sinu diceres, non inter nobilitatem, et principatum: ita nullum haeserat vestigium conditionis eminentioris. Vehementer optauit, egitque, vt in numerum Fratrum referretur, qui Sacerdotij expertes munera humiliora domestici vsus tractant. Quo voto exclusus, non tamen vnquam destitit pro omnium se postremo gerere: ita studiose ministeria vltima obiens; tanquam aliud nihil totâ peregisset vitâ: tum plane triump hans; vbi misistrare aegrotis permitteretur, vt pariter humilitatis officia, et caritatis copularentur. Ceterum caritatis praestantiam expetita immensis studijs Indica profectio, resque ipsâ in Indiâ, apud Mogores maxime gestae: mors demum in odium fidei a barbaris illata, loco suo docebunt. Dum autem praeclaris hisce initijs multorum expolitione annorum ad gloriosum certamen Deus Rodulfum praeparat; Stanislaus ad beatam curriculi sui metam peruenit. Hunc autem non ab vtero solum segregauit sibi, veluti vnice carum pignus, caelestis Pater; sed ita indulgenter habuit; vt eius plus quam paternae suauitatis, quam <note>25 Beati stanislai Kost Kae prima aetas.</note> Agneti Politianae, Catharinae Senensi, nonnullisque praeterea Sanctorum exhibuit, documenta non leuia renouarit. Ortus est Beatus Stanislaus anno salutis humanae millesimo quingentesimo quinquagesimo in Moscouiâ Prouinciâ Regni Polonici, in oppido paternae ditionis Rostkouo. Nam serme non in vrbibus, sed <note>26 Eiusdem Genitores.</note> in suis pagis, et oppidis, vt plerique ad Septentrionem Procerum, Polona nobilitas aetatem agit. Parentes habuit Ioann em Kostkam, et Margaritam Kriskam peruetustae ambos, senatoriae, opibusque pollentis prosapiae. Super haec aliud verius pat erni generis memoratur decus. Erroribus per Poloniam tam late vulgatis, <note>27 Habitus, ac species.</note> nunquam fere Kostkarum generositas haereticâ labe maculata sertur. Fuit illi statura mediocris, aptâ dignitate, cum venudtate permistâ: os vultusque angelicus: color candido proximus virgineo rubore aspersus in genis: capillus modice ex nigro flauescens: faciei figura rotundior: oculi nitidi, sed prae copia sanctae dulcedinis, quacor assidue colliquescebat, vuidi interdum, ac lacrymabundi. Effigies, quae Romae ad sancti Audreae super beata eius ossa proposita est; non longe <note>28 Vitae cursus.</note> aberrat a verâ. Hoc velut decorum domicilium aptum habitatori animo caelestis Faber aedificauit. Cursus vitae perpreuis videri potuit, nisi virtus in immensum extendisset. Pueritiam in domo paternâ: aliquot adolescentiae annos Viennae in Austriâ: minus vno Romae in Societatis Tyrocinio egit. Pueritiae tenor haud distincte <note>29 Virginitatem seruat.</note> compertus. Procul abfuisse ab omni rudis aetatis non petulantiâ modo, sed etiam leuitate: illibatum conseruasse virginitatis florem, itemque acceptam <note>30 Nunquam peccat letaliter.</note> ab secundâ origine in sacro fonte stolam graui labe nunquam contaminasse certum, testatumque est. Ex quo tempore Viennam studiorum causâ cum Paulo fratre nam maiore venit, aliquanto notior memoria est. Quippe cum raros per id tempus Magistros incorruptae omnino doctrinae Polonia haberet; Viennae autem,
<pb id='s156' n='156'/>
<note>31 Viennam Austriae mittitur cum Paulo suo fratre.</note> praeter admodum florens Societatis gvmnasium, contubernium quoque Conuictorum nobilium, famâ et ipsum illustre, itemque sub Patrum curâ magno adolescentibus ad mores, doctrinamque praesidio esset; Polonorum multi nobilium, maxime catholici, liberos eo suos mittebant. Eo conuictu Pauius, et Stanissaus statim accepti sunt: sed fructus non longus fuit: quod (vt in loco prodidimus) cum aedes, quas Ferdinandus Caesar in eam rem concesserat, Maximilianus repoposcisset; contubernium illud anno millesimo quingentesimo sexagesimo quinto solutum est: et Conuictores dissipati ad priuatorum Ciuium, ac ferme Haereti eorum hospitia demigrarunt. Ita tum Viennae promiscue habebant res. Nec melior Stanissao, ac Paulo conditio obtigit: quanquam Stanislaus erat in potestate maioris: sique suo viuere ingenio licuisset; omnium primo intra religiosa. <note>32 Diuerti mores Pauli, et Stanislai.</note> claustra sese: ad vltimum quouis potius, quam ad hominem haereticum recepisset. Verum eius, et fratris, vti vna erat stirps, nec longo interuallo discriminata actas; ita (quod nimium saepe vsu venit) longissime diuersi mores. Paulus quanquam procul a flagitijs, de cetero florentis haud multum reluctans aeui cupidinibus, vestium elegantiâ, copiosâ, ac delicatâ mensâ, liberiore vitâ, ludicris iuuentae delectari: perexiguam rationem habere cum Deo, plurimam cum paribus suis. Contraria omnia in delicijs Stanissao erant: solitudo, ieiunia, modestia cunctis in rebus, attenta custodia sensuum, diuturna precatio, familiares nulli, vel probatissimi, nullius rei potior, quam conscientiae suae ratio. Quod eo magis in minore fratre mirandum est; quod cum exempla omnia ad deprauandum potentia <note>33 Firmitas Stanissai in virtute.</note> sint, et domestica quam quae maxime; nihil tamen is vnquam ab institutâ seueritate laxauit animum: quamuls et pelliceret, et impelleret, et prope adigeret frater. Ceterum cum tanta vtriusque esset vitae, morumque dissimilitudo: et Paulus, quemadmodum aetate anteibat, ita exercere in minorem fratrem dominatum aequum censeret; acerbiorque ex ipsâ Stanissai patientiâ fieret; nec pati posset illam eius grauitatem, atque constantiam, quam ad suae prauitatem licentiae detorquere nequibat, assiduum quasi ante oculos accusatorem obuersari sibi; <note>34 Vexatur a fratre.</note> facile intellectu est, quam solidam necesse sit fuisse Stanissai virtutem, quam exercitam patientiam, et mansuetudinem. Namque eo saepe praeferuidus Paulum aetatis improuidae rapiebat impetus; vt innocentem fratrem nullâ alid re, nisi quod ad eius normam fingere sese nolebat, non verbis modo et probris, sed et plagis male acciperet. Hoc nimirum domestici cuisdam supplicij genus dilectissimo sibi adolescentulo admirabili consilio permittente Deo: qui innumerabiles, ad Sanctorum suorum probandam, excolendamque virtutem, ac multiplicandas coronas, praeter omnium mortalium opinionem, habet artes, ac vias. Hinc ergo <note>35 Ipse eum tanto. magis obseruat, et colic.</note> multarum foecunda laudum seges constantissimo amatori iustitiae offerebatur, illud assidue cauenti, vt quammaxime placeret Deo, fratri quamminime displiceret. Obseruare hominem, vt aetate praestantem, colere quasi parentem, eidem placide in loco obsecundare, perque officia omnia, tanquam Domino, morem gerere: famulum dixisses, nisi quod, vti caritatem fratrum, ita sedulitatem anteibat seruorum: pulcroque his commercio mistis et strenuam caritatem, et voluntarium exhibebat obsequium. Nullâ vnquam ratione conqueri, nullam prae se ferre iniuriarum memoriam, ac ne sensum quidem: ingenio atque solertiâ ad recte facta tegenda vti. Cum palam interdum sacra vsurparet ieiunia, alias <note>36 Precandi stu dium.</note> idem, vt clanculum faceret, causas, quibus ab communi abstineret mensâ prudenter excogitabat. Ad precaudum Deum, diuque Beatorum congressu fruendum interdiu in aedium secedebat abdita: noctu verd, postquam omnes sopor opressisset, tacite surgebat e lectulo: ac positis humi genibus in alto illo rerum omnium silentio, et fauentibus tenebris, diuinis vocibus, radijsque vacabat. Vbi liceret, proripiebat sese raptim in templum. Quod quanquam multum respectus temperabat fratris, non poterat tamen cohiberi, quin saepe, ac diu faceret: quotidieque non modo diuinissimum Christi corpus initio scholarum, ac fine salutaret; sed etiam binis, ternisue sacris interresset: festis autem diebus etiam sacro, vespertinaeque psalmodiae, quae cum rausico concentu, atque apparatudido splendido
<pb id='s157' n='157'/>
<note>37 Reuerentia in diuino cultu</note> in templo Collegij eâ tempestate celebrantur, ad rerum sacrarum maiestatem contra Haereticos conseruandam. Hisce autem diuini cultus officijs plane visu dignâ <note>38 Ecstases frequentes.</note> pietatis specie intererat nixus genibus, immotus corpore, oculis decore submissis, manibus ferme ante pectus coniunctis: eâ vero animi effusione in Deum, eâ copiâ infundentis sese diuinitatis; vt non raro abstractus a sensibus in <note>39 Pietas erga Deiparam.</note> ecstasim raperetur, quod vulgatum erat Viennae. Incredibili erga Dei Parentem pietate ferebatur. Nunquam aliud videre erat in eius manibus nisi rosarium, vel <note>40 Sanctam Barharam praecipue colit.</note> pios libellos, qui precationes, ac laudes Parentis sanctissimae continerent. De reliquo Beatorum coetu praecipuo colebat studio sanctam Barbaram. Cuiuspraestantissimae virginis, martyrisque et toto Septentrione celeberrima est memoria, et sodalitas in Viennensi Collegio sub eius clientelâ adolescentium erat. Et scilicet adeo domi exercito pietatis causâ adolescenti, eius patrocinium Virginis, cui pater, quod obligatam Deo fidem nollet fallere, pro carnifice fuerat, aptissime congruebat. <note>41 Ex pietate. proficit etiam in literis.</note> Totus denique curâ fixus in caelo Stanissaus, in exercitationibus quoque scholasticis pia tractabat argumenta, ac plurimum caeli Reginae laudes. Obseruatumque est, cum initio haud admodum inter condiscipulos emineret; paulo post, cum iam Rhetoricae operam daret, in primorum venisse numerum: quamuis in studia pietatis operae conferret plurimum, ac perexiguum quiddam deriuaret in studia literarum. Ira pietas ad omnia valet. Multo quam condiscipuli frequentius <note>42 Sacramenta quomodo frequentaret.</note> diuina instaurabat mysteria: postridieque corpus Domini suscepturus, vesperi abstinebat a coenâ, quo purgatior ad viuum Caeli panem ab mortuis terrae escis accederet. Denique puer aetate, vir prudentiâ (vt Viennenses loquuntur literae) carus omnibus, molestus nemini, magnum erat constantiae, et pietatis exemplum: vtque alij postea testati sunt, sanctus vulgo habebatur. Haec Stanissai vita cum esset; satis apparebat neque ab seculo indolemtalem, neque ad seculum natam. Breui ergo diuinus Spiritus coepit interiore instinctu rapere ad excelsa, incitare ad fortia: vt penitus res, ac spes abdicaret mortales: vt relictis patriâ, et propinquis transiret ad sortem Dei, ac religiosae disciplinae, veluti cultro, <note>43 Vocatiouem religiosam aliquandiu Confessarium celat</note> viuentem se hostiam immolaret Procreatori suo. Quem ille instinctum, cum totum late pandens sinum pectoris, voluntate exciperet summâ; tamen siue puerili pudore, siue qua aliâ causâ, ne Confessario aperiret, sex spatio mensium prohibitus est. Quod fortasse, vti Deus permisit, quo haberet deinde innocentissimus ille animus non nullam plorandi, seseque despiciendi materiam, tanquam sancto Spiritui tandiu obstitisset (Permittit enim talia Deus mentibus puris, velut ad <note>44 Conscientla aperienda spirituali Magistro.</note> sepimentum humilitatis) ita Diabolus fraudulenter curauit, sperans aliquod lucrum ex morâ. Quippe nouit improbus, quandiu occulta est pietatis Magistro conscientia nostra; interrumpi diuinae prouidentiae ordinem, cumque singulis nobis, nec legitime repugnantibus, sibi esse certamen: eâ vero patefactâ; dimicationem fore cum pluribus: quibus etiam caeleste auxilium ex submissione, ac debito nexu promptum sit. Quamobrem tum quae Deus in humanis cordibus serit, tum quae ipsemet superseminat, quantum maxime potest occultat: quo faccilius salutifera Dei semina opprimat, et mortifera zizania sua enutriat. Sed irritus <note>45 Consolatio Stanissai exvocatione Confessario aperta.</note> fuit in praesens conatus. Diuinâ tandem roborante gratiâ Stanissaus suimet, mutique Daemonij victor egregius, rem Confessario omnem aperuit multis cum lacrymis: protinusque victori manna abseonditum datum est. Etenim, tanquam facti sibi accepti notam, et tanquam ad similia consuefacere vellet Imperator caelestis <note>46 Societatem vehementissime expetit.</note> Tyronem suum sacinora; tautum ei supernae voluptatis ingessit, vt capiendae adolescentuli cor haudquaquam sussiceret. Inde dies, ac noctes nil in mente eius, et ore nisi Deus, et Societas Iesu. Fatigare ipse per se Patres: adhibere non preces modo assiduas, sed et lacrymas: allegare alios, etiam Pontificium Legatum. Quasi parum conueniens duceret, quibus ceteri in Principum aulas mortalium nituntur praesidijs, ea non admoueri, vt aditus ad sempiterni familiaritatem <note>47 Non recipitur metu turbarum.</note> Principis patefiat. Verum frustra erant omnia. Stabat Magio Prouinciali sententia: nisi bonam a parentibus veniam impetraret; nequaquam admittere. Nanupraeterquamquod Societati fere moris non est adolescentes institutioni suae creditos,
<pb id='s158' n='158'/>
sibi elam parentibus aggregare; non magno ante tempore haud modica; Viennae tempestas extiterat Nouitiorum causâ receptorum Cui tempestati qui vim, atque robur dederant, tum pollebant plurimum. Ad haec cum Poloniae regnum iam prospere Societati aperiretur, atque in eo gentis Kostkae magna esset potentia; apparebat et a Paulo Viennae, et ab Ioanne in Poloniâ facile suscitari tragaedias posse, quae ingens gloriae diuinae cursui impedimentum offerrent. Et Stanissaus ingenue confirmabat nota sibi suorum ingenia; nec dubitare, quin non solum negaturi veniam, si peteretur; sed acerrime pugnaturi contra essent, si rem alicunde rescirent. Haec faciebant, vt quanquam vehementer virtutem probaret Stanissai Prouincialis, suspiceretque coustantiam; amplioris tamen contemplatione boni, tam sancti eum voti compotem nullo faciendum modo censeret. Haud pauci sunt, qui dum sancti aurâ Spiritus ad Religionis prouehuntur portum, <note>48 Voto se ohstringit Societatem ingrediendi.</note> si qua incidat offensatio, quasi ad scopulum constantiam fraugunt, At Stanissai, velut intercluso lapsu amnis, crescebat in immensum cupiditas: atque adeo quo se duersus diaboli, satellitumque eius iactationem firmaret; sacram iecit anchoram; idest adiecit animi decreto voti sacramentum, quo se ingressurum Societatem obstrinxit, Inter haec, domestica, vti credibile est, humanae patientiae intoleranda vexatio grauissimum illi morbum, haud sane ad mortem, sed vt opera Dei manifesta in illo fierent, adduxit. Nihil enim vnquam hoc morbo insignius, ac fortunatius contigit beato adolescenti. In hoc primum Diaboli superauit spectra; deinde sacrosanctâ Eucharistiâ admirabili modo impertitus est: postremo valetudinem <note>49 Aegrotus Satanae terricula vincit.</note> quoque recuperauit diuinitus. Sub initia morbi Diabolus, qui famulos Dei, quos nequit peruertere, gaudet tamen vexare; tetri canis formâ in cubiculo eius apparuit, diroque faucium hiatu in decumbentem ferodter insiliebat praefocaturus. Ter iusilijt, ter constanti animo precibus ad Deum susis, ac signo Crueis repulsus, tandem euanuit. Terno Satanae impetu reiecto, vti olim Christo Domino <note>50 Ab Angelis Christi corpus ei ministratur.</note> duci inuicto, ita nunc victori militi accesserunt Angeli, et ministrabant; hoc etiam praecipue singulari ministerio, quod olim Domino nihil potuere praestabilius ipso, nunc vero ipsum seruulo Dominum ministrarunt. Siquidem, ingrauescente morbo, ea religiosissimi adolescentis animum cura angebat maxime; quod verebatur, ne absque augustissimo Viatico abeundum esset e vita; cum et fratrem non admodum rerum curiosum diuinarum cerneret, atque hospitem super haec haeretieum sciret. Ergo humanis destitutus praesidijs ad caelestia confugit. Mensis erat December: nec multis ante morbum diebus in patronae suae Barbarae sanctae vitâ, quam, solennia eius celepraturus, legebat, scriptum repererat, qui eius Virginis implorasset opem, neutiquam eam passuram, vt supremis immunitum mysterijs mors opprimeret, Quo loco tanquam opimothesauro (vt erat) inuento; laetus, tanti beneficij, vt se quoque facere participem vellet, precibus, et ipsis Poeniteutiae, Eucharistiaeque sacramentis ob eam rem susceptis, institerat, Hoc ergo cum praesens necessitas menti subiecisset, caelesti plenus fiduciâ ad Martyrem <note>51 Sanctae Barbarae opem experitur.</note> benignissimam versus, venisse memorat illud tempus, cum praecipuo eius auxilio indigeret: Ecce autem (singulare, paucisque concessum donum) nocte intempestâ ipsa adest, et sub aspectum se offert sancta Barbara, paritenque Angeli duo claro in lumine sacrosanctam afferentes Hostiam; qui cum ad lectulum accessissent samelici aegri, reuerenter ei porrexerunt. Atque ipse summâ primô cum animi demissione veneratus pari deinde cum gaudio Deum cordis sui parentem, et arbitrum vitae, salutisque suae suscepit, et cundum hoc immortale pignus <note>52 Apparens ei Bea ta Virgo cum lesu puero valetudinem reddit.</note> aeternae vitae, vt nouo locus beneficio esset, innalescit vsque eo morbus; vt medentes de salute pronuntiarent actum. Nec vero iam Stanissao, post acceptum caeleste Viaticum, vlla ad capessendam versus caenim viam cunctatio erat: cum Virgoclementissima Dei mater parnulum Fibum in sinu gestans praesens ad fuit, consolans clientem suum. Quem vt vberiori suauitate persunderet; puellum Iesum <note>53 Eadem monet vt So cietatem ineat.</note> in eius deposuit lectulo. Inde aegro lectulum suum tam pulcre floridum contemplanti, non mirifica solum allata consolatio; sed etiam Saluatoris accessu afflata est salus. <unclear reason='print blotted'>Et cumulauit</unclear> caeli Reginamunus. In digressu nominatim admonuit, vt
<pb id='s159' n='159'/>
Societati se traderet. Hinc iam pronum est cogitare, is, quem antea tantus habebat ardor Dei se obsequijs dedicandi, postquam tot insupercaptus, obligatusque pignoribus est, atque eo pacto conualuit; quam censeret aequum vitam, a quo toties recepisset, auctori beneficentissimo reddere. Itemque postea quam apertus adeo, ac certus Deiparae accessit monitus, quam ad Societatem auide raperetur, <note>54 Stanissaus aditus omnes in Societatem tentat.</note> vt recens illius iussum, votumque suum vetus expleret. Perstabant tamen surdae, clausaeque penitus Prouincialis aures. Vnde fiebat, vt inops consilij Stanissaus cunctas versaret in partes animum. Erant tunc Viennae Pran ciscus Antonius, is, qui Societatem in Sardiniâ inter primos fundauit, qui nuper ex Italiâ profectus, magno nomine ad Italos, atque Hispanos, et Mariam Austriacam Maximiliani Caesaris coniugem nationis vtriusque linguâ conciones habebat. Hunc Stanissaus, vt nihil intentatum relinqueret, cum adijsset: Iam se biennium totum a Prouinciali flagitare Societatem ait: sed ab eo talem sermonem penitus respui, nisi a parentibus sibi potestas fiat. Esse quosdam sibi auctores, vt cum fratre mox in Poloniam redituro eat. Parentes, vbi constantiam perspexerint, forte potestatem facturos. At sibi optime omnium notos suorum animos: nequicquam sperari hanc veniam ab eis: imo si posteaquam odorati rem sint, in eorum veniat mauus; carcerem se, et vincula manere. Nee vero ea se formidare Christi Iesu gratiâ: sed a Deo vocari ad sanctam hanc Societatem: ad id se voto dudum obstrictum: non posse animum suum capere vllam quietis partem, donec promissa faciat: eoque properandum magis, quod rediturus propediem in patriam Paulus, se quoque <note>55 Consultat de fuga in alias Prouincias.</note> reducturus sit: vbi nulla prope soluendi voti, Deoque seruiendi opportunitas sit futura. Ferat igitur consilium ipseper Deum, opemque. Deliberatum sibi esse, nisi prohibeat, alias adire Prouincias, et tandiu peregrinari, tandiuque perseuerare pulsando, quoad alicubi tandem aperiatur. Franciscus Antonius, qui et famâ, et iam suâ quoque nonnullâ experientiâ virtutem adolescentuli longe aetate maturiorem norat; planeque videri sibi in eo videbatur dexterae Excelsi opus; multis ad Deum factis precibus tandem respondit sperare se, si Augustam ad Petrum Canisium superioris Germaniae Prouincialem, vel demum Romam ad Praepositum Generalem Franciscum Borgiam tenderet; ab eorum alterutro receptum iri. Nullam enim formidaturos inuidiam, si adolescentem, post tam longam peregrinationem, tam procul domo, et omnium rerum egenum suscipiant. Nullum ferme est praestantium facinorum consilium, quod non videatur praecipiti proximum. Quaedam tamen, quae praesertim consulto rite Deo suscipiuntur; ab ipso inspirata Numine, euentus, alioquin malus consiliorum arbiter, ostendit: <note>56 Fugit rusticano habitu.</note> vti in hac Francisci Antonij oratione contigit, quam Stanissaus accepit, expertusque pro oraculo est. Oblatâ igitur spe recreatus, in occasionem imminebat sugae: quam breui obtulit frater. Cum enim more suo innoxium Stanissaum male ad modum Paulus accepisset; is, qui mirâ ante patientiâ exercendae virtutis materiâ laetabatur; tum animoquidem pacato, sed quadam indignabundi specie: Profecto, inquit, ad hunc me modum si habere pergas; eris in causâ, vt abripiam me aliquo fugâ, tibique de me erit parentibus reddeda ratio. Cum Paulus ad haec eo magis furens, quo ad responsa talia insolentior, iret, facesseret, properaret in malam crucem, respondisset; Stanislaus silentio vilem linteum amictum comparat, et cetera faciendo itineri, pauperum in morem, accomoda, magnamque noctis partem in precibus ponit. Die postero bene mane, antequam surgeret e lecto Paulus; serio, adeundi ne faceret potestatem, interrogat: eoque rursus cum stomacho abigente; posito, quo ad id loci alienâ magis, quam suâ sponte vsus erat, honestiore vestitu; sumptoque rusticani pueri, quem parauerat, habitu, raptim ad Collegium pergit, interest Sacrificio, diuinissimo se pane corroborat: acceptisque <note>57 Mira Stanissai religiosae vitae cupiditas.</note> a Francisco Antonio ad Canisium, atque Borgiam literis; iter ingreditur eo consilio, et quidem religione voti firmato, vti nullo vnquam tempore domum rediret, nullumque faceret peregrinandi, victumque interim emendicandi finem; quoad in optatam adeo sibi Societatem rimam, per quam se insinuaret, alicubi aliquam inueniret. Ibat tan quam diuinae gratiae vectus alis nouellus Iacob e cognatione,
<pb id='s160' n='160'/>
domoque paternâ euocantem Deum sequens, bacillus in manu, vilis galerus in vertice, rude corpori tegmen, Deus, et Christus Iesus in corde: nec dubius circa caelestium Patronorum, suarumque comitatus virtutum. Haud multo post cum domi non appareret, ac Paulum conscius remorderet animus, quasi fratrem saeuitiâ suâ grauius de se aliquid consulere adegisset; ipse, ac pedagogus, et is, apud quem diuersebantur, ad Collegium soliciti accurrunt, rogitantque quid factum Stanissao sit. Nil inde certum reportant; sed Vngari adolescentis indicio, et literis, quas ad hanc rem Stanislaus reliquerat, tandem cognitâ sugâ, cisijs conductis in diuersas festinant partes. Rumor fuit ad maleficam mulierem itum <note>58 Mirabiliter in sectansium manus effugit.</note> eamque docuisse quâ parte nobilis exul egressus, qua via inueniendus foret. Eâ que viâ quam Maga monstrasset, hospitem cisio velociter eodem vespere ad eum locum peruolasse, in quem gloriosa fugâ inclytus Christi miles diuerterat: cumque iam prope haberet eum in manibus; equos consternatos concidisse, vt progredi vltra non possent: et ipse auriga attonitus exclamaret, nunquam sibi tale quid ad id temporis contigisse: atque hoc tanquam portento exterritum hospitem ab insectando destitisse. Hoc modo et aditam veneficam, et exterritos equos, annuae Viennensis Collegij literae, recentissimâ re, Kalendis Septembribus anni millesimi quingentesimi sexagesimi septimi scriptae Generali Praeposito, cunctaeque Societati nutiant: eaque narratio his clauditur verbis. Quid adhuc futurum sit Deus nouit: speramus tamen id non sine Dei consilio contigisse, vt ita abiret. Adeo enim constans semper fuit; vt non pueriliter, sed caelesti quadam inspiratione commotus fuisse videatur. Aliud quidam admirabile adijciunt, cum insectantes ita iam Stanissaum essent assequuti, vt facile, quamuis mutato habitvi <note>59 Iterum Angeli mans Euchari stia donatur.</note> possent agnoscere, ipseque eos optime cognouisset; ipsum tamen agnitum non suisse. Praeterea cum quondam in Haereticorum fanum esset ingressus, idque, quantum monstrabat exterior facies, Catholicorum templum ratus (Lutheranorum enim apparatus haud magnopere distat) diuinum epulum expeteret; re subinde cognitâ, vehementer ploranti tam praeclaram spem sibi euanuisse; rursus, quemadmodum olim dum aegrotaret, panem Angelarum Angeli manu porrectum esse. Inter haec clementissimi Numinis beneficia, et fortasse alia, quae, metuensne per confusam aeuo memoriam indulgentior fama vero affinxerit, volens praetermitto; demum ab longâ peregrinatione sospes ad Canisium Augustae non inuen tum, Dilingam peruenit. Vehementer placuit Canssio indoles, bonamque ostentat spem Interim tamen, siue vt amplius de virtute eius periculum faceret, siue vt specularetur, nunquid propinqui mouerent, seu potius Deo nouam famulo suo virtutis promendae materiam suggereute; nam nec erat, quod adeo explorata constantia denuo exploraretur; et ad propinquorum motus speculandos, tanquam <note>60 Dilingae seruilibus ministerijs exercetur.</note> hospes haberi paterat, iubet tantisper Dilingae in aedibus Conuictorum, seruilibus fungi officijs. Stanissaus qui iam vilem haud nequicquam induerat hapitum, sed eum sequuturus, qui, com Dominus esset omnium, serui formam assumpsit; vehementer gauisus est rebus quoque, ac ministerijs eiusdem se insignitus decorari. Sic est ferme nobilitas; vbique se effert; quicquid obeundum est, obit splendide. Quanquam in Stanissao humilia inter munia haud natiua solum generositas; sed multo magis vera eminebat indoles christianae, idest diuinae nobilitatis. Siue ad mensam, siue in ceteris quotidiani vsus officijs longe inferioribus se dominis ministraret; tantâ id curâ, studio, veneratione taciebat; vt aperte ostenderet Deo se magis, quam hominibus inseruire: nec mercenariam exhibere operam, nec subsidia descendendo venari, per quae ascenderet; sed esse dumtaxat officiosissimum humilitatis sanctae candidatum. Ita demum se gessit, vt breui in se omnium conuerteret oculos: ac Patribus tum in vocatione constantiam, <note>61 Mittitur Remam.</note> fidelitatemque probaret in ministerio: tum magnam concitaret expectationem sui, vti Prouincialis ipse Canisius scribit. Ceterum suauissimus ille stosculus Vrbis sanctae debebatur amoenitati. Nonnullus haud dubie suberat Canisio timor, ne si Stanissao recepto, quem Viennenses recipiendum non putarant, turbarum quicquam cooriretur, tota in se tempestas incumberet: neque securus omnino
<pb id='s161' n='161'/>
Stanissaus agebat, suos quanquam tanto dissitos interuallo, vt est solicitus auide, laboriosseque quaesiti boni primus fructus, nimium tamen propinquos ducens. Adhaec nescio quomodo maiorem indulgendi feruori suo, exagerandaeque virtutis existimabat Romae sibi opportunitatem fore. Quae cum Canisius elicuisset; proidoneâ habuit causâ Romam eum destinandi, prius etiam quam responsum, vt moris est, a Borgiâ referretur. Igitur cum Socios duos eo ipso autumno mitteret; tertium ijs Comitem Stanissaum adiunxit: laudans illum Patri Generali, ac praeclara de eo sperari significans. Tantumque itineris Viennâ Dilingam, Dilingâ Romam, quod ferme duodecies centena millia passuum summa colligit, adolescens nec viae, nec graui cuipiam assuetus labori, confecit pedes, impertiente imbecillitati corporis vires animo, quibus abundabat. Quanquam ita Romam affectus peruenit; vt aliquot dies antequam ad Tyronum labores in Religiosae disciplinae <note>62 Romae Tyrocinium auspicatur.</note> stadium induceretur, cum praecipuâ habendus curâ fuerit. Quinto Kalendas Nouembres anno partae salutis millesimo quingentesimo sexagesimo septimo, die sanctis Apostolis Simoni, et Iudae sacro in Nouitiorum adscriptus est numerum apud Professos: moxque in Romano Collegio defunctus coquinae laboribus: postremo ad sancti Andreae translatus est mirâ Dei prouidentiâ. Nempe, vt postquam alia praecipua duo sanctâ in Vrbe Societatis domicitiâ praesentiâ suâ, et caelesti conuersatione solatus esset; in eâ tum nascente probationis domo tantum olim amplificandâ, ac principe totâ in Societate futurâ; non solum exactum Tyronis <note>63 Quos habuit Tyrocinij Magistros.</note> exemplum, sed etiam beatum corporis sui depositum, ad solatium, et incitamentum Tyronibus omnium posterarum aetatum relinqueret. Praeerat instituendis Nouitijs ad sanctae Mariae de Stratâ Alfonsus Ruizius: ad sancti Andreae Iulius Fatius, paulo ante e Lusitaniâ, vbi complures annos egerat, in Italiam reuocatus: <note>64 Spiritus exerci tationesa Clau dio Aquauiua traditas summa pietate obit.</note> viri ambo virtute, prudentiâque praestantes: et in magnis ante, posteaque spectati muneribus. Primum sub ingressum Stanissaus Claudio Aquauiuae, quanquam recenti discipulo, tamen iam ad docendum maturo, exercitationibus spiritus de more excolendus traditur. Verum, cum ad prima fere verba, de rebus diuinis ille solueretur in lacrymas; aiebat Claudius, accipiendi potius, quam tradendi exercitationes eas impositum sibi munus. In eo secessu Stanissaus ab pueritiâ vltimâ repetitam confessionem cum Patre Ruizio instituit: ex qua, post eius <note>65 Literis a parente saeuis acceptis, deflet eius caecitatem.</note> obitum, professus Ruizius est, animum ab se in nocentissimum plane repertum, nec vnquam laetiferâ noxâ contactum. Interim Ioannes Stanissai Pater, cognitâ eius fugâ, perdoluit. Sed cum videret factum irreuocabile: quippe cum Romae agendum esset, ac Pio Quinto Pontifice; more plerorumque mortalium, perinde aestimare res vere, atque amare liberos nescius; iram, doloremque, plenis minarum, probrorumque datis ad eundem lieris, euomuit. Aiebat inustam puerili eius leuitate maculam splendori gentis Kostkae: inhumanissime se, impieque desertum, destitutum, proditum: suum filium, vilissimi in star mendiculi, vagum, atque erronem Germaniâ totâ, Italiâque conspectum. In hac puerili fatuitate si perseuerare haberet in animo; caueret vnquam reuiseret Poloniam. Nusquam adeo fore tutum, vnde vi non extraheret: proque torquibus aureis, quos ante gestasset, gestaturusque fuisset, si ingenium suis dignum natalibus voluisset induere; oneratum ferro in tetrum coniecturum carcerem, vbi nunquam videret diem. Has literas, cum de Stanissai virtute certi Moderatores, ei reddidissent; continuo legenti, vt habebat promptissimas, eruperunt lacrymae. Quidque fleret interrogatus; miseram parentum suorum deplorare se caecitatem respondit, qui dona <note>66 Ad eas literas pia responsio.</note> Dei vsque adeo ignorarent. Iussusque ad eas literas respondere; in hanc rescripsit sententiam. Cum se Deus Dominus in familiarium suorum recepisset numerum; parenti nullam doloris at multiplicem laetitiae causam esse. Nam ad ipsum quoque pertinere huius beneficij partem, qui filium in caelestis Principis haberet aulâ, idque sine impensâ, et curâ: quod nequaquam ijs contingit patribus, qui apud Principes nihilo minus, quam sunt ipsi, mortales, liberos suos collocant. Indignum quidem se, qui propter Dei amorem quicquam acerbi ferat: si tamen pro suâ dementiâ Christus Iesus, tam multa pro nobis passus, tanto munere dignaretur;
<pb id='s162' n='162'/>
haud optatius quicquam sibi, ac beatius posse in hac vita eueniro. Proinde quae minas ille putaret, sua esse vota. Ceterum sciret se dudum sempiternae Maiestati fidem obligasse, quoad spiritus mortales artus regeret, in paupertate eidem, castitateque, et obedientiâ seruiturum. Citius, quam vt hanc fidem fallat; extrema paratum omnia, necemque vel acerbissimam perpeti. Ipsi quoqui parenti longe fore consultius, si filium sponte tradat, commendetque Deo, et gratiam ei deposcat, qua vocationis inaestimabili dono ad finem vsque perseueranter respondeat, quam si facessere negotium conetur. Hoc enim et irritum, et ipsi praeterea noxium: illud vero salutiferum vtrisque fore. Haec ferme de Stanislao <note>67 Stanislai contemptio suimet.</note> apud Professos agente comperta sunt. Eius temporis, quo in Romano fuit Collegio, duo speciatim narrantur. Primum cum eius visendi causâ loannes Franciscus Commendonus Cardinalis venisset; Stanillaum abunde se ornatum humilitatis existimantem insignibus, prodire ad illum ita vt erat in obsoletâ, qua ministerij causâ vtebatur lacernulâ voluisse, nisi Patres habendam magis rationem amplissimae Cardinalis personae, quam Stanissai feruoris duxissent. Norat Commendonus ex multis Legationibus per Septentrionem obitis gentem Kostkam, satisque Viennae Stanissai virtutem perspexerat: et hic est, opinor, Legatus cuius patrocinium apud Magium Prouincialem, vt se in Societatem acciperet, Stanissaus interposuerat. Itaque et adolescentis mores, et familiae eius nobilitatem perhonorifico in digressu testimonio Patribus commendauit. Sed illud quanto et apud homines, quodque caput est, apud Deum esset in pretio, clarius patefecit. Cunctis <note>68 Tranquillitatem metis Socio precibus restituit.</note> domesticis pro notâ, constantique pietate, quanquam adeo Nouitius, modicaeque aetatis, venerationi erat. Itaque Marius Francus grauiter animo perturbatus, eiusque precibus multum tribuens, pro se vt Deum precaretur, rogauit. Cui Stanissaus: Pariter, inquit, concedamus in templum, et ante diuinissimum Sacramentum sternamus preces, eique nos commendemus. Eunt continuo: habet Stanislaus haud longam magis, quam ardentemprecationem: ac repente Socio mens conserenat: eaque anxia cura sic euanescit; vt protinus non modo omni vacuus perturbatione abierit; verum etiam insigni consolatione plenus, et gaudio. Quod, cum haec ipsa nos moliremur, superstes idem Sacerdos, et concionator perspectae religionis, cum excellenti sanctitatis Stanislai testificatione rite, ac sancte confirmabat. Ad vltimum translatus Stanislaus in collem Quirinalem ad, sancti Andreae, ita cunctis in rebus absolutam honesti formam tenore aequabili expressit; vt vel vsitata domesticae disciplinae munera obiens, quendam ijs splendorem praecipuum, quandamque praeter solitum lucem adderet: sic vt etiam vbi nil nisi, quod ceteri, faceret; videretur tamen plura facere, et ampliora, quam <note>69 Pro exemplo Tyronibus a Magistris pro ponebatur.</note> ceteri. Et scilicet faciebat: cum potius quemadmodum, quam quid agatur intersit: ac saepe qualitas operis in opus euadat. Erat itaque viuum omnibus cunctarum laudum exemplum: nec dubitabant Nouitiorum doctores, etiam num superstitem palam pro formâ ceteris ad imitandum proponere. Modestia eius in <note>70 Modestia, et pudicitiae fulgor.</note> vultu et oculis, in gressu, gestuque, ac motu omni: parsimonia linguae, et verborum examen erant summa. In oris illâ angelicâ specie adeo sanctitatis fulgebat color, et purissimae lumen emicabat integriratis; vt intuentibus cum virtutum <note>71 Sancta hilaritas.</note> ceterarum, tum maxime pudicitiae amorem quasi afflaret. Nec tamen vnquam tristem videre erat, aut tetricum, sed hilarem, suauemque mire decenti, arque amabili vultu. Nempe gaudens animus, delitijsque beatae vitae saginatus, multo quam adolescentia magis faciem ei, aetatemque floridam faciebat: non per interualla summi boni fontem regustans, sed quantum mortalitas patiebatur, assidue potans: atque adeo continentius illi, quam mortalis conditio patiebatur, <note>72 Summa cum Deo coniunctio, et donum vbique Deum praetentem intuendi.</note> inhaerens. Sedulo Moderatores aduigilabant, ne immodico abreptos imperu spiritus, nequaquam pari praeditum vi terrenum vasculum immature desereret. Ceterum ita suopte iam nutu ferebatur, et acquiescebat in Deo; vt vita eius omnis vere dici perpetua posset oratio: et insigni dono consequutus id esset, vt vbique, ac semper in diuino se stare conspectu sentiret. Iulius Farius, quantum obseruare ipse potuterit, animaduersum sibi testatur, nullis inter orandum, aut meditandum
<pb id='s163' n='163'/>
fugacis mentis euagationibus obnoxium Stanislaum fuisse. Et vero quo euagare, tur, qui iam fe totum, ac penitus in Oceanum immensum diuinitatis immerserat, vnde; quo se cumque verteret, nunquam emergeret? Cuius et integerrima illa <note>73 Ex diuino amore cor exaestuans refrigeratione exsterna indiget.</note> caro animi iam didicerat affici studijs; vt posset cum regio Vate profiteri: Sitiuit in te anima mea, quam multipliciter tibi caro mea. Certum est ipsum quoque ex animi redundantiâ ita amoris diuini incendio incalescere, ita exaestuare solitum corpus; vt cordi, ne opprimeretur, ad mitigandum ardorem, imbutos frigidâ panniculos necesse esset apponere. Erga Dei beatissimam Genitricem iam prorsus animum induerat filij: parentemque appellare suam in omni sermone consueuerat. Quod tanto cum sensu, tam simplici, pulcraque ingenuitate praestabat; vt audientibus suae partem suauitatis aspergeret. Notauit id prae ceteris Emmanuel Sa theologus idem, et concionator, et vir optimus: qui cum aliquando comitem eum ad basilicam sanctae Mariae ad Niues duceret, ac percunctatus esset, num <note>74 Beatam Virginem vnice, et vt Matrem amat.</note> eam diligeret; is humili quodam gestu, et ore blandissimo respondit: quid quaeris Pater? est mea Mater. Eâque voce tali modo, ac sensu prolatâ, valde commotus Emmanuel, cum deinde rem Patri Generali narraret, admirabundus aiebat, nequaquam sibi visam eam hominis vocem. Sane cum frequentissime de ipsâ Caeli Reginâ loqueretur, noua semper, et magnificentissima, quibus appellaret, excogitabat nomina, et gradus, in quibus collocaret, altissimos: vt simul appareret graue illi esse, quod celsius quiddam, vbi reponeret, non inueniebat: nec exaequare verbis iudicij sui maiestatem poterat. Ad salutationem Angelicam, sacrum rosarium, precesque alias, cum psalmis, in laudem Virginis consuetas, suauissime assiciebatur: cumque quam liceret creberrime, in ijs exequendis officijs versaretur; animaduertebant Patres id quoque exequi eum quadam cum venustate vultus, et gratiâ vsque eo extraordinariâ; vt plane illi ab plenâ gratiae <note>75 Eius facies splendere visa.</note> Virgine, gratiaeque parente Reginâ, cuius inseruiebat laudibus, praeter morem indita videretur. Est etiam qui rite confirmat splendore plusquam humano lucentem eius faciem haud lemel sibi conspectam. Ita nimirum ad luminum Patrem <note>76 In sese asperimus.</note> capaces animae accedentes illuminantur. Ceterum Stanislaus inter dulcia haec beatae Patriae studia nihilo impense, incitatique minus austera, et dura huius exilij propria tractabat. Adolescentulus eius innocentiae, et sanctitatis nullum faciebat finem integerrima illa membra, et obsequentissimum animo corpusculum afflictandi. Nihil erat, quod excelsum illud pectus pertimesceret: nihil existimabat arduum, nil supra vires ducebat suas, ostendens vim Apostolici verbi: Caritas omnia sperat, omnia sustinet. Quae diuersa videbat laborum in singulis, viliumque munerum, ac poenarum sponte susceptarum genera; ea ipse fame inexplebili, et animo immenso appetebat vniuersa: et, vt quaeque ministeria humillima, et contemptissima erant; ita exultabat maxime, ac beatus ingrediebatur. <note>77 Obedientissimus.</note> Nemo autem suspicetur, quia solet interdum ingentibus ausis, generosisque feroribus, Angelum lucis ementiens tenebrarum pater, fraudis aliquid immiscere; siue leuitatem in his, siue ludificationem vllam Daemoni fuisse permistam: cuncta enim sanctâ obedientiâ temperabat, fidelis character, ac nota germanae virtutis, certissimumque aduersus ludibria Satanae munimentum. Et quamuis ab suo non nunquam sensu religiosi quoque viri in his, quae per honesti speciem blandiuntur, peraegre remoueantur; tamen Stanislaus propensissima voluntate, <note>78 Vocationis in eo gratia excellens.</note> curâque summâ ad legum domesticarum regulam, Praesidumque nutum, se vbique fingebat. Itaque intuenti mihi omnem eins (quantulus fuit) cursum aetatis, primaque cum medijs, cum postremis media comparanti; haud dubie videtur, per vias rectas semper ab diuino Spiritu, tanquam manu, fuisse ductus: affluentium vero donorum, quae deinceps alia super alia semper vberius erfusa in eum e caelo sunt, quasi fons, et origo fuisse efficacissima, et vberrima a, principio collata religiosae gratia vocationis. Cui gratiae cum se ille gratissimum, et perinde obsequentissimum praeberet: eâque re largum, ac beatum diuinae benignitatis. flumen in suum, vti oportet, caput fontemque refunderetur; perenni vsque commercio inde rursus emanans, ad irrigandum, foecundandumque egregie praeparatum,
<pb id='s164' n='164'/>
cultumque fidelis, et diligentis serui agrum multiplici cum incremento redibat. Quam porro efficax, et abundans fuerit diuina vocatio, pariterque ei quam plene ipse responderit; non ex diuersis, sed prorsus exijsdem cernitur argumentis. Id admirabilis illa docet constantia in vexatione diuturnâ, corruptelâque domesticâ: id assidua, et multiplex vt admitteretur flagitatio: id votum conceptum: id postremo tam generosa fuga, tam longa, tam et laborum, et discriminum plena peregrinatio, dum ab propinquis, ab opibus, ab delicijs, ad solitudinem, ad nuditatem, ad obscuritatem, asperitatemque Crucis, quaeque alia habet religiosus rigor seculi votis aduersa, incitatione maiore contendit; quam auaros, vel ambitiosos, vel voluptatum amatores suarum furor cupiditatum agat. Vbi vero <note>79 Quanti faceret religiosam vocationem.</note> peruenit Romam; quasi thesaurum tanto labore quaesitum adeptus; expleri gaudendo nequibat. Et quoniam, quod abundat in corde, id lingua personat; plerique eius sermones instituebantur de caelesti dono religiosae vocationis: nec ferme vnquam sine magnificentiâ praeclara verborum, et vberibus lacrymis. Quodque proprium est ad perfecta, et summa nitentium, talia cum fecisset, ac faceret; incusabat se, ac dolebat, quasi aduersus tam incomparabile donum esset ingratus. Mortalium omne genus voluisset tanti boni particeps fieri, suosque nominatim propinquos, assines, parentes: a quibus de cetero ita disiunxerat curam; vt perinique ferret <note>80 De Societatis institutis aestimatio.</note> eorum mentionem, praesertim si opes, et nobilitas, vel quidpiam, vnde in se redire existimatio posset, memoraretur. Iam instituta Societatis tanti faciebat, tamque accommodata sibi rebatur, et congruentia; vt nihil supra. Natum atque aptum, seupotius a Christi gratiâ factum ad ea intelligeres. Nec ab opinione facta distabant. Ad ea volebat non modo, quae communiter ageret, sed et priuata omnia <note>81 Erga omnes obedientia singularis.</note> pietatis suae momenta exigi. Legum erat cunctarum, et quotidianae disciplinae seruantissimus; Nec Rectori modo; sed infimorum quoque operum praefectis alacritate singulari, et fide parebat: Nihil quantumuis in speciem leue praetermittens: vt qui nec leue duecret, in quo pondus aeternae gloriae inesse posset: nec iussa per interpretationes ad suum stomachum trahens; sed oculatâ Deo, coecâ mundo sapientiâ exhauriens: ad eamque, quam Sancti viri describunt, perfectionem contendens veri obedientis: qui non quantum, aut quale sit, quod praecipitur spectat; sed solo est praecepto contentus. Id cerni cum alias licuit, tum in eo, quodsequitur. Missus enim ad comportanda pariter cum Claudio Aquauiuâ in culinam ligna, dum Claudius feruori suo obsequens aggerat vsque communem, et cumulat sarcinam; Stanislaus, quod certum forte lignorum numerum, quem singulis itineribus ferrent, coquus nominauerat; demere, quae numerum superarent, coepit, et contestari eum se numerum nequaquam egressurum. Itaque socij <note>82 Quanti fieret a Magistris No uitiorum.</note> quoque, quem de cetero tanquam magistrum ille venerabatur, temperandus ardor, et accommodandus ad eius obedientiam fuit. Haec, atque horum similia cum palam cernerentur ab omnibus; Iulius tamen Fatius, et Alfonsus Ruizius, qui Institutores, et Confessarij, latebras quoque intimas scrutabantur animi; multo et videbant clarius, et contemplabantur iucundius abditos ibi thesauros: prosessique, eo mortuo, sunt non potuisse in eo cuiusuis modi noxam obseruari. Fatius nominatim de obedientiâ scriptum reliquit: visam sibi in Stanislao ad eum ascendisse verticem; ad quem celsissimum inter mortales potest. Nihil ei oblatum vnquam difficile, quicquid inuueretur: nunquam tardum, aut cunctantem repertum: quam ob causam iucunde interdum appellabat omni potentem. Cum vero incidisset tempus, vt valetudinis causa temperare eius intentam assidue in Deum cogitationem necesse foret; eamque ob rem iussus esset spatia orandi contrahere; inde quidem visum initio modice tangi: verum id quoque adeo tulisse placide, <note>83 Signum solidae eius virtutis.</note> tamque obsequenter in potestate fuisse Rectoris; vt animi eius beata tranquillitas nullam in partem commoueretur. Quod bene fundatae humilitatis documentum insigne, et vti dicere institueram signum fidele totius sanctitatis minime fucatae, sed verae, ac solidae, sapientes habent. Nam fere vt quisque maxime in meditandis diuinis, ac cetero cultu pietatis dulcedine quadam impletur; ita difficillime, eâ inescatus voluptate ad communem sese componit normam, et ad
<pb id='s165' n='165'/>
Praesidis nutum versat. Nec rursus tanta in Stanislao ad parendum alacritas ex hebetudine, vel ignauâ quadam mollitudine nascebatur ingenij; sed ex certâ virtute, et animi inductione, ac spiritu recto, quem sortitus erat: cum persuasum haberet, ita singulis in rebus cum diuinâ voluntate se cohaesurum, si quos Dei loco sumpsisset, cum ijs quamarctissime iungeretur, eorumque penitus sensum <note>84 Ingenium, eius, et prudentia.</note> indueret. Quippe valebat ingenio: consilijque maturitate, ac prudentiâ longe praecurrebat aetatem. Inuentusque inter eius libellos post obitum vnus est, in quo, cum diligenter animi sui sensa, et concessa diuinitus lumina adnotasset; sane praestantis, vt aiunt, documenta sapientiae legebantur; quorum nos gustu neutiquam <note>85 Pia colloquia.</note> lectorem hoc loco traudaremus, si nancisci libellum contigisset. Nominatim autem dexteritas in eo quaedam suauissima traditur excelluisse in familiaribus regendis collocutionibus: ac si quando ad mediaprolaberentur; ad pia argumenta reuocandis: cum scite, venusteque exernpla Sanctorum e vitis insereret: quae, tanquam ipse spectasset, aut easdem gessisset res, ita affectu suo, ac spiritu <note>86 Erga Socios obseruantia.</note> narrans animabat. Neque haec cum praestaret quicquam inde tribuebat sibi, vel de aliorum existimatione apud se deterebat; sed mirificâ aduersum omnes obseruantiâ, se tanquam inter Angelos versari dicens, indignum appellabat tali coetu: studensque ex singulis proficere, quae in vnoquoque cernebat separatim, ab se deberi cuncta censebat. Ex his omnibus sancto Del puero quam large, et copiose gratia diuinae ad Sociotatem vocationis infusa sit; quam fideliter tradita ipse talenta exercuerit; quam postremo certâ notâ eius consignatae virtutes sint; ad liquidum apparet. Hac itaque incitatione, felicis instar, rapidique cursoris, spatium virtulis longissimum perexiguo emensus tempore metam attigit, ac destinatum apprehendit brauium. Mense ab Societatis ingressu decimo, Assumptae in Caelum <note>87 Praedicit obitum suum.</note> Deiparae nocte, patronam, matremque secutus est suam: cum iam se circumageret annus, ex quo Viennam gloriosâ fugâ reliquerat. Ipsa porro ex hac vitâ migratio duo habuit singularia. Primum diuino, praeter naturae ordinem iussu existimata est contigisse: deinde cum praesensit eam, tum praedixit Stanislaus, imo et <note>88 Petri Canisij adhortatio ad Tyrones.</note> impetrasse coniectura est. Venerat per aestatem in Vrbem Petrus, de quo supra memoraui, Canisius, praeter Societatis negotia rationes etiam quasdam, ac vias subleuandae Germaniae cum Pio Quinto Summo Pontifice collaturus. Qui rogatus a Patribus, vt ad Tyrones sancti Andre aliquid piae cohortationis haberet; ipsis Augusti Kalendis, ab Professorum quoque domo et Collegio vniuersis ad audien dum tantae auctoritatis, ac sanctitatis virum congregatis, Nouitijs verba fecit. Orationi materiâ ex vernaculo vulgi in Italiâ verbo, quo se feriari eo die Augustum dicit, desum ptâ. Quo verbo cum fere intelligant homines bona mensis eius exordia, auspiciaque poni debere, vt salubriter torus, atque hilariter exigatur; inde Canisius disserens, non Augustum modo, sed et menses omnes rite seriandi demonstraturum se optimam viam. Ea est, inquit, si ad cuiusque mensis accessum animo quisque suo persuadeat, eum sibi mensem vltimum fore; atque adeo ita comparet sese, eoque modo rationes vitae suae componat; quemadmodum velit paratus in ipso vitae exitu deprehendi. Quad plenum sapientâ monitum, currf inter se deinde Nouitij retractarent; Stanislaus, sibi vero dixit opportune cecidisse: sibi proprie dictum: nam se eo ipso mense plane moriturum. Quae vox in <note>89 Erga Sanctos menstruae sortitionis quam pius.</note> praesenti, vt fit, non valde animaduersa; deinde cognita est praedictionis vim harbuisse. Dies inde cum sancto Laurentio sacer appeteret, qui inclytus Martyr, ex more Societatis nostrae, in menstruâ sortitione Stanislao patronus obueherat, quamceleberrimum optans agere cum diem; tanquam ad stolam pretiosam, et variodistinctam ornatu parandam, pridie institit a Rectore, multa sibi vt liceret effectu <note>90 Humilitatis, et caritatis munia Sanctis acceptiffima.</note> pia, perpessu dura suscipere: ex quibus leuissima quaedam concessa: inter cetera, vt publice se in coenaeulo verberaret. Ipso mox die festo, post obita ritediuina omne matutinum tempus coquo administer exegit, sancto humiliratis, cariutisque negotio religiosum diei otium colens: quae sunt feriae Beatis inprimis accepte. Secundum prandium interrogatus publice ab Nouitiorum Magistro quid inter labores matutinos mente agitasset; respondit: ex culinae igne, quem habuerat
<pb id='s166' n='166'/>
<note>91 Leui morbo corripitur Stani slaus.</note> in conspectu, succurrisse eum, quo Laurentius tostus fuerat, Paulo post male incipit habere, iubeturque collocari in lectulo. Commotiuncula erat, non febris, aut quicquam curâ dignum: tamen Stanislaus lectulum inscensurus, cum super eum benedicentis ritu salutare signum Crucis manu figurasset, solenni suâ hilaritate adiecit: si Deo cordi est, vt hinc nunquam exurgam; fiat eius voluntas. Subinde febri corripitur, quasi Laurentij patroni sui flammarum particeps <note>92 Precatur a Deipara, vt die Assumptionis moriatur, et impetrat.</note> factus. Neo multo post, cum Claudius Aquauiua (qui haec ipsa narrauit) et alij quidam decumbentem inuiserent, deque mali, vt erat, leuitate dissererent; dixit Stanislaus: Se a Beatissimâ Caeli Reginâ, per patronum suum sanctum Laurentium, institisse, vt ad se euocare ipso Assumptionis suae die vellet: atque adeo sperare se id, quod rogarat, impetraturum. Exitus docuit auditas preces. Cum perleuis esset febris, eaque tertiana; tertio eius accessu mors consequuta: dum <note>93 Rursus obitum suum praedicit</note> ne periculi quidem quicquam alij cognoscunt. Itaque cum altero ante obitum die ad cubiculum editiore situm loco deduceretur; post gratias Deo, et Societati de curâ, quae sibi adhiberetur, actas, affirmans ibi decessurum; aliquam admirationem ijs, qui aderant, mouit: ideoque subiecit, si tamen Deo placitum fuerit. At postridie, cum affirmaret eâ se nocte obiturum; suscepere Fratres, quasi ioco, nequaquam id vero simile esse, nisi si forte Caeli Regina, cui assumptae sacer instabat dies, secum assumeret. Post meridiem vero languore, ac sudore gelido occupatus; Patre Fatio nihil id esse (vt assolet) dictitante; diserte affirmauit; adesse <note>94 Humi abiectus cupit mo ri.</note> iam sibi haud dubie clausulam vitae mortalis. Ac tandem fecere fidem tum constantia dicta, tum labi continuo, valdeque concidere coeptae vires. Inde rogauit vti sinerent humi sese abiectum mori. Quod cum primo Rector negasset; iterum instanti ex parte indulgendum ratus; vt in solum cum culcitra deponeretur concessit. Ita humi iacens diuinissima mysteria, et suâ, et circumstantium consolatione <note>95 Qua pietate vstima Sacramenta susceperit.</note> magnâ suscepit, ad preces, quae adhibebantur, attente, pieque respondens. Sed illud fuit spectaculum Fratribus periucundum. Cuncti animaduertere, vbi primum in cubiculo Sacrosanctum Domini corpus apparuit, tanquam gestiente ad dilecti sui conspectum animo, dulcissimâ quadam amoenitate, et pulchriore solito hilaritatis flore virgineum eius os explicatum. Sub haec ad Patrem Rectorem <note>96 Et ad mortem se compararit.</note> conuersus: Tempus breue est, inquit. Ac Patre prosequente illud Apostoli: Reliquum est; ipse subiecit, vt praeparemus nos. Ac velut de integro ad momentum illud aeternitatis arbitrum se comparare exorsus; bis conscientiam homologesi detersit: veniamque de Fratribus, quod minus recta eis praebuisset exempla, ita rogare ex animo institit; vt si exempla vere talia, non optima, praebuisset. Ceterum quanto breuior vsura vitae restabat; tanto eam occupabat intentius. Multas precationes ab Sanctis viris compositas, ei tempori accomodas vltro exequutus, sacram Domini in Cruce fixi effigiem petit. Eam statim porrectam manu tenens, ac peramanter intuens, ore, vti semper erat, laetissimo, plenum pietate colloquium, quale tempus, et cor conaestuans suggerebat, instituit: de beneficijs acceptis gratias benignissimo Domino agens, quod se procreasset, quod proprio sanguine redemisset, quod ad Religionem vocasset, ac cetera eius generis, rogans peccatorum veniam, spiritumque suum in manus illius commendans. Tum exorsus a pedibus singillatim sacras plagas summâ cum veneratione, ac suauitate exosculatur. Similique affectu oblatam, qua valens vtebatur, sanctissimae Virginis Matris suae imaginem complexus, atque osculatus est. Inde ad alios Caelites versus, quoniam tempus aderat, quo patrocinia maxime conquiri, atque vsurpari conuenit; voluit sibi Patronorum suorum, e beatis caeli incolis nomina recitari: quos, vt erat accuratus, vna cum ijs, qui per singulos menses in Tyrocinio illi sorte obtigerant, ex ordine in libellum retulerat. Postremo de more interrogatus, num quid molesti in animo resideret; Nihil, respondit. Ac rursus, num esset paratus Deum euocantem <note>97 Sanctissime mo itur, et lenissime.</note> sequi; iucundissime item respondit: Paratum cor meum Deus, paratum cor meum. Atque ita sancto oleo iam inunctus, alterâ manu Rosarium, et quaedam piacularia grana, alterâ sacrum cereum sustinens, vt virgo vigil, ardenti cum lampade, sponsi aduentum opperiebatur: ac breui inter sanctissima Iesu, et Mariae
<pb id='s167' n='167'/>
ingeminanda nomina viuere Deo coepit. Adeo leniter felix ille animus ab suo corpusculo, quod fidelissimum socium, atque administrum habuerat, segregatus est; vt plane ostenderet, quam studio ei nihil haereret: eique tam viuidum colorem, oculos vsque eo nitidos reliquit; vt adstantes migratio fefellerit: et mansit deinceps venustissima in ore demortui species, quasi leniter, ac dulce renidentis. <note>98 Beata Virgo in morte illi obiecta.</note> Est qui testatur, auditum sibi eâ tempestate, cum praedicaretur publice, apparuisse moribundo clienti Deiparam Virginem. Illud certe multi obseruarunt, cum iam proxime ab excessu abesset, oculosque fere tanquam sopore dulci quiescens placide clausos haberet; conspecta interdum in vultu repente seroniore, cum oculorum hilari circumactu, dulcique labiorum motu, et quasi subrisu, argumenta quaedam suauissimae voluptatis, qua animus, vel in eo formidolosissimo agone, perfruebatur: vnde coniectura fiebat praeclaram ei quampiam diuinarum rerum visionem obijci. Hora post noctem mediam tertiâ excessit, qua fere Dominus, et Saluator noster ad gloriosissimam Virginem Matrem suam olim excipiendam <note>99 Mors admodum insignis, et extraordinaria fuit.</note> cum Angelis e caelo creditur descendisse. Tum id tempus, tum morbus nec diuturnas, nec grauis, nec medicorum iudicio periculosus; praeterea facilitas, qua adolescentis optime constituti, et integris dum viribus dissoluta coagmentatio est, iure persuaserunt ei sua uissimo flosculo non abfuisse frugis maturitatem: neque imperiosae mortalitatis rapacitate praecerptum; sed extra ordinem auctoris vitae placidâ manu fuisse collectum. Eâ nocte ad domum professam vni Sociorum, qui statuerat primâ luce Stanislaum inuisere; visus est semisomni alius frater, qui <note>100 Eius beata vita statim reuelatur.</note> monuit frustra iturum, vt viseret aegrotantem: iam Stanislaum esse in caelo. Quod cum is miraretur; iterum ille affirmauit, iam Stanislaum esse in caelo: denuntiauitque horam, qua solutus vinculis corporis euolarat. Commotus eâ denuntiatione socius, alteque cogitationi impressam retinens, vbi diluculo primo surrexit, trepide se dedit in viam: cumque vitâ functum sodalem amantissimum reperisset; cognitâ obitus horâ, quod sibi praedictum fuerat plenus admiratione narrauit, Illud pariter animaduersum est, cum Stanislaus multas ob causas merito esset omnibus vnice carus, magnaeque expectationis; tamen perinde quasi non de beatâ <note>101 Fama eius sanctitatis.</note> eius vitâ solum certi essent, sed stillas ipse quasdam ex torrente superfundentis se diuinae voluptatis deijceret; magno omnes cum gaudio casus acerbitatem tulisse; illud certantes, vt quid piam e pauculis rebus, quae sancto fratri vsui fuerant, impetrarent pro sacris pignoribus asseruandum. Mortis, eoque modo obitae vulgatâ samâ; ad exequias ingentem e Collegio, Domoque professâ exciuit Sociorum numerum; tanto motu; vt eum concursum, sanctitatisque nomen admirans Franciscus Toletus, qui postea fuit Cardinalis, tumque theologiam in Romano <note>102 Cardinalis Toleti dictum in morte Stanislai.</note> Collegio nomine magno docebat; dixisse feratur; En adolescens Polonus mortuus est, cunctique ad cadauer eius festinant: nobis porro, vbi senes occubuerimus, quid fiet? Ad id, vt videtur, alludens, quod sanctus Augustinus, cognitâ magni Antonij vitâ, et subitâ ex lectione eius duorum conuersione, dixit. Nec solum celebratum est funus; sed etiam tum alij, tum primarij Societatis Patres, pedes demortui, tanquam sanctas Reliquias, religiose exosculati sunt. Haesitque in animis omnium tam dulcis sensus ex admiratione diuinae clementiae, talia in suis famulis perpetrantis; vt accumbentibus ad mensam sponte fluerent lacrymae, et memoriam reficiendae naturae rapax illa cogitatio extingueret. Denique quam <note>103 Primus ad sancti Andreae de Societate moritur, et in ligneo loculo sepelitur.</note> singulari cum sanctitatis opinione Stanislaus decesserit, duo apprime testantur. Primum quod adolescens, ac Nouitius, praeter Societatis morem, in ligneo est conditus loculo, qui discretas (vt aequum erat) ad posteritatis venerationem sanctas illas Reliquias conseruaret: quanquam non erat tum causa vlla discriminis. Namque illud nouo in templo sancti Andreae, quasi consecrandae ceteris postea sequuturis humo, et lapidi pretiosi in fundamenta ponendo, primum sepultum est immaculatum <note>104 Epistola de eo per omnem Societatem di. mittitur.</note> corpus, quod haud sine peculiari Numinis curâ perdiu integrum, incorruptumque permansit: quasi etiam tum conseruatae olim vigor virginitatis animaret. Deinde quod mors iuxta, ac vita visa eiusmodi est; vt censuerint Patres cunctae statim Societati, quod luculenter secerunt, separatâ epistolâ nuntiandum
<pb id='s168' n='168'/>
Paulo copiosuis eadem in Lusitaniam Iulius Fatius scripsit, summo, vt apparet, studio, <note>105 Stanislaus Varseuitius pri mus eius vitam describit.</note> vt qui gratissimae caelo illius animae diuitias interius norat. Sed Stanislaus Varseuitius Tyrocinij commilito, itemque Polonus in ordinem vitae primus digessit. Duobus post annis carmine edita est in Poloniâ, adscripto Beati titulo. Vbi veneratio ita statim coepit; vt non desint ex eo regno, qui Stanislai sanctitatis nomine <note>106 Primus de Societate a summo Pontifice Beatusappellatur.</note> adductos se profitentur, vt nomen in Societatem darent. Denique primus hic fuit de Societate, qui ab Romano Pontifice Beati appellatione donaretur: et multis in Poloniâ, alijsque Prouincijs, ac Romae praesertim acceptum sibi adolescentulum, idem qui ab initio caepit, fauor diuinus prosequens, illustrat miraculis, <note>107 Miraculis illustratur.</note> ad animarum, et corporum beneficium eorum, qui ad eius confugiunt preces. Multi grauissimis Daemonum oppugnationibus eius ope erepti sunt: alij optatas adepti virtutes, alij in morbis, alijsque humanis calamitatibus praesens experti auxilium. Ab obsessis quoque corporibus per eius inuocationem expulsi mali daemones. Denique ipsemet admirabili modo ad suae beatae vitae testificationem non nemini apparuit. Quorum admirabilium operum, rite iuratis testibus, tabulae confectae sunt publicae: et prodita sunt etiam quaedam a nobis in proprio libello, quo vitam Beati vulgauimus: vt, quoniam ad eius venerandum corpus sortiti, licet indignissimi, contubernium sumus; id qualecumque obsequij documentum, <note>108 Paulus Beati Stanislai frater quantae demum virtutis fuerit.</note> ex munere, quod tractamus, clementissimo hospiti, patronoque domestico, pro singularibus in nos meritis, redderemus. Hîc Pauli eius fratris adscribere exitum satis habebo: quandoquidem talis fuit; vt optimo iure Stanislao tribuatur, qui gratiam fratri de caelo reddiderit, qualem sancti viri solent ijs, qui nobilem ipsis patientiae coronam elaborarint. Paulus ergo, cum primis annis haud multum negotij suscepisset in rerum cultu diuinarum; vbi maturuit aetas, ita diuersam viam iniuit; vt moriens sanctitatis famam, et ipse non leuem reliquerit. Comparem sibi genere, ceterisque ornamentis conquirens coniugem, aliquot conditiones frustra tentarat: cum reputare coepit secum Deo cordi non esse, vt illo se vitae genere illigaret: ac proinde vertendas alio curas: quin Deo ipsi soluto <note>109 Qua occasione ad Deum totus conuersus.</note> plane ab terrenis nexibus et animo, et corpore seruiendum. Haec salutaris cogitatio nouae illi vitae initium fuit. Inde liberalius coepit sese precationibus dedere, diuina crebrius vsurpare, ac reliqua pietatis officia tractare impensius. Tum virtutis gustu illectus, quae experienti multo suauior, quam cogitanti est, diuinâque gratiâ corroboratus, quae recte factis amplificatur; animum induxit facultatibus <note>110 Facultatibus pie distributis voluntariam paupertatem colit.</note> suis Christo Domino redditis; pauperem vitam, humilemque traducere. Itaque Prasnisij, vbi versabatur, Patribus Franciscanis (quos Bernardinos in Poloniâ vocant) certam pecuniam assignauit templo, ac coenobio extruendo. Templo eiusdem Oppidi populari annuum vectigal auxit, et sacellum in eo condidit, et in sacello sibi sepulcrum cum inscriptione hac posuit. Non erubesco Euangelium. <note>111 Sepulcrum sibi inscribit.</note> Significans vitam sibi inopem, quamuis mundo igaobilem, vltro delectam: quod e schola esset non mundi, sed Christi: nec rubori sibi, sed splendori ducere, quod caelestis Magister re, et oratione optabile, et gloriosum demonstrarat, ac fecerat. Praeclare enim sanctus Ambrosius: Neminem, inquit, debet pudere, si ex diuite pauper fiat, dum largitur pauperi: quia Christus pauper factus est, cum diues esset, vt nos suâ inopiâ ditaret. Denique amplas eodem in Oppido aedes Xenodochio <note>112 Societati quantum tribueret.</note> continentes aedificauit, consilio collocandae ibi Societatis. Quod vbi impetrare non potuit; pauperibus eas, et Xenodochio largitus, in earum parte pauper ipse pro Christo, et contubernalis pauperum factus, vitam in assiduis ieiunijs, precationibus, et alijs pietatis muneribus egit, omnium virtutum, sed praeipue humilitatis specimen late clarissimum praebens. Auebat summopere, vt absolutum faceret holocaustum, se quoque ipsum Societati penitus tradere: quam venerabundus vbique, cum praefatione honorificâ, sanctam appellabat. Et quamuis <note>113 In eam tandem recipitur.</note> multa, ne reciporetur, ob starent; aetas in primis grauior, ac perdita valetudo; tamen, post diuturnam flagitationem sine fine perseuerantem, Claudius Aquauiua Generalis Praepositus cum ipsi homini, tum sanctae Stanislai memoriae tribuendum aliquid ratus, admisit. Hoc Paulus nuntio laetus, dum conuerso penitus ad
<pb id='s169' n='169'/>
Crucem animo, totus in eo est, vt a subortis litibus bona, quae Ecclesijs donarat, explicet, protinus in domum Domini euolaturus; Petricouiae in regni ludicijs, <note>114 Pie decedit.</note> quae Tribunalitia vocant, lethisero morbo correptus, ad praemia recte factorum, piorumque studiorum decessit. Certatim ad corpus visendum confluxit vniuersa nobilitas, quod et postea praedicabant, quandam sanctitatem spirasse, et omnibus eius conspectu acres pietatis motus iniectos. Ita Paulus, quo bono Stanislaum arcebat, eius ab Stanissao factus est consors. Similiter olim Patriarcha Ioseph bonorum in partem, quae illi interceptum iuerant fratres, recepit. Sed humana illa fuere, et caduca bona: nostra haec diuina, ac sempiterna: vt in Aegyptum aduocatos illos; ex Aegypto hunc euocatum appareat. Extremo hoc anno Lauretum quoque <note>115 Iacobi Recinetensis sancta mors.</note> suum addidit Caelo flosculum Iacobum Recinetensem annos natum circiter octodecim, ingenio, moribusque praestantem. Is trienuio fere ante in Societatem admissus, tabe lentâ consumptus, praedixit, diem Christi natalem sibi fore supremum. Eo die, cum se ad migrationem solennibus diuinorum praesidijs instruxisset, Patribusque, ac Fratribus, quos singillatim complecti omnes voluit, laetus vale dixisset; dum abeundi cupide expectat signum, proceditque dies; ccepit dolere, quod horae nimium lentae irent: tandemque horâ ante vesperam tertiâ feliciter euocatus est. En quam victa iam mors est: quam non amara, sed amata <note>116 Mors Iustis non amara, sed amata.</note> Iustis, vel ijs, quos vita recens arctius complexos teneat. Stanislaus pro beneficio impetrauit: Iacobus increpauit morantem. Et illa, velut iam didicississet cortamina caritatis, neutri dure, et per insidias irrepsit, sed ad praemonitos placide, ac verecunde accessit.</p>
<p><note>117 Congregationes Procuratorum vnde ortae.</note> Hoc anno primus Romae Procuratorum conuentus habitus est origine tali. Est in Societatis Institutis, vt totius conuentus Ordinis, nec certis temporibus, nec crebro fiat: quod sine magnis Prouinciarum incommodis, et absque boni cum priuati, tum publici retardatione fieri non posset. Verum quia necesse erat, vt Generalis Praepositus, quo cunctae familiae melius consuleret, singularum Prouinciarum flatum, non solum per literas, sed etiam coram peritorum nuntiorum relatione cognosceret; sapientissime decreuit sanctus Pater Ignatius, vt e singulis Europae Prouincijs, tertio quoque anno (nam Prouinciae extra Europam propter locorum distantiam laxiora interualla postulabant) Professorum cuiusque, et Rectorum lectus suffragijs vnus quispiam ad certiorem, quibus de rebus videretur, faciendum Praepositum Generalem veniret. Ille ita lectus Procurator nominatur. Id Lainij tempore, quantum eius, ac reliquae Societatis occupationes <note>118 Lainij tempore quomode habitae.</note> permisere, factumest: neque habito ad eos nuntios deligendos conuentu Prouinciae; sed simplici siue per literas, siue coram cum Prouincialj cousensu: neque eâ curâ, vt ex cunctis Prouincijs Romam omnes eodem conuenirent tempore, et commune aliquod consilium haberent. In secundâ vero generali Congregatione Borgia, postquam ipse renuntiatus Praepositus est, retulit ad Patres, vt super illo Constitutionum capite, quod nulla praescribit Congregationi Generali certa tempora, maturius deliberarent: viderentque, num, vt alia quaedam, id quoque amplius explicari, et fixis circumscribi terminis expediret. Eiusque erat ipse sententiae, vt septimo quoque anno habendam putaret. Multis in vtramque partem disputatis, in Praepositi sententiam plerique initio abierunt: cum eo, vt si septimo anno plerique Prouincialium censerent non adesse causas ad conueniendum idoneas; in biennium proserri liceret. Sed postea, cum intercessum esset, resque diligentius pertractata; eo discessum est, vt saluis Constitutionibus, nulloque interuallo ad conueniendum cunctae Societati definito; qui tertio quoque <note>119 Borgiae tempore quomodo stabilitae.</note> anno iubentur venire Romam Procuratores, ij Professi quatuor votorum, virique maxime ideonei essent: et ad legendos eos suum quaeque Prouincia haberet Concilium: in quo tum alia decernerentur cum Praeposito tractanda, tum praecipuâ curâ rationes colligerentur, quae suaderent, dissuaderentue generalem conuentum. Denique omnes eodem congregati tempore, decretorio praediti suffragio, vna cum Assistentibus, ac Generali Praeposito, cui geminum suffragium, et in omnium pari numero praepollendi ius esset, consilio habito, communicatoque
<pb id='s170' n='170'/>
inuicem Prouinciarum statu, sensuque; deceroerent, vtrum iubendus conuentus esset generalis, nec ne. Hac viâ, talique temperamento neque cogendo Consilio inquietabatur Societas, si nulla subesset digna tanto motu causa: neque, <note>120 Quid ijs Congregationibus tractandum.</note> si causa postularet, remedij curam praetermittebant. Hoc itaque, Procuratorum his conuentibus destinatum primum, ac supremum est. Dispicere num qua re laboret Ordo, aut aliud causae sit, quare maximum indîci conuentum oporteat. Post haec propria quisque separatim Prouinciae suae negotia cum Praeposito Generali tractat. Dubitatum est num Procuratorem eligi ipsum Prouincialem liceret: tandemque responsum a Borgiâ non licere: siue vt minus interturbaretur <note>121 Prouincialis non potest eligi in Procuratorem.</note> Prouinciarum administratio, siue vt incorruptius de necessitate cogendae Congregationis iudicaretur: dum non jjs, quorum in manu administratio est, sed alij rudicant. Ergo cum tertius hic Francisci magistratus iret annus; is, vt reliqua Societatis instituta deducere studebat in mores; ita, edictis per vniuersas Europae Prouincias ad designandos Procuratores Prouincialibus Concilijs, eorum conuentum Romam in autumnum edixit. Posterioribus temporibus certus <note>122 Difficultates, quae hoc tempore Societatem premerent.</note> dies praestitus est, et adhuc obseruatus quintusdecimus Nouembris. Quod Pontificis iussu ex veteribus institutis de solennibus ante sacerdotium votis mutatum erat, ita dies incommodum demonstrabat; vt, si quid profici sperarent posse; eam vnam rem Prouinciarum quaedam conuentu vniuersali digna censerent. Ceterum cum omissum nihil a Praeposito sibi persuaderent, nec vltra quicquam obtinendum; cunctae summo consensu decreuerunt nihil esse, cur Societas cogeretur. Austriaci tamen Patres censuerunt (si Praepositus Generalis probaret) nominatim sanctissimo Patri supplicandum, vt Regiones Boreales exemptas eâ lege vellet. Namque Pontificem posse ipsum de Legatis suis cognoscere, quanta pereas terras Sacerdotum esset penuria, quamque simul necessaria copia esset ad praecipitem prohibendam populorum ad Haereticos defectionem, praeoptantium saepe quamlibet corruptos, et corruptores, quam nullos sacrorum administros habere <note>123 Primi conuentus Procuratorum forma.</note> Nec vero vsquam alibi, aut necessaria magis dilatae professionis experimenta, aut mendicitatis ignominiam timendam minus. Sed Francisco (cum desperaret exitum) modestius vlsum est in praesens nihil mouere. Sexto Nonas Octobris coeptus Romae Procuratorum conuentus. Praesidem loco suo Praepositus Generalis morbo implicitus Euerardum Mercurianum substituit: qui Assistens Septentrionalium Prouinciarum, et Romanae Domus Minister erat: ita tum Propraepositum nuncupabant. Quoniam nouum hoc conuentus erat genus, ante omnia formam praescribi oportuit, quam sequeretur. Igitur cum principio iustum videri ipsum conuentum censuissent: et, si quid forte interuenisset vitij, quoad ipsis liceret, supplessent: posteaque de ceteris quidem rebus ex maiore suffragiorum numero, de cogendâ vero, nec ne, Congregatione Generali, quae vnica huiuscemodi <note>124 Preces indictae ad bonum Congregationis exitum.</note> Connentuum causa est, ex maiore parte dimidiâ statuendum decreuissent; Secretarium legerunt Petrum Ribaden eriam: preces, sacrificia, afflictiones propitiando Numini ad felicem deliberationis exitum edixerunt: et diem ex eo die quartum dicendis sententijs finiuere: sic, vt contrahi id spatij, nequaquam vero prorogari fas esset. Postero die, quae apposita visa sunt necessariae ad recte censendum notitiae inuicem communicandae sancita: et praeterea additum, vt, quo die dicendae essent sententiae, quibus suffragium esset; ij singillatim omnes de sancto Spiritu sacrificium facerent; tum in vnum congregati, abiectique in preces, apud se quisque sententiam, quam vsque in illum articulum sustinere debuerant; firmarent, scriptoque comprehensam darent. Vbi dies adfuit, pridie Nonas Octobris, cum in sacellum Generalis Praepositi, vna cum eo iam validiore, ex conceptâ formulâ conuenissent, et rite cetera, praestitissent; consensu pulcherrimo; <note>125 Generalem Congregationem non cogendam iudicatum.</note> nemine prorsus dissentiente, declarauerunt, Generalem Congregationem cogendam non videri: communique item sententiâ Conuentui finem imponunt. Ita tum gesta res est: nec multum deinceps ex eâ formulâ immutauit ea, qua nunc vtimur. Subinde quae sua cuique Procuratorum Prouincia mandata dederat, separatim exhausta. Hibuit primus hic conuentus llud insigne: quod eum sanctitas
<pb id='s171' n='171'/>
<note>126 Pietas Patris Borgiae in hoc conuentu.</note> eximia Francisci quodammodo dedicauit, sacrauitque: vt, velut ex generoso quodam, caelestique rore imbuto semine, sperare liceat ad sequentes quoque tranfusum vigorem. Nam superat prope fidem quot suis Pater humillimus, quot Ordinis vniuersi precationibus, et sacrificijs, et varijs voluntariae afflictionis generibus amplius anno, secundum, ex maiore Dei gloria, exitum institerit postulare. Vehementius nihil optabat, quam Generalatu ipse deijci, vel liberari: vtque parem muneri Societas, longe se imparem ducens, nancisceretur Praesidem. Quin etiam perpetuam anno superiore supplicationem instituerat, vt significare Deus vellet, num vltra trahendus sibi magistratus foret. Tamen cum Assistentes vetarent quicquam in tam graui, immutabilique negotio moliri; patienter ceruices sub iugo continuit. Quod si vllo modo sperasset bonam se ab Societate coactâ missionem impetraturum; haud dubie, vt ea cogeretur, lapidem in hoc conuentu omnem mouisset. Vnus in eo defuit Franciae Procurator Edmundus Haius Collegij Parisiensis Rector, quem iter ingressum obuius cum sarcinis mulus ex <note>127 Nomina Procuratorum primae Congregationis.</note> edito cliuo praecipitem deiecit in vallem. Et quanquam visus est mirâ Dei tutelâ per opem sanctorum Geruasij, ac Protasij Martyrum seruatus; tamen subsistere Lugduni ad curationem coactus, vices suas Procuratori Aquitaniae Ludouico Codretto demandauit. Ceterarum Prouinciarum hi suere Procuratores, Lusitaniae Georgius Serranus in Francisci Henricij, quem morbus tenuit, substitutus locum: Toleti Michael Gubernius: Castellae Hieronymus Ripalda: Boeticae Alfonsus Zarates: Aragoniae Ioseph Aiala: Inferioris Germaniae Maximilianu Capella: Rheni Ioannes Beroselius: Austriae Hurtadus Petrius: Superioris Germaniae Petrus Canisius: cuius, tametsi Prouinciae praeerat; lectio rata habita est, quod iam in Italiam venerat, cum responsum est, Prouinciales legi non debere: Longobardiae Fuluius Androtius: Siciliae Ioannes Philippus Cassinus: Neapolis Gaspar Hernandius: Romae Petrus Ribadeneria. Inter cetera ab Hispanicis Prouincijs <note>128 Hieronymus Natalis in Araozij locum Assisteus sufficitur.</note> missi institere, vt in Araozij locum, quem Rex in Hispaniâ morabatur, Assistens nominaretur. Quare Prouincialium exploratâ sententiâ, Generalis in eius locum suffecit Hieronymum Natalem: qui, inspectis quatuor Germaniae, duabus Galliae Prouincijs, paulo ante in Vrbem redierat. Nec vero segnius commune totius Ecclesiae, quam Societatis emolumentum curatum est. Hoc anno primus in Indiam Visitator est missus Consaluus Aluarius: et praeclara in Floridam destinata subsidia: laetissimoque euentu, vti suo refertur loco, Peruuiae Prouinciae posita fundamenta. Itaque cum ad Orientem, atque ad Occidentem propagationi fidei latissimam patefieri portam narrarent Pontifici Patres, atque peropportunas ad iuuandum Septentrionem eidem Canisius vias proponeret, multumque ijs rebus Pastor sanctissimus laetaretur; suggessere insuper videri Optimum factu, si ipsius Sanctitas aliquot Cardinales designaret, qui in has tanti momenti curas peculiari attentione incumberent. Consilioque inter se habito, <note>129 Quaterni Cardiuales a Pontifice Haereticis reuocandis et conuertendis Ethnicis praepositi.</note> tum nouas excogitarent sanctae Fidei restituendae, ac propagandae rationes: tum recte consulta ad effectum perducenda curarent. Quod audiens Pontifex, id vero omnino faciendum affirmans, protinus nominare Cardinales, qui idonei viderentur, coepit. Ex quibus decimo Kalendas Sextiles in sacro Senatu lectos a se quaternos promulgauit: Cardinalem Augustanum, qui paulo ante comite Canisio in Vrbem venerat: Bordesieram, Granuelanum, et Commendonum, qui Haereticis reuocandis ad fidem praeessent: totidemque, qui Ethnicis conuertendis, <note>130 Profelsio Fidei in quasdam Academias inducitur.</note> adiecit. Marcum Antonium Amulium, Guilielmum Sirletum, Antonium Caraffam, et Alexandrum Cribellium. Paulo post, cum memoraret Borgia Ingolstandiensem Academiam Sociorum operâ, Eistetensis Episcopi fauore profitendae fidei formulam a Pio Quarto editam suscepisse: eamque item rem summâ cum voluptate sanctissimus Dominus audiret; subiecit Pater iu Academijs Italiae id nihilo secius inducendum moris: tum vt ipsi prospiciatur Italiae, tum etiam, ne fidei sanctae hostes ex infectis profecti oris ab catholicis Academijs arma, atque insignia, quae mox contra veritatem, ac religionem vertant, accipiant. Id quoque consilium optimum optimo Pontifici visum est: atque exequuturum pollicitus,
<pb id='s172' n='172'/>
anni insequentis initio ad Perusinam, ac Bononiensem Academiam, et cunctos Italiae Episcopos super eâ re literas dedit.</p>
<p><note>131 Syrorum ficta legatio deprehenditur Patris Baptistae Eliani interpretis opera.</note> Quatuor circiter menses liberali Pontificis sumptu egerunt hoc anno Romae Syri quidam Legati ab suo Patriarchâ se affirmantes missos: quorum literas Arabice scriptas cum Pontifex Patri Baptistae Eliano (quem et Romanum vocabant) interpretandas dedisset, is varia persequutus indicia, tandem comperit simulatam Legationem. Ac sumpsisset de vanis nebulonib us exemplum Pius; nisi subodorati periculum Syri Clanculum se fugâ eripuissent. Porro quicquid paulo <note>132 Pontificis mandato aegrae Vrbi consultum.</note> ignotioribus scriptum linguis afferretur interpretandum fere nostris sodalibus tradebatur: ea de peritiâ iuxta, ac fide illorum opinio erat. Extremam sub aestatem cum sparsi per Vrbem morbi mortalium vim ingentem conficerent; deposcente sibi tenuiorum curam Sodalitate, quae ab sanctis Apostolis nominatur; memor Pontisex officij in eodem genere biennio ante praestiti; Societatis Iesu dixit esse id munus. Quod non grauate susceptum, pecuuiam satis large ipso subministrante, eâ curâ Patres, eoque labore, tum Confessarijs ad curandas animas, tum decem Socijs delectis, qui bini in quinque grauius laborantes Vrbis diuisi partes <note>133 Pius V. quantum Societatis opera vteretur</note> operi praeessent, administrarunt: vt simul inopis turbae calamitatibus occurrerent, simul Pontificis accuratissimi satis voluntati facerent. Qui quidem quantum Societatis probaret operam, eâ quoque re declarauit, quod non familiae suae modo, vt alijs annis; sed etiam sibi ex eâ concionatorem assumpsit: vt eodem tempore <note>134 Quatuor de Societate in Vaticano concionantur.</note> quatuor de Societate sacri Oratores in Vaticano dicerent: vnus ad Pontificem, alter ad eius Familiam, tertius ad Canonicos, et populum in sancti Petri, postremus ad Heluetios in aediculâ Campi sancti. Benedictus Palmius coram Pontifice nostrorum hominum primus conciones ordinarias habuit. Qui cum libertate vteretur maximâ, et aulicorum vitia insectaretur acerrime; tamen ita Apostolicum <note>135 Palmius Pontifici totum per annum concionatur.</note> prae se quendam ferebat animum; vt libentissime, et magno cum profectu audiretur. Itaque non solum ternas quaque hebdomadâ in prolixiore ieiunio conciones habuit; sed etiam continuare eas totum annum feriatis Domino, Santisque diebus (rem eo loci ad eam diem inauditam) est iussus. Latinae orationes <note>136 Ludouicus Gagliardus et Benedictus Pereria in sacello Pontificio cum laude latinedicunt.</note> in Pontificio sacello ab Ludouico Gagliardo, et Benedicto Pereriâ habitae, quia supra modum placuerant; nominatim iussi sunt iterum dicere: de Ludouico affirmante Pontifice videri sibi in eo Angelum audire: nec minorem cum iterum dixere admirationem, ac plausum tulerunt. Sed tum Benedictus, qui de sacro Christi Domini excessu orationem habuit, visus excellere. Demum ita vniuerso Purpuratorum Patrum Senatui, et Commendono in primis illa in diuino verbo tractando dignitas placuit; vt is, cum iterum legaretur in Germaniam, rogantem in digressu Pontificem, numquid haberet, de quo ipsum admonendum censeret; de hoc, praeter cetera, admonendum putauerit; vt, quemadmodum suum habebant aliae Religiosorum fimiliae in Pontificio sacello dicendi statum diem; ita suus attribueretur Societati. Quod cum eo loco omnium Legati gentium, aduenaeque permulti intersint, ad Romanorum splendorem sacrorum inter eas nationes augendum, apud quas in pretio latina eloquentia est, valiturum id esset. Quod Pontisex cum probasset, sacrique Palatij Magistro transigendum mandasset; in proxima deinceps solennia Ascensionis, Pentecostes, et diuinissimae Trinitatis <note>137 Ordinaria in Parasceue Oratio Societati attribuitur.</note> accitti e Collegio Oratores; inque annos consequentes certa assignata est ad dicendum dies Feria sexta maioris hebdomadae. Aptum enim vero explicandae eloquentiae argumentum, nisi moles infinita, ac pondus immensum opprimat. Ceterum inter diuina Sacramenta, vel eo nomine dignissimum id est, in quo summa quaeque ingenia, et facundissima ora contendant: vt Verbo, quod pro nobis obmutuit, atque adeo maledictum factum est, haec saltem a nobis bene dicta reddantur. Statuerat Pontifex in Indiam quoque Orientalem, atque Occidentalem <note>138 Pontificis in Societatem beneficia.</note> aliquos de Societate mittere, qui eas gentes, et Clerum inuiserent nomine suo, et confirmarent. Sed existimante Patre Generali, et Assistentibus magis expedire id ab Episcopis fieri, quibus Patrum aliquot comites adderentur; in hanc sententiam facile venit. Tam autem fidelem operam in Dei, et Apostolicae sedis
<pb id='s173' n='173'/>
obsequium nauante Soci etate, prouidentissimus Pastor egregijs beneuolentiae, et beneficentiae respondebat indicijs: eamque, quo fructuosius laboraret, tempestiuis beneficijs largiter adornabat, alijs ad priuatum, alijs ad publicum vsum. Ad Andonurensem Episcopum, nouumque Coloniensem Archiepiscopum Salentinum, qui Friderico de Vveda se abdicanti successerat, in commendationem Collegiorum, quae in eorum Ecclesijs erant, accuratas literas dedit. Reuerso ex Galliâ Michaele Turriano Cenetensi Praesule, qui fuit postea Cardinalis, multaque de Sociorum in Galliâ effectu narrante; Pontifex ad Fabium Mirtum Episcopum Calatinum apud Regem nouum Internuntium scripsit: vt e Sacerdotijs, quorum Regis esset designatio, attribuenda Collegijs curaret aliqua, vnde bonus operarum numerus in regno tam auxiliorum indigo pararetur. Atque humanis praesidijs diuina adi ugens, Sacerdotes Societatis peramplâ potestate ad absoluendos confitentes instruxit. Ad vsum porro priuatum vetus priuilegium, quo Sanctimonialium <note>139 Restituit, et laudat priuilegium Coenobia Virginum non curandi.</note> curâ liberamur, in integrum restituit. Labefactarant id Panormitani Coenobij, cui a Rollione est nomen, Virgines omnibus adnisae machinis, ac demum diplomate ex Pio Quarto Pontifice impetrato, ne ab Societate, a qua restitutum ab stirpe Coenobium, et ad insignem sanctitatis gloriam prouectum erat, desererentur. Sed Pius Quintus, rogante Borgiâ, non solum pristinam summâ voluntate redintegrauit immunitatem, sed etiam diserte professus est, id priuilegij genus valde sibi probari. Demum Societatem omnem, iam ante alijs Mendicantium Ordinum priuilegiis gaudentem, declarauit se velle Indulgentiarum <note>140 Domus, ac templi sancti Andreae progressio.</note> quoque iis concessarum participem esse.</p>
<p>Iam domus Probationis ad sancti Andreae nonnullo crescebat aedificio, stipe maxime nouitij Francisci a Turre Mediolanensis. Templum a sundamentis, quanquam modicum, tamen non inuenustum ad culmen perductum est: cuius <note>141 Templum Iesu ab Alexandro Farnesio Cardinali extrui coeptum.</note> praecipuum altare Marcus Antonius Cardinalis Columna die Purificationis Deiparae consecrauit. At sexto Kalendas Iulias magnifici templi in sanctissimo Iesu nomine dedicati ad aedes Professorum caepta extructio Alexandri Farnesij Cardinalis sumptibus. Idem Farnesius, et Cardinalis Augustanus, qui sacrum rite fecit, primarium in fundamentis lapidem posuerunt. Arbitrabatur Alexander <note>142 Cardinales Far nesius, et Augustanus primum lapidem ponunt.</note> deberi sibi hoc opus: vt Sodalitas, quae a gente Farnesia, cum Paulus eam Tertius confirmarat, progenita quodammodo suerat; ab eâdem in principe Vrbe principem Ordinis aedem acciperet. Nec alius Odoardi postea Cardinalis in aedificandâ ibidem luculentâ domo sensus fuit, dum hereditariâ pietate gentis clarissimae opera magna consummat. Debebatur et illa ei templo dignitas, vt Praeposito Francisco conderetur: et ipsi Francisco conueniebat, vt coeptam ab se duodeuiginti ante annis, cum primum Romam venit, aedificationem persequeretur. Suscepit ergo rem impigre: situmque ipse coemit magno aere, quod ex amicis Proceribus longe positis per literas fere emendicauit: <note>143 Fundamentorum altitudo, et in ijs iaciendis Del patrocinium.</note> cum diceret ad templum totius Societatis commune aequum esse, vt quicumque ei bene vellent aliquid opis conferrent. Dum fundamenta implerentur (quae in septuaginta palmos depressa, et eorum sex, et viginti infra aquam) insigne Dei patrocinium contigit experiri. Alueo enim pleniore Tyberis cum per subterraneos meatus, vt in cauâ, ac prope pensili Vrbe, influxisset; laxatis vtrinque marginibus, remissisque tignis, quae transuersa vestientes fossarum labra tabulas distinebant; repente omnia hausta in prosundum, nullâ cuiusquam noxâ, cum circa operae haud minus quadraginta versarentur. Vbi Sacerdotalium precum nouum <note>144 Chorus instituitur.</note> editum est Breuiarium; sine retractatione institui Chorum placuit ex veteri iusso Pontificis. In Professorum templis dumtaxt canentibus Nouitijs. inductus est. In Romano Collegio Gaspar Ceruantes Archiepiscopus Salernitanus, et Iacobus Couaruuias de Leyua Ciuitatensis Episcopus, et Quaesitores Hispani, qui omnes Bartholemaei Carranzae Toletani Archiepiscopi, quem Romam Pontifex traduxerat, cognoscebant causam; die quarto Ianuarij, quo et vota Socij renouarunt, excepti conuiuio sunt: ijdemque tum carminum multiplici varietate singuli horati: tum vniuersi conciunculis super mensam habitis quindecim linguis. Itaque
<pb id='s174' n='174'/>
modico spatio temporis auditi Haebraeorum, atque Arabum soni, Graeca, et Latina <note>145 Primae super mensam varijs linguis conciunculae in Romano Collegio.</note> oratio: tum linguâ Britanni suâ, et Scoti, et Hyberni, Belgae, Galli, Germani, Boemi, Poloni, demum Hispani, Lusitani, Itali. Hoc notarim, quod huius moris, qui deinde non raro, ac duplo interdum maiore linguarum numero, ad eximios cohonestandos hospites, vsurpatus est, hoc initium inuenio. Res autem hunc ferme in modum administratur. Praeter linguas veteres Haebraeam, Graecam, Latinam (quarum patria libri iam sunt, in quibus tantum viuunt, nec tam natione, quam studijs censentur) homines leguntur non periti modo linguarum, sed fere de Nationibus, quarum sermone dicturi sunt. Hique, cum sermo est hospitibus plane ignotus; tum latine praefantur, quâ dicturi sint linguâ: tum ad extremum oratiunculae sententiam item latine subijciunt. Porro thematis instar, et argumenti nunc psalmus, nunc locuples alius e diuinâ Scripturâ praesenti tempori accommodatus locus proponi solet: cuius alia deinceps alij membra, atque particulas, quo iussi sunt ordine, quampaucissimis tractant, vt et spatium omnibui pateat, nec gratiam rei longitudo corrumpat. Vt enim poma alendo corpori aliena gustare tantum delectat; ita sermonum, qui non intelliguntur fructus est <note>146 Auditorum Col legij frequentia.</note> omnis in gustu. Ob auditorum frequentiam distinguenda fuit hoc anno in plures classes latinae linguae doctrina: Magistro inter Humanitatem, et summam Grammaticae scholam interiecto: cui postea Primae classis Grammaticae nomen mansit. Alijs postea annis ita eadem multiplicari auditoria necesse fuit; vt, cum haec scriberemus, iam gemina Humanitatis essent: Grammatica vero in tres distributa classes auditoria octo magna discipulis plus fere centenis compleret: quorum terna infimi, ac medij: bina summi haberent. Plurimi ex Collegio Socij in subsidium per Italiam, Galliam, ac totum Septentrionem dimissi. Nec qui substitere <note>147 Sacra, et preces a Socijs oblata Romae pro Gallrae necessitatibus.</note> domi vllum praetermiserunt genus auxilij, quod conferre in absentes possent. Missus in Galliam est ingens precum, sacrorum, poenarum sponte susceptarum index, quae quisque, ad propitiandum ei Regno numen, obtulerat: multo et grauiora, et plura oblaturi; nisi iuuenum calorem Praesidum prudentia temperasset. Ex Oppidis circa Romam consueti reportari sunt spiritualium frugum manipuli. Vnus e Socijs scholasticis, qui comes Sacerdoti iuerat, dignâ imitatione, ideoque etiam relatu, vsus industriâ. Die sancto Paschae, templo ad sacram accessuris synaxim referto, pauca ingenio suo praefatus, meditationem ab Ludouico Granatensi ad praeparandos diuinissimo illi conuiuio animos scriptam clara, lentâque voce recitauit e suggestu, cum voluptate auditorum, ac pio motu. Deinde quinquagenos, vt corpus Domini sumpserant, in fecretum sacellum seuocatos, post gratiarum actionem, cohortatiunculis breuibus ad conseruandam animi munditiam <note>148 Aliquid turbae in Romano Collegio.</note> incitabat: et quam inde instituere vitam deberent edocebat. Sed Romani Collegij adeo laeta progressio Diabolum scilicet pessime adurebat: qui, dum omnes ad tam praeclarum opus labefactandum scrutatur vias; aptiorem nullam inuenit, quam discordiarum semen: satis gnarus, quo caritas in coetu laxaretur; eum tanquam corpus neruis compagibusque solutum, aegrum, et inhabile reddi: nec ab interitu longe abesse. Vsque ad hanc diem ab anno salutis millesimo quingentesimo quinquagesimo quarto alij, atque alij Superintendentes: sed vnus, idemque praefuerat Rector Sebastianus Romaeus Aretinus, vir vsquequaque sanctus: qui iam fessus, perditâque valetudine, leuandus visus est onere, vti percuplebat. <note>149 Dionysius Vasquius Romani Collegij Rector austerior.</note> Erat domi Professorum Dionysius Vasquius biennio ante Antuerpiâ Rommam euocatus: cui, diuiso Secretarij munere, Prouincias Hispaniae Pater Generalis attribuerat. Verum cum id neque vtile domi ad negotia, et consensionem foret, neque Hispaniarum Prouincijs gratum; Dionysium, quem magni faciebat, Collegio in Sebastiani locum praefecit. Nescio quo pacto, cum Pater Franciscus ad perfectam virtutem promouere omnes studeret; Diabolus sanctis eius conatibus in occasionem nocendi abutens, paulatim coeperat in Societatem inuehere <note>150 Rigor in regendis hominibus noxius.</note> spiritum longissime ab primâ suauitate eius alienum, haud quidem ipsius Praepositi culpâ (nulla enim mater benignior, atque adeo indulgentior illo) sed humano administratorum errore. Qui, similiter atque principio suae praesecturae
<pb id='s175' n='175'/>
senctus Bernardus, nescij habere modum; contraria omnia, atque intendebant, assequebantur: vsque eo, vt in Hispaniâ de Prouincialibus, nominatimque de Arellaneda, Carillio, et Consaluio graues querimoniae essent, quod inconsulto abrepti studio, tanquam dominantes in Clero, in eis, quos veluti filios alere, et excitare debuerant, animos tenues, ac seruiles ingenerarent, cum fiduciae, caritatis, totiusque religiosae disciplinae labe, et agendarum rerum pernicie. Nec vero me fugit apud molliora ingenia, quod disciplina, et cura est, austeritatem, ac tristitiam nominari: et (vt sua cuique sententia, ac via est) qui aliena minus probant notare omnia solitos inflatiore censurâ. Geterum late fusa opinio in totum raro aberrat. Eodem ilio spiritu coepit Dionysius in Romani Collegij administratione vti: quod quo fuit magis nouum, et insolens eo loci; eo plus incommodorum peperit. Catenarum, et earceris (res in Societate, ne dum in florentissimâ illâ officinâ literarum, ac religionis inaudita) mentio interdum audiebatur. Excidebant etiam homini minus cauto verba nonnunquam indigna: domiturum se <note>151 Quam linguae necessaria temperantia ijs qui praesunt.</note> ingenia Italorum, atque docturum subesse. Vitium sane super omnia cauendum ijs, qui praesunt. Quorum, cum et nutus taciti, gestusque, ac vultus notentur; dicta irreuocabili lapsa impetu sic animis infiguntur, et adhaerescunt; vt postea nec euelli possint: et communicata, tanquam faces tartareae, incendia late fundant. Ea vero cum per sese essent acerba; hominibus parum excoctae virtutis intoleranda prorsus faciebat persona: cui nihil ad colligendam beneuolentiam humani delinimenti suffragabatur: non genus, non facies, nec vultus: color ipse teter, obliquus oculorum obtutus erat. Ita breui ingens illa nationum alumna domus ab pristinâ suâ tranquillitate, in solicitudines, in angores, querimonias, atque adeo conuenticula non bona distracta est, ipso dissensionem iuuante numero. Quippe cum fieri non possit, quin magnâ in familiâ nonnulli sint ferocioris ingenij; hi, quemadmodum multitudine opprimuntur bonorum, cum rei summa <note>152 Camilli Cargae tumultus domi.</note> constat; ita si haec turbatur, plurimos in commune exitium secum trahunt. Erat inter ceteros iuuenes Camillus Carga ad metas philosophici cursus, homo viribus bene valens, ingenio feruidus, nec satis domitae irae: qui asperius ab Dionysio increpitus, Euangelica oblitus praecepta, militari potius confidentia, quam religiosâ submussione respondit. Nec Dionysius dissimulare nouit, atque impotentem tantisper, dum resideret impetus, cedendo mollire; sed, ad ceterorum terrorem editurus exemplum, duos illico robustos aduocat ex Fratribus Laicis, iubetque inijcere in Camillum manus, atque vincire. Ille, iam sui nequaquam potens, duobus vtrâque manu arreptis laterculis, absistere eos ab se procul iubet: cum interim ipse, ac Dionysius, ac duo Fratres clamoribus Collegium totum complerent. Hactenus processum est. Nam prope vniuersi, insolito exciti tumultu, illico accurrerunt, speciemque miserandam contemplati, horrore correpti, in gemitus, ac lacrymas prae indignitate facinoris abierunt: deplorantes intra sanctum id conseptum, vnde ad totum terrarum Orbem caelestis vnanimitatis spargebantur <note>153 Palmius quietem Collegio reddit.</note> exempla, tantum laetitiae partum Diabolo. Peruolat extemplo ad Borgiam tristis nuntius: qui, vt par erat, ex intimis commotus sensibus, Benedictum Palmium ad rem cognoscendam, et mature componendam mittit. Gratissimus erat toti Collegio Palmius. Cui simul apparuit, cuncta multitudo attonita, atque eiulans facta obuiam incondito strepitu miseris rebus poscebat opem. Quos Pater graui supercilio castigatos, vt impetus illos infringeret nimium elatos; iubet in sua quemque abire conclauia. Tum conuenit Dionysium separatim, grauissimosque <note>154 Eiusdem Palmij ad Socios Oratio, cum summae demissionis signis.</note> Patrum, atque Doctorum: ex quibus, postquam motus, et querelarum causas didicit; vniuersum Collegium, edito campanulâ signo, conuocat in templum. Ibi agressus de pace, deque caritate, proprioque Societatis spiritu loqui, cum semper haberet mire obsequentes oculos, tum ita commotus est; vt cum totus ipse, totâ in oratione, cooperiretur lacrymis; ceterorum nemo sese cohibere posset. Itaque omnibus commotis, et vbertim flentibus; postremo in sermone per Deum obtestatur, vt existiment ipsum se causâm eius indigni turbinis extitisse, suam sognitiem, atque ignauiam, sua scelera talem ab Deo commeruisse poenam. Quae ex
<pb id='s176' n='176'/>
animo proferens, ardenti vultu, neque oculis vnquam tacentibus ad solum descendit: prouoluitur humi, et veniam lacrymabili implorat voce: continuoque genibus reptans singulorum pedes incipit osculari. Perculsus hac specie Dionysius, vt qui inscitiâ magis, quam volun tate labebatur; etiam ipse lacrymarum plenus proijcit sese in terram: dein de alij, atque alij, vt nemo fieret reliquus, consequuti. Reptabant <note>155 In Socijs com motio animorum, ac fructus.</note> humi: inuicem precabantur ven am, tanquam rei omnes forent: osculabantur pedes: facinus detestabantur: perfundebant lacrymis solum. Tum Palmius Domini spiritum videns in Domini familiam incidisse; erectus: Con donate, inquit, vobis vicissim, condonate fratres, sicut et Deus in Christo donauit vobis. Nec quispiam, aduersus quempiam indignetur: sed in aeternum illum aeternae salutis nostrae hostem vertite iram, qui commeritus est. Ille ab initio homicida, ille dissidij, et peruicaciae pater, prae inuidiâ pacis, et consensionis nostrae id monstri molitus est: ille hanc exciuit miseram tempestatem. Sed Dominus Iesus, qui diligentibus se facit, vt omnia cooperentur in bonum; omnia in maiorem eius dolorem, et ignominiam vertet: redeuntibus, per Dei gratiam, nobis ad pristinam tranquillitatem, et pacem. Hunc in modum relato post foedam procellam iucundo fereno; Benedictus secedit in cubiculum cum Dionysio, hortatusque, vt aliam iniret administrationis viam: atque eos, qui se e caritate Christo deuouerant, ex caritate regeret; rursus Consiliarios, et Magistros ad fouendam pacem accendit. Camillus, vt in praesens ipse quoque cognosceret erratum suum adductus; haud multo post <note>156 Lenitatem Borgia Praesidibus commendat.</note> visus est ad suos mittendus: et Dionysius ab admistratione summotus: cui Hieronymus Domeneccus Siciliae Prouincialatu perfunctus successit. Hoc maxime exemplo Pater Franciscus edoctus, multorumque expostulationibus permotus, quanquam ante saepe commendauerat lenitatem; ad eam om nes, praesertim Prouinciales Hispanos, impensius institit adhortari: praedicans, experimento compertum clementiâ, atque benignitate longe amplius, quam asperitate, ac rigore profici. Ceterum cum in Germanico quoque Collegio, quamuis numero adolescentium nobilium ducentis sexaginta floreret, quo et Pontifex quotquot e propinquis <note>157 Superiotendentes omnino ex Vrbe sublati.</note> idoneos habebat, e patriâ aduocarat, non nihil interdum administratio claudicaret; ad idque animaduersum esset Superintendentis occasione, qui erat Franciscus Toletus, callidos adolescentes abuti; admonente Ribandeneriâ Procuratore Prouinciae, funditus ab Romanis domicilijs Superintendentis sublatum est nomen: et cuncta tranquillitati pristinae restituta: multo clarius in restinguendis hisce incendijs Dei elucente gratiâ, quam Diaboli inuidiâ in suscitandis. <note>158 Paulus Achilles a profugo Sacerdote dire impetitus.</note> Et quoniam non minus in aduersis Dei patrocinium, quam in secundis cernitur; subiungatur proditum in Siciliâ, idem sub tempus, paternae eius tutelae documentum. Hieronymo Domenecco Romam decedente, vicem Prouincialis subire iussus est Paulus Achilles Coliegij Rector Panormitani, candidissimae vir animae, atque lenisumae. Ad hunc presbyter Vincentius Malherba nomine, ab Societate iam annos quinque circiter profugus, adijt rogans, vt a votis absolueret. Paulus pro suâ bonitate quamplacidissime id suâ negans in potestate situm; ad rem cum Praeposito Generali, ad quem pertineret, tractandam hortatur: suamque apud eum omnem operam pollicetur. Ille valde, vt prae se ferebat, laetus responso, Romam se profecturum ostendit: tribusque deinceps diebus frequens in Collegij templo, et cum Paulo fuit. Sexto Nonas Octobris primis tenebris dum Paulus recipit se domum e templo, auditis toto die confessionibus fatigatus, in hom inem incidens, monet postridie triremes Neapolim soluturas: adesset in tempore: curaturum se, vt admitteretur: et aliquid etiam, quo se magnopere laborare ille aiebat, viatici collaturum. Quo in sermone sensim progresu, ad Collegii ianuam pariter veniunt. Hîc vero dum attollit manum Paulus, vt tintinnabuli funem ianitorem vocaturus apprehendat; bonus Malherba, eductâ, quam gerebat abditam, sicâ, nihil minus suspicanti crebris ictibus et pectus, ac totum corpus appetit. <note>159 Diuinitus ex cede liberatur.</note> Ad improuisum facinus mitissimus vir attonitus, sanctissimum Iesu nomen in geminans in terram corruit. Inde sacrilegus percussor confectum existimans, ferro, pallioque relicto, fugâsibi consulit. Res sane ad commendationem diuinae
<pb id='s177' n='177'/>
clementiae singularis, et quam nemo sapientum miraculo exemit. Accursu fratrum deducto in Collegium Patre Rectore, e tot ictibus nullus pertinuisse ad viuum repertus est: tantum in pectore, atque altero crure leuiter perstricta cutis: adeo sine noxâ, vt postridie et sacrum fecerit de more, et confessiones audierit. Tantum salutiferi Iesu nominis inuocatio, et accepta Deo viri sanctitas potuit. Hoc euentu Franciscus cognito, in Siciliam scripsit, diligenter vt caueretur, ne quid <note>160 Borgia condonari ju bet nocenti.</note> mali nocenti contingeret; dareturque opera, vt eius animae in primis prospiceretur: cum et illa Dei, quae Paulum seruauerat, bonitas ad benignitatem nos inuitaret: et percussori haud semper constare mens diceretur. Haud aliter suâ ipse sponte facturus erat Paulus, qui quam alienam grauiter ferebat culpam; tam sibi, quod Christi nomine condonaret, oblatum aliquid laetabatur. Non deerant tamen, qui grauiter vindicandum scelus, edendumque exemplum, quo sacrilegus hominum coerceretur furor, cenferent. En piissimum Patrem Venustum in Siciliâ paucis ante annis dire mactatum: ibidem Paulum ad necem nuper appetitum: et fuisse post id facinus apostatam alium, qui ab eodem monitus de dimittendâ pellice, minitatus sit, quod Malherba nescierit, se scite perpetraturum. Itaque si ad feruida ingenia spes impunitatis accesserit; aperiri sacrilegis parricidijs amplam fenestram, et animis curandis aditum omnem oceludi. Ipsos fateri Siculos metu poenae suorum nimium promptas ad caedem manus inhibendas. Haec Ioannes Montoia Visitator maxime censebat. Idemque (cum eius admonitu Prorex diligentissime conquiri sontem iussisset, et comprehendisset) aliquandiu captum siuit in squallore carceris scelus luere: deinde vrgente Borgiâ, vt misero consuleretur; in Collegij Panormitani cubiculum inclusum ad impetrandam <note>161 Marchio Piscariae Siciliae Prorex, et eius pietas.</note> ab Deo veniam praeparauit: vn de post aliquot ann os tandem dimissus est. Prorex erat Ferdinandus Franciscus Marchio Piscariae, qui cum esset Religionis apprime studiosus, egregiam Patribus animas iuuandi materiam ministrabat. Multum quoque proficiebat vitae suae, atque suorum formâ: cum ipse, ac Proregina eoniuxi, et proximi ali frequenter, ac luce palam, inter Ciues nullâ magis re, quam moderatione eximii, spectandique diuina obirent. Et tulerunt praesentem quoque suae pietatis fructum. Deposito iacente filio, cum ambo parentes in Panormitani Collegij templo ad Sacerdotis abiecti pedes absolutionem petiissent, atque <note>162 Gaspari murarij fabri spectabilis vita.</note> Domini subinde corpus sumpsissent; ex eo die reparari coepta puero salus, in totum breui redintegrata est. Foroliuij magnâ virtute murarius faber Gaspar amissus. Parmensis erat patriâ. Propensissime pietatem inde vsque ab rudibus annis coluerat. Ante spectatam diuinam rem nunquam ad opus adibat: ipsos aedituos, vt sibi templa patefacerent ante lucem excitare solitus. Vt vero concioni interesset, multa passuum millia percurrebat. Cum hac indole Dei famulatum in Societate exorsus; tanto procliuius ad perfectionem omnem processit. Simplex ad obsequium, laboriosus ad opera, vigil ad preces, mitis omnibus, vni sibi asper. Excitabat mane Socios ad precationem solennem: sed iam horam totam ereptam oculis in eâ ipse consumpserat, et ordinarium postea spatium adiungebat, et spatia alia post opus vesperi. Feriatos vero dies totos ei negotio operatos habebat. Nihil extra communes mensas (nisi si quid aliquando fraternae caritatis gratiâ) quamuis laborum magnitudo requireret, degustabat. Quin et diurno fractum labore corpus nocturnis vsque atterebat flagris; adeo saeue, ac saepe; vt, miserentibus interdum Rectoribus parum tanta inclementia probaretur: sed ei Prouincialis Rodericius fecerat potestatem. Modestia erat viri spectanda semper, sed tum elucebat blandissime; cum rei diuinae ministrabat. Ita collectus in sese, sum, missis luminibus, compositis ante pectus palmis adstabat. Itaque, et iueundissime a circumstantibus spectabatur, et ad eundem se habitum multi componebant. Hac efficaci, et nunquam tacitâ morum linguâ, tum etiam additâ ad id tempestiue voce, omnes ad Deum, quibus cum ageret, adducebat. Nemoque domesticorum, <note>163 Eiusdem miserandus occasus</note> nemo extrariorum, modo nosset, Magistrum Gasparem non amaba plurimum, ac venerabatur. Quo grauius atroci omnes funeris eius casu perculsi sunt. Dum parietem veteris aedificjj ad Collegium ex ijsdem coementis extruendum,
<pb id='s178' n='178'/>
<note>164 Foroliuienses exequuijs illum honestant.</note> subrueret, praesensit quidem ingruentem ruinam; sed inter fugam ex offensatione lapsus oppressus est. Foroliuiensis populus communi moerore: Clerus etiam multis sacrificijs, et religiosissimis exequijs honestauit. Ita Dei misericordia alijs alibi sese modis effert. Quae Romanis pepercit operis; Gasparis occasum non parcendo nobilitauit. Sed et illud animaduerti licet, in arte ita periculosâ, vt tales alioqui casus memorandi non sint, quantum intersit pauculae pecuniae, an (vt ita dixerim) caeli mercenarium opprimi. Inter multa praeclare per Italiam <note>165 Lauretani Collegij vtiles labores, et excursiones.</note> gesta, Lauretani Collegij longe, vt solet, pertinuerunt labores. Illud enim maxime Collegium est, quod cominus rem, et eminus strenue gerit, dum Patres non modo confluentes ad se vndique peregrinos excolunt; sed ipsi quoque ad excolendos late populos peregrinantur. Itaque Anconam, Asculum, Firmium, Sanctum Seuerinum, Sanctum Genesium, Sarnanum, et alia Picentum loca, partim superiore, partim hoc anno, egregio vbique successu, peragrarunt. At Recineti, praeter catecheses per templa, et vicos, atque alia vbique vsitata; Iudaei etiam <note>166 Iudaei conuersio insignis.</note> aliquot ad baptismum adducti, haud sine ope Iudaei iam catechumeni: qui cum plurimum se Christo debere profiteretur, communicare cum suâ gente inuen tum ab se bonum curae habebat. Is narrabat cum Iudaeorum manus in Orientem ad quaerendum Messiam nauigaret; incidisse in Sarracenorum biremem: qui cum Iudaeos saeue trucidarent; vbi ad se ventum est, negasse Iudaeum se, at Christianum, esse: atque ita seruatum, et captiuum abductum. Ex eo tempore amare Christum, vt seruatorem suum coepisse. Duos annos in turbâ nauticâ circumductus cum es set, forte ita euenisse, vt in modicam Insulam non procul Christianis terris, vna cum concaptiuo pro biremis vsu emitteretur. Ibi prostratum in genua institisse Christum precari, vt quando vitam sibi benigne seruarat; etiam libertatem, quo baptismate posset elui, restitueret. Inde reuersos in biremem consopitam omnem reperisse turbam, consensuque ambos occasione vtendum ratos, in scaphâ Christianorum, non longe positas, vt dixi, terras fugâ petijsse. Tum sibi nihil prius fuisse, quam vt Lauretanae Virginis aedem inuiseret, et Christo renasceretur. Hic ergo <note>167 Flagitiosi viri notabilis conuersio.</note> cum Recineti ab Episcopo baptizandus ageret, magno vsui ad aliorum peruicaciam Hebraeorum edomandam fuit. Tam multas habet Saluator communicandae vias salutis. Sed illud in speciem leuius haud scio, an re mirabilius gratiae Christi artificium fuerit. Ferrariae ciuis, tametsi suam habebat iusto matrimonio copulatam mulierem; tamen alienam amabat: quam visus sibi videre per viam; institit per vestigia sequi, Illa in Collegii templum progressa primum ad poenitentiae tribunal accedit, repurgatque per homologesim conscientiam: tum ad diuinam mensam accumbit. Amator oculis, quocumque ea pergeret, sequebatur: et modestiam, ac pietatem haud ante cognitam notabat, suspiciebatque. Cum demum non esse, quam opinabatur, animaduertit; post cognitum errorem, sic prope consuso haerenti cogitatio subit: nimirum diuinitus factum, vt in eum locum veniret, vbi specie christianae sanctitatis conspectâ, faciendum quid sibi esset, admoneretur. Ergo viam certus nouam ingredi, eundem, quem pia mulier adiuerat, Sacerdotem adit. Ordinem rei primo omnem, tum conscientiam aperit. Mox et coniugem ad Sacerdotem eundem adducit: pariterque cum eâ se diuinis frequentandis mysterijs, et alijs Christianae vitae obeundis officijs totum dedicat: per quas ab Satanâ vias pelliciebatur <note>168 Politianorum in repetendo Collegio studia.</note> ad exitium; per eas a Christo ad salutem adductus.</p>
<p>Inter noua postulantes Collegia hoc anno studia excelluere Politianorum. Hirem vrgere iam dudum exorsi, hoc demum anno per publicas literas primum, dein misso Legato nobili ciue Ioanne Hercule Minato, obtulerunt celeberrimam in eo tractu sanctae Mariae, cui a sancto Blasio cognomentum, aedem, cum suis vectigalibus. Cumque id Franciscus recusaret, quod ea aedes extra vrbem esset; atque ad colligendas stipes propositae starent arculae; ad Ioannem Mariam Taurusium Romae agentem scripserunt, rem vt omnino transigendam curaret: ac postremo ipsemet Episcopus eâ tantum causâ Romam venit, coram, perque Internuntios idem flagitans: ac templum intra vrbem, et domicilium, ac cetera omnia quamliberalissime pollicens: adeo vt tantis studijs prope delassatus Borgia;
<pb id='s179' n='179'/>
Collegium admiserit, cum eo, vt tum demum incolas, maturum sibicum videretur, mitteret. Tanta vero in Politianorum animis studia, praeter ingenitam humanitatem, duae in flammauerunt causae. Pimum admirabilis ille exitus eius, qui infamiam olim degentibus ibi Socijs per fraudem inusserat: vt anno ante hunc quinio narratum est. Iam enim illustratâ veritate omnes vulgo Societati fauebant, voluntate etiam emendandi quicquid ante deliquissent. Deinde experimento (vt est natura mortalium) postquam amiserant, Collegij vtilitatem carendo intelligebant; cum sacrorum vsitata crebritas intercideret: cum solutior cresceret soboles: nec qui ingenia eorum, ac mores accommodate fingeret, praesto esset: cum denique fulgore illo in omni genere pietatis, quem Collegium induxerat, paulatim obsolescente; iam passim totâ vrbe pristinae imago negligentiae recursaret oculis. Hoc iam Collegio in hunc modum recepto, Domus probationis noua <note>169 In vrbe sancti Angeli domus probationis in choatur.</note> inchoata est. Ioanna Castriota Dux Nuceriae, eademque Marchio sancti Angeli diu institerat, vt in vrbe sancti Angeli suae ditionis, quae in Samnio est modica; in montibus sita, quinque ab Adriatico mari passuum millibus, Collegium poneretur: cumque Pater Franciscus secundi conuentus decretum obijceret; eo preces vertit, vt domum saltem probationis, cui post aliquot annos scholae adderentur, cancederet: se capitibus viginti alendis pretium collaturam. Idque ita flagitabat, ac precabatur; vt saluâ gratiâ diutius obsisti nequiret. Quippe magnis personis, dum religiosa postulant, quae tamen concedi non expedit; arduum negotium est probare, quod neges. Nam super insitam ab nobilitate, atque opibus indolem, quâ postulatis plerique suis inesse pondus imperij volunt, dum oculis ad sua tantum vota intentis, et religiosae rationis propemodum rudes, haudquaquam satis omnia, circumspiciunt; existimant sibi quia bona, atque honesta petunt, nec bene posse, neque honeste negari. Cum vtique verius esset existimare, quo meliora sibi a viris bonis, beneuolisque negantur; eo causas, quare negentur, maiores adesse, quam ipsi dispiciant. Ergo missi hoc anno cum aliquot <note>170 Item in Nolano Collegio.</note> Socijs Pater Emerius de Bonis, et Pater Franciscus Hemerulus: Ille Rector, hic praefectus Nouitiorum futurus. Nolae quoque instituta est probationis domus, <note>171 Pater Victoria Salernum, atque Venafrum vtiliter excurrit.</note> cui Franciscus Gomius Praepositus, et templum coeptum aedificari. Pater Victoria, qui e Sardiniâ reuersus Collegium Nolanum regebat, in Salernitanum Archiepisco patum iussus excurrere; valde in vrbe, et agro renouauit, auxitque diuinum cultum: paces operosas conciliauit: scholas rudimentorum fidei instituit, Sodalitatemque ad mysteriorum frequentiam excitauit: denique summis laboribus egregia molitus, ad eadem molienda Venafrum discessit. Collegium Senense, <note>172 Senensis Collegij incrementa.</note> templo sancti Vigilij curâ animarum expedito, et adiunctâ Abbatiâ ad Quartum, vt vocant, tenui illâ quidem, et vbi aedes sancti Michaelis deserta, ac ruinosa erat, tamen loco remittendis animis peropportuno sita, emergere priscis aerumnis coepit. Ceterum, quod habebat Societas prope Bassanum cum sacello domicilium <note>173 Baffanense domicilium Capuccinis concessum.</note> feculi euntis altero et quinquagesimo, ei ab Sodalitate se flagellantium dominatum; Capuccins, quorum multo magis accomodatum instituto erat, sponte concessum est. Taurini maximâ Ciuium voluntate apertae scholae nono Kalendas Nouembris. Eo Rector adijt Achilles Gagliardus, cum in Romano Collegio <note>174 Achilles Gagliardus Taurinensis Collegij Rector.</note> Theologi Doctoris, ad maiorem apud Haereticos accolas auctoritatem, ornatus esset insignibus. Iacobus Acosta, cui Achilles successit, cum Ioanne Xauerio Antuerpiam missus. Ex hoc Collegio Ludouicus Codrettus, cum Allobrogum Ducem ad Collegium Camberiense iuuandum omnibus rebus destitutum, incitasset: <note>175 Ludouici Codrettiin Valles Lucernae, atque Angronnae excursiones.</note> quam ob causam Taurinum in reditu ex Congregatione Procuratorum venerat; in Valles Lucernae, atque Angronnae excurrit, confirmans diuino verbo Catholicos, Haereticorum redarguens errores egregio cum, pretio operoe.</p>
<p>Laurentius Magius Austriae Prouincialis hac aestate in Poloniam iter intendit, <note>176 Prouincialis Magij in Polonia res gestae.</note> suis vicibus, quandiu abesset, Henrico Blissemio Rectori Pragensi delegatis. Tum primum Collegia Polonica Prouincialis inuisit: qui non ab Socijs modo, sed ab Praesulibus quoque, Dynastisque, ac Rege perhumaniter, perque honorifice exceptus; eos ad fidei catholicae defensionem, captato prudenter tempore, nec
<pb id='s180' n='180'/>
sine effectu, accendit. Bransbergense, et Pultouiense ordinauit Collegia: curauitque, vt Bransbergensi ad triginta alendos ab Cardinali Hosio suppleretur impensa, literisque fundationis, ex formulâ ab Vrbe missâ, vltima manus induceretur. Grauitate illa suâ dulcissimâ, ingenuâque prudentiâ, adhaec ore vere probo, ac plenâ blandae maiestatis specie, mirum quantum Sarmatarum animos coepit: nec minus ipse humanitate captus est, et facilitate gentis: quam perspectam sibi, expertamque prope incredibilem profitetur. Itaque toto animo, cunctisque opibus iuuandum Regnum suscepit. Sed ante omnes admirabatur Cardinalis Hosij <note>177 Stanislai Hosij Cardinalis pietas.</note> cum Religionis tuendae studium, tum erga Socios Bransbergenses pietatem. Quorum vt in recenti domicilio, et plerisque prope tyronibus, et super haec adeo procul ab reliquâ Societate; et imbellicitates sustinebat, et aegritudines alleuabat, et <note>178 Collegium Pultouiense Petrus Miskouius Antistes protegit.</note> auctoritatem, pressis, si qui incidebant humani errores, tuebatur constantiâ, et indulgentiâ singulari. Collegij quoque Pultouiensis patrocinium amanter Antistes susceperat Petrus Miskouius, qui demortuo Fundatori successerat: tametsi videbatur initio minime fauturus. Multa praeterea Collegia petebantur. Acerrime instabant Iacobus Vchanski Archiepiscopus Gnesnensis, et Adamus Konarski <note>179 Noua Collegia iu Polonia postulantur.</note> Posnaniensis Episcopus. At Valerianus ex vrbe Vilnâ magni Lithuaniae Ducatus principe, quam curabat, et proprias ad Cardinalem Hosium, cuius consilio se, et exemplo excitatum aiebat, vt faueret, et ad Bransbergenses Socios literas dedit, quas prodere hoc loco iuuat: vt hoc etiam monumentum apud gratam posteritatem illarum Polonicae Ecclesiae columnarum extet. Ergo scriptarum ad Cardinalem exemplum hoc est.</p>
</div2>
<div2 id='SaHR.04.02' n='2' type='letter'>
<head>Illustrissime, ac Reuerendissime in Christo Pater, ac Domine.</head>
<p><note>180 Epistola Valeriani Vilnensis Episcopi.</note> PArtim officij mei memor, quo Ecclesiae Christi, et me ipsum, et omnia mea debeo, partim illius sanctissimi, et saluberrimi consilij haud oblitus, quo me Illustrissima, et Reuerendissima Paternitas Vestra, pro suâ in me singulari beneuolentiâ, amicissime dignata est commonere, vt sanctis, et pijs vestigiis vestris insistens, omnem meam operam darem, quo fratribus Societatis Iesu Vilnae aliquod certum domicilium quamprimum posset constitui: ostendens breui tempore futurum, vt res Christiana, quae his temporibus infelicissimis in hoc magno Ducatu Lithuaniae admodum vehementer nutat haeresibus in dies alijs, atque alijs pullulascentibus, eorum operâ, Deo optimo aspirante, in tranquilliorem statum posset redigi: etsi is non sum Illustrissime, ac Reuerendissime Antistes, qui me tantis angustijs circumclusum amplitudinem, et maiestatem clarorum gestorum, et factorum Reuerendissimae Paternitatis Vestrae, quibus iam pene toti Orbi inclaruit, sperem vel saltem aliquam similitudinem posse assequi; tamen dictis causis permotus, pro eâ rerum mearum tenuitate, in quam sum, militum, et Haereticorum maximis iniurijs redactus, quod potui praestiti. Emi igitur in primis domum caementitiam olim Dominorum Lassinski, cum alijs multis commodis Collegio piorum istorum, et doctorum virorum satis aptam, tum vel eo maxime, quod eo loci sita est, vt et Episcopi Vilnensis Curiae sit valde vicina, et ab omni strepitu opificum longe semota. Habeo iam, et praedium aere meo ibidem emptum, vnde singulis annis centeni aliquot floreni Polonici in eorum necessaria redire potuerint. Nunc illud mihi restare videtur, vt Illustrissima, et Reuerendissima Paternitas Vestra, pro suo in me valde propenso animo, vnum, atque alterum virum prudentem ex hac Societate Bransbergensi dignetur ad me Vilnam mittere. Et quia sic afflictae sum valetudinis, vt in dies impendentia pericula timeam; cuperem tales mihi mitti, qui ad capessendam possessionem istorum bonorum omnium essent apti, ac idonei: vt eos statim dominos, et heredes eorum omnium constituerem. Quod vt Illustrissimam, et Reuerendissimam Paternitatem Vestram, pro suâ in Ecclesiam Christi vigilantiâ, facturam non dubito; sic ego praeter hoc, quod tot, et tantorum beneficiorum sempersum futurus gratus,
<pb id='s181' n='181'/>
etiam Deum optimum maximum continuis votis sedulo orabo, vt illam ad suae Ecclesiae sanctae incrementum, et augumentum in multos annos seruet saluam, et incolumem. Cetera ex eo, qui has perferet literas, facile cognoscet. Valere Illustrissimam, ac Reuerendissimam Paternitatem Vestram diutissime, felicissimeque percupio. Vilnae ex curiâ meâ Episcopali vigesimo die Augusti, Anno Domini millesimo quingentesimo sexagesimo octa uo. Scriptae autem ad Collegium erant tales.</p>
</div2>
<div2 id='SaHR.04.03' n='3' type='section'>
<p><note>181 Eiusdem epistola ad Patres Bransbergenses.</note> Cum pro meo Pastorali officio subinde mecum cogitarem, Reuerendi Patres, quibus modis res Ecclesiastica in hoc magno Ducatu Lithuaniae, ob infinitas fere haereses valde labascens, possit quoquomodo erigi, et attolli; venit mihi in mentem, Deo sic procul dubio volente, veneranda haec, et celebris Societas vestra. Quae, cum pro suo instituto, et eam rationem vitae sit amplexa, vt et verbis facta valde cohaereant, et omnium disciplinarum optimarum tam diuitem scholam aperiat, vt ex eâ, tanquam illo diuite cornu, quilibet in vsum suum necessaria facile queat depromere; in eam spem sum adductus, vt credam his vestris sanctissimis armis, quibus vos audio satis abunde esse instructos, omnes has pestes grassantes ab ouili mihi a Christo commisso depelli posse. Quo vero hoc per vos Christi operarios strenuos commodius agi possit; primo domicilium satis commodum vestro instituto iam curaui: deinde, et praedium, vnde necessaria Societati vestrae non aspernanda esse potuerint. Verum, vt et de his, quae sunt iam parata, et de ceteris, quibus opus adhuc esset, tanto melius, et certius possit constitui; Reuerendas Paternitates Vestras obnixe peto, vt pro vestro in Ecclesiam Christi zelo sancto, vnum, atque alterum virum doctum ex Collegio vestro ad me Vilnam ad certum tempus quamprimum mittere dignentur: qui quasi prodromi, vna mecum omnia ea praeparent, quaecumque ad professionem Societatis vestrae videbuntur requiri: simulque eorum bonorum, quae iam sunt parata possessionem capiant. Quod, vt vos, pro vestro in Ecclesiam Christi amore, facturos non dubito; sic ego dabo omnem operam, vt et hi viri boni, quos mittetis, satis abunde habeant omnia: et de reliquis ex eorum consilio sic constiuam; vt venerabili Societati vestrae satis commodum domicilium hîc figi possit. De qua re etiam ad Illustrissimum Dominum Cardinalem Episcopum Varmiensem scripsi, Dominum meum obseruandum. Qui etiam, pro suâ in me beneuolentiâ, non dedignabitur, quod possit huic rei vsui esse, in commune consulere. De reliquis meus hic famulus, qui Reuerendis Paternitatibus Vestris has literas reddet, vobiscum aget. Valere vos diutissime, felicissimeque percupio. Vilnae ex nostrâ Curiâ Episcopali vigesimâ die Augusti, Anno Domini millesimo quingentesimo sexagesimooctauo.</p>
<p><note>182 Vilnae curproperandum Collegium.</note> Apud Cardinalem Heilisbergae Prouincialis Magius erat, cum redditae vtrique suae sunt literae. Addebat autem earum lator, qui et currum, et pecuniam ad Socios continuo peruehendos adduxerat, ideo festinare Episcopum, quod et senior aetati diffideret, atque Haereticorum Vilnensium anteuertere conatus vellet, qui Academiam, vel Vilnae, vel circa moliebantur: in eamque rem vim pecuniae magnam conferebant. Sperabat autem Episcopus, si Academiâ ab se catholicâ occupatus esset locus; eo procliuius Regem Haereticorum coeptis obstaturum. Perdoluit Magius non adesse sibi facultatem adeo inflammatis senis optimi studijs extemplo parendi. Itaque et offi ciosissime illi rescribit, et impense cum Praeposito Generali causam egit: ac demum, ingentem erga totum illud regnum propensionem secum referens, in Austriam reuertit, misso Romam ad Tyrocinium iam magni <note>183 Petrus Scarga ad Romanum Tyrocinium missus.</note> nominis concionatore Petro Scarga, quem Deus Dominus benigne Polonos respiciens, Patris Stanislai Varseuitij commotum exemplo, ad sua haec castra vocarat: eodem tempore et nouis expeditionibus aditum aperiens, et bellatores egregios parans. Interim Elbingae statio priore anno posita continuata est. Sub <note>184 Pater Petrus Phae ab Elbingensibus Haereticis diuexatur.</note> huius anni initium ad Petrum Phaem, qui eam stationem obtinebat, Haeretici Elbingenses contumeliarum, et minarum plenas misere literas, in quibus significabant octodecim e suo numero in ipsius, ac Sociorum, quicumque Elbingae apparerent, necem coniurasse, vel cum fortunarum suarum, et capitis certo discrimine.
<pb id='s182' n='182'/>
Et quidem, sic enim loquebantur, huic praeclaro facinori salutifera Natalis <note>185 Haereticorum minaces ad eundem literae.</note> Domini nox destinata modo erat: sed inspirauit tibi, tuus et dominus, et magister Satan, ne solitâ horâ veneficij tui sacrificium offerres. Verum quod non continuo fit, non ideo nunquam fit: ocyus, serius non effugies. Vel vigilem, vel in lecto consopitum meritis mactabimus poenis. Neque est, quod martyrij te inani spe ludas. Non pro Christiano, aut iustitiae teste; sed pro malefico, vt es, trucidabere manibus nostris. Sat credimus te (adeo es nequam sceleratus, temerarius) hisce nostris literis haudquaquam commotum iri: et forte dabit te Deus in reprobum sensum, quo meritum diu supplicium luas. Ad id ergo te compara. Nosti mentem nostram. Deus contra te, tuosque promouebit conatus nostros. Nos octodecim Christiani viri. Hac denuntiatione nihil territus Petrus, <note>186 Petri Phae constantia.</note> quanquam sciret in mediâ se morte versari; nec diem nec noctem ab insidijs vacuam habere; nunquam tamen destitit fidelis officio pastoris fungi. Atque be nignissimus Deus, vt illius prouexit, ita nefariorum repressit conatus. Qippe terribiles illae minae nil praeter inanem strepitum, et terriculamenta, qualia auctores decebant, ediderunt, Ictae lapidibus fenestrae; modo ante ianuam proiecta bestiarum cadauera: modo ante ipsa altaria, quae et foedissimis conspurcarunt sordibus: obscenae passim figurae pictae, subiectis in Papistas, Iesuitasque carminibus, et ipsis omnino poetis, et picturâ dignis. At Petrus, Deo bene iuuante, modestiâ, sedulitateque obnitens, ita Catholicorum coetum erexit paulatim, auxitque; vt in sancto Christi resurgentis Paschate circiter ducenti catholico ritu confessi, vnâ tantum sub specie diuinam Synaxim celebrarint. Haec dum impigre Petrus curat, paralysi siue naturali causâ, siue Haereticorum arte corripitur. Quare Bransbergam reuocato, in eins locum Rector ipse Bransbergensis Philippus Vidmanstadius, et Lucas Crezouius, ille Germanus, hic Polonus, stationi successere. <note>187 Res Austriae.</note> Viennae, Pragaeque res gestae quietius. Viennense Collegium Maximilianus Imperator confirmauit. Sex supra centum Viennae: non multo pauciores Pragae: restituti catholicis sacris: praeter alia vtrobique apud Catholicos incrementa pietatis. Sed Pragae, totâque Boemiâ ineunte aestate vulgatalues immanis (ex qua Sociorum <note>188 Lutheri consobrinus ad Cathosicos reuocatus.</note> tres absumpti) commercia interrupit. Olomucij paucis mensibus ad septuaginta reuocati ad pristinos ritus, in quibus ipse Lutheri consobriuus. Hîc, extremo iam vere, Antistes Synodum Dioecesanam habuit, vndequinquaginta annis intermissam: ad quam vocati Pater Magius Prouincialis ante discessum in Poloniam, Henricus Blyssemius, et Adalbertus Bausek, ducentis, qui interfuere Sacerdotibus, <note>189 Res Germaniae Superioris.</note> et Antistiti concionibus, priuatisque colloquijs pro virili, quam Deus dedit, tulere opem. Augustae, cum inde vsque ab eius sedis initio pauci, qui ibi versabantur, victitassent pecuniâ, quam Canonici pendere ante concionatori ordinario consueuerant; quod id videbatur stipendio simile, Pater Generalis vetuit posthac accipi: idemque plane sub tempus duo nobiles Fuggeri domum, ac sumptus <note>190 Paupertatis studium maiori Deus proue!tu compensat.</note> ad vigintiquinque sustinendos detulere: quanquam diu post Collegium sundatum est. Adeo accepta Deo sincera Institutorum custodia: tantusque insanctae paupertatis studio est prouentus. Hinc, antequam Romam veniret Canisius, Herbipolim, atque Eluangam excurrit. Eluangam ductu Cardinalis Augustani eius Ecclesiae praepositi inter vernum ieiunium abijt. Ante viginti annos sedem Haeretici Eluangae fixerant, nec auelli poterant Lutherano innixi Principe. Sed optimus Praesul administrum non imparem nactus Canisium, diuinâ inprimis <note>191 Canisij strenui labores.</note> aspirante gratiâ, editis paternae pietatis, caritatisque, et euangelicae humilitatis indicijs, eo deduxit rem; vt, post multos, cum Ecclesiâ reconciliatos, consensu omnium decretum sit, neminem post hac Oppido recipiendum, qui non ante ex formulâ Pij Quarti fidem profiteretur. Sique negotium facessant Religionis <note>192 Haereticorum fabula de Canisio.</note> corruptores, inde alio demigrandum. Canisius, post confirmatum populum, iam Hospitalium quoque, aliarumque pijs dicatarum vsibus domorum familias caelesti doctrinâ, et poenitentiae sacramento solabatur, ac recreabat: cum Herbipolim Episcopi, aliorumque primariorum literis trepide aduocatur. Rumorem sparserant infelices architecti mendaciorum Haeretici, tandem Canisio
<pb id='s183' n='183'/>
quoque obortam Euangelij lucem, atque ad nouum Euangelium desciuisse. Hic rumor et alibi, et maxime Herbipoli, vbi priore anno Canisius cum admiratione ingenti auditus fuerat, procedebat ad imbecillioris multitudinis labem. Itaque is magnopere accitus, et vero indignans affictam sibi ab impostoribus vmbram, atque personam in castris militare impietatis, cum sub Oecumenicae Religionis signis quicquid non auctoritatis modo, ac virium, sed et sanguinis, et spiritus <note>193 Eorundem fallaciaedeteguntur.</note> haberet pro veritate deuouisset; magnis itineribus Herbipolim fertur. Apparet in suggestu: sacrosanctae se Romanae Ecclesiae filium, discipulum, defensorem profitetur. Aduersarios inanibus imaginibus, vanisque commentis, vt qui veritate non possent, grassantes, in eam, quam fecerant, deiecit foueam: ementitoque inuolucro palam explicato; simul totam eorum falsae doctrinae, ac figmentorum fabricam ante oculos ponit: vt nihil ex mendacio aliud lucrarentur, quam <note>194 Herbipolitani Collegij fama, et opera.</note> vt cognoscerentur, haberenturque mendaces. Ceterum ex Herbipolitano Collegio speratum iam apparebat praesidium: vt non deessent, qui confirmarent, Franconiam, si ante talis defendisset custodia; haud quaquam in tantum miseriarum fuisse venturam. Seminarium humanioribus literis latine, et graece studentium Sociorum hîc coeptum est: Moguntiae Philosophiae, ac Theologiae. Moguntinus Antistes Collegium fuum certis firmauit reditibus de Canonicorum consensu. <note>195 Treuiris exbello molestiae.</note> Collegium Treuirense, vti et Ciuitatem, iam ex pestilentiâ respirans, bellum excepit: subortis offen sionibus inter nouum Archiepiscopum, eundemque creandi Imperatoris Septemuirum, atque Rempublicam: quae, vt aliae quaedam Ciuitates Imperij, libertatem vindicabat. Ergo cum ille pro Domino nequaquam admitteretur in vrbem; ad vim necessario ventum est. Quarto Idus Iunias Treuiros obsidione cinxit: quae decem ferme hebdomas tenuit. Tum demum pax facta, receptusque obedienter Princeps, causâ dissidij ad Imperatorem reiectâ, qui tandem sententiam pro Archiepiscopo tulit. Inter haec, multa fuere Socijs toleranda. Serebant in vulgus ij, qui ante quoque parum fauebant, siue Haeretici, siue Haereticis, quam Catholicis propiores, Archiepiscopo fauere Iesuitas: quod pronum creditu faciebat ipsa aduersus Societatem, bonosque omnes clementia Praesulis. Inde bis totum fasti diosissime perscrutati Collegium si arma, seu vestigia occultorum consiliorum deprehendi possent. Studia Senatus beneuole admodum in Collegium propendebant: sed licentia militaris tum semper, tum maxime in huiusmodi ciuilibus dissidijs aegre coercetur iustis imperijs. Quo tempore nequissimus quisque, vt ad conserendas in acie manus postremus; ita ad inermes, atque non reluctantes vexandos, spoliandosque ferocissimus est. Irrumpebant igitur in Collegium, vorabant, hauriebant quicquid ad manus occurreret: proferrique <note>196 Sociorum in aduersis patientia.</note> si minus occurreret, trucibus oculis, turbido vultu, voce terribili iubebant. Contumeliae insuper, conuicia, execrationes aggerebantur. Quae Dei famuli patientiâ, et dissimulatione, atque adeo alacritate, quam fieri poterat maximâ, tolerabant. Itaque vnus Fratrum, qui pistorem agebat domi, vltra Saxoniam natus, execrante quodam, ac dicente: Credo equidem Iesuitas a Diabolo huc deportatos: hominem blande intuitus: Ego certe, inquit, pedibus meis veni, atque admodum fessus. Sed cum opinione diutius teneret osibdio, receptoque in vrbem, quod e Lotharingiâ accersierant, auxilio, publica crescerent <note>197 Antonius Vinkius Prouincialis, ceterique Patrescalamitati publicae succurrunt</note> mala; iamque tenuiorum plurimos fames, militum haud paucos morbi, vulneraque conficerent; Antonius Vinkius Prouincialis, qui forte praesens aderat, atque alij Patres, e suâ tenuitate egentium subleuare necessitates aggrediuntur: ijdemque auctores Senatui sunt Nosocomij curandis militibus adornandi. Quod cum placuisset Senatui, eamque curam ad Socios contulisset; continuo Prouincialis <note>198 Nosocomij cura Nostris demandatur.</note> vicinam Collegio domum, paulo ante ab Archiepiscopo ipsi Collegio, quod eius horto imminebat, emptam, in Nosodochij destinauit vsum, tribus ei de Collegio praepositis, quibus alij ibant adiutores. Postridie tredecim aegri aduecti, ac subinde alij: ex quibus nonnulli mortui, quos omnes in proximum sanctae Clarae Monasterium tumulandos prosequuti Socij, cum Patre Rectore, ac duos ipsi suis extulere humeris Collegij Sacerdotes. Inuisebatur passim Nosocomium,
<pb id='s184' n='184'/>
mirabantur munditiem, magisque nouam, ac religiosam in militari mensâ benedictionis, saerae lectionis, gratiarum agendarum consuetudinem, Cruces, ac pias imagines passim affixas: super omnia Patres linteo praecinctos discursantes, et circa frequens ministerium satagentes. Quae inusitata ijs oris per eas tempestates officia vix credi potest quantam effe cerint in populo aeque, ac militibus animorum conuersionem. Qui modo pro hostibus odio erant; iam loco parentum obseruabantur. Ac si quis procacior adhuc Iesuitis re, verboue negotium facesseret; statim hinc, atque hinc existebant e gregalibus, qui absterrerent, commemorantes quantâ boni illi viri caritate egentibus aegris, mortuis, omni hominum generi subueuirent. Adeo non ad aeterni modo, sed ad huius quoque temporis fructum salubre consilium est vincere in bono malum.</p>
<p><note>199 Belgicae res.</note> Louanij, cum migrasset e vita ordinarius Haebraicae linguae professor, duobus eam sibi prouinciam deposcentibus, quorum alter ab doctrina, alter ab religione claudicabat; Rector Academiae, ac primarij viri institere, vt id oneris quispiam <note>200 Ioannes Harlemius primus de Societate Lonanij Haebraicam linguam publice docet.</note> Sociorum susciperet. Et Costerus, remisso stipendio, iussit tantisper eum locum supplere Ioannem Harlemium insignem pietate, atque doctrinâ virum. Isque magnâ approbatione, apud numerosius, quam superiores Magistri auditorium in Buslidiano trilingui Collegio primus de Societate Louanij publice docuit. Sed hîc quoque, cum Dux Albanus strenue perpurgandis ab haeresi Prouincijs daret operam, et Princeps Auriacus aperte iam contra Religionem, ac Regem exrcitum duceret; sub autumnum, Musarum ocia strepitus martius interturbauit. Collegium nostrum eo negotij minus habuit, quod Albanus Dux, cum Ciuitas munitorum, atque propugnatorum certum exigeret numerum, immune iussit esse. Haud multo post, et Louanio, et Belgio vniuerso, recessu hostium in Galliam, <note>201 Tornacense Collegium restitui coeptum.</note> qui quacumque tulere pedem, stragem aedium sacrarum immanem edidere; tranquillitas in praesens redijt. Tornaci iam Socii octo, par Sacerdotum, ac Fratrum numerus agebant inquilini in aedibus Ioannis Gobertij Sacellani, vt vocant, aedis Deiparae. Amplum sancti Ludouici sacellum Canonici attribuerant, in quo sacris populum mysterijs impertirent. Flagitante Episcopo, Octobri mense in aulâ <note>202 Pater Robertus Clayfsonius Tornaci concionatur.</note> Xenedochij sandti Nicolai prima literarum rudimenta, et catechismum edocere pueros coeperunt, qui affluxere quamplurimi. Pater Robertus Clayssonius Ecclesiastem agebat in summo templo, et ingenti ceterorum e populo, et nonnullo Haereticorum concursu. Huc Robertus, Episcopi postulatu Tornacensis, Antuerpiâ venerat, postquam Iacobus Acosta, et Ioannes Xauerius ex Italiâ venerant <note>203 Vincentius Verius, et Christianus Dalmensis Leodiummissi praecursores.</note> Antuerpiam: quos Hispanarum natio, quantâ cogitari potest maximâ humanitate excepit. Leodium, cum Antistes domum emisset, qua, dum paratur Collegium, praecursores aliquot vterentur; Costerus duos misit Sacerdotes Vincentium Verium, et Christianum Dalmensem, qui tanquam in statione Leodiensibus praesto essent. Ibidem interdum Henricus Dionysius versabatur: sed ordinaria <note>204 Duaci Collegium inchoatur fundatore Ioanne Lentaillero Abbate sancti Benedicti.</note> eius statio Traiecti ad Mosam erat, vbi mirifice conseruabat, restituebatque diuinum cultum. Duaci Collegio initium factum. Ioannes Lentaillerus Abbas, et Conuentus sancti Saluatoris Aquicinctinus Ordinis sancti Benedicti instituit. Quadruplex erat Collegium, pars complectebatur pueros graece, latineque docendos, extra Dialeticam: pars prouectiores instituendos necessariâ Sacerdotum doctrinâ: pars quosdam inopes: postrema nostros homines, qui triplex illud genus doctrinâ, et moribus gratuitâ operâ informarent. Dimicatio fuit Abbati molesta, primum cum Monachis, vt redituum donationem ab omni conditione liberam, cum aliter a Societate non reciperetur, comprobarent. Deinde cum Duacenâ, tum nascente, Academiâ. Occurrere volebant Monachi posterorum erratis. Academici postulabant duo: primum, vt Collegium quoque Aquicinctinum ex auditoribus suis mercedes, quae didactra, aut minerualia vocant, exigeret: ne ceteris Gymnasijs gratuita vnius doctrina officeret: deinde, vt publice docturi in Academiae iurarent leges. Sed tandem, cum Abbati enixe roganti vtriusque gratiam rei fecissent; eodem festinante, primus secundum ferias sancti Lucae dies scholarum auspicijs destinatur. Parata erant omnia: index typis impressus
<pb id='s185' n='185'/>
librorum explicandorum, per inferiorem, superioremque Germaniam sparius. Archiep scopus Cameracensis, Atrebatensis Episcopus Franciscus Ricardottus, in cuius dioecesi Duacum est, aliquot Abbates: non modicus praeterea e propinquis vrbibus aliorum numerus conuenerant, vel vtspectarent, vel vt cohonestarent <note>205 Studiorum initia disturbantur ab Academiae Moderatoribus.</note> eam celebritatem: cum ipso sancti Lucae die moderatores Academiae vetant quicquam inchoari, nisi prius, qui publice docturi essent solemne iusiurandum Academiae conciperent. Id visum Prouinciali Costero mirum: data Abbati verba: ad eumque articulum, cum quieti tandiu res apparari vidissent; denuntiationem eiusmodi reseruatam. Abbas haud modice commotus vehementer agit: fidem sibi decem ante mensibus obstrictam exigit: orat, obsecratque ne tanto negotio aduocatos in Duacensium praesidium Religiosos fugent, contristent, et cogant ipso initio aliquid contra ipsorum instituta committere. Illi aiebant, eâ re se communi paci, Academiae dignitati, postremo conscientiae consulere suae. Nam si id Colleium ex Academiae esset corpore; multo minorem contentionum, et liuoris causam fore. Et quoniam perspicerent ipsum in magnam euasurum celebritatem; nolle eius decoris expertem fieri Academiam. Ad vltimum se fidem iureiurando obstrinxisse, non permissuros quempiam publicum Duaci Magistrum agere, qui apud Academicos nomen Professus non esset. Prouinciali certum erat non subijcere suos homines, praesertim sacramento adactos, alienae potestati, ante exploratam Patris Generalis sententiam: quem sciebat nunquam passurum fuisse, vt in eum vfque locum res procederet, nisi Abbas salua fore Societatis iura scripsisset. Ergo vel inchoandum erat, quod mox cum grauiore notâ (si sorte Generalis acta improbaret, Duacoque euocaret) desereretur: vel post tantum apparatum, tamque celebrem vndique sparsum sonum, tantumque hominum concursum, expectatio omnium eludendâ, Haereticisque, ac praue affectis ingenijs materia dicta dicendi, insultandique praebenda. Iamque, vnum diem inter eas contentiones dilato exordio, gliscebat sermo ab Iesuitarum fastu, qui nullius hominum ditionem <note>206 Sedato tumultu studia incoantur</note> pati possent, moras accidere. Demum, post longum certamen, Abbas ab Academicis moram sex mensium impetrat, dum a Patre Generali responsum feratur. Prouinciali pollicetur, si perstent in sententiâ Academici, et Generalis non iudicet eo descendendum; tum se liberos ab omni docendi onere, vel in scholasticorum Societatis Collegium, vel in probationis domum reditus collaturum. Haec cum Praesulibus via maxime probaretur; Costero quoque, post consultos domi Patres, et precibus Deum, quia alius non dabatur exitus, probata est. Ita tertiodecimo Kalendas Nouembres, post sacrum de sancto Spiritu, quod Abbas sundator solenni ceremoniâ fecit, susceptaque a fratribus diuina mysteria, initium factum. Sub dio, quod multitudinem septa non caperent, orator, et poeta <note>207 Maximilianus Capella primus Duaceni Collegij Rector.</note> auditi cum gratulatione publicâ. In quatuor Classes distributi auditores, geminas Grammaticae, singulas Humanitati, et Rhetoricae destinatas. Rector Collegio primus omnium Maximilianus Capella praefuit, cuius vices principio haud dum Româ reuersi Henricus Somalius, qui et Rhetoricam docebat, subijt. Populo quoque consulere sacerdotalibus officijs in sancti Iacobi templo, cum suo carerent, coeperunt. Ceterum quoniam ab Vrbe praefinito semestri Pater Generalis nequaquam responderat, quid nam sibi de Academiae negotio placeret, et Academici omnino volebant in suas leges iurari; auctoritatem suam Pontifex interposuit, et Collegium nostrum per has literas omni alienâ potestate exemit.</p>
</div2>
<div2 id='SaHR.04.04' n='4' type='letter'>
<head>Pius Papa Quintus.</head>
<p><note>208 Pontificis literae pro Duaceno Collegio.</note> DIlecti filij salutem, et Apostolicam benedictionem. Quia Societatis vestrae Collegia, quae apud multas variarum Prouinciarum Ciuitates constitutareperiuntur, animarum saluti, fideique catholicae tum propagandae, tum conseruandae, tum restituendae magnopere vtilia, accommodataque esse intelligimus; idcirco Collegium vestrae Societatis, sumptibus Monasterij Aquicinctensis, eiusque
<pb id='s186' n='186'/>
Abbatis nuper istic institutum esse cognoscentes, et magnâ ex eâ re laetitiâ affecti sumus, et Monachorum eorum, qui in opere tam egregio perficiendo de religione quamoptime meruerunt, pietatem caritatem, deuotionem vehementer in Domino commenda uimus. Eius enim operâ non solum eadem animae lucra, Domino. adiuuante, prouentura speram us, quae ex reliquis eiusdem Societatis Collegijs, et antea prouenisse, et nunc quammaxime prouenire compertum habemus; sed etiam Vniuersitati ipsi in istâ Ciuitate nuper institutae magnum ornamentum, vtilitatemque allaturam esse iudicauimus. A cuius quidem Vniuersitatis iurisdictione praedictum Collegium, quod ex viris religiosis constat, non solum quoad ipsorum personas, et bona; sed etiam quoad scholas, siue Grammaticae, siue Humanarum literarum, siue Rethoricae, aliarumque liberalium artium, liberum, immune, exemptumque esse, volumus: et harum tenore literarum Apostolicâ auctoritate decernimus, atque statuimus: sic, vt neque eiusdem Collegij Magistri vllo iuramento Vniuersitati obstricti sint: et quae sunt eorum consuetudinis, institutique propria, haec omnia nullo impedimento retinere, et conseruare possint. Quodsi eidem Collegio cum Vniuersitate conuenerit, vt eius Vniuersitatis pars sit; hoc tamen sine vllo praedictae ipsius im munitatis, ex emptionisque praeiudicio fieri volumus, et mandamus. Datum Romae apud sanctum Petrum sub anulo Piscatoris die tertiâ Nouembris, anno Domini millesimo quingentesimo sexagesimooctauo, Pontificatus nostri anno quarto.</p>
<p>Thomas Aldobrandinus.</p>
</div2>
<div2 id='SaHR.04.05' n='5' type='section'>
<p><note>209 Res Gallicae.</note> Gallia inter haec, inhaerente scilicet in visceribus causâ veteri tem pestatum, varijs concussa est fluctibus. Ab primis anni mensibus, ad ver vsque medium, certatum armis: tum quaedam composita pax, quae breui, vt debuit, concidit. Nam Ciuitatibus primarijs conditiones religioui pestilentes auersantipus, eam Carolus Rex Christianissimus edicto, vt vna tantum vbique coleretur religio catholica, constantissime rescidit. Inde renatum bellum. Ita assidue Religiosos, viros, ac maxime de nostrâ Societate suppliciorum, ac necis circumfremuerunt pericula. Neque idcirco sacri bellatores de tuendae religionis, seu corrigendorum curâ morum quicquam remiserunt. Hieronymus Natalis Visitator, rebus in Belgio compositis, aestate ineunte Parisios venit. Vtramque et Franciae, et Aquitaniae Prouinciam (quantum permiserunt tempora) reuisit, composuitque inde se Romam, vt supra est memoratum, recepit. Inter illam temporum quietem Billomaeum, ac Turnonense Collegia ad suas rediere sedes, et opera intermissa repetiere. Eo autem retro, tempore, quo exulandum fuit, Claudius Matthaeus, <note>210 Augerius in Regia Parisiensi concionatur.</note> qui Socijs Turnonensibus praerat, Niuerni tum Duci, qui graue vulnus in bello acceperat, tum populo vniuerso praeclaram nauauit operam. Edmundus Augerius, cum Metas concionaturus in ieiunio magno, Lotharingi Cardinalis rogatu, proficiscens, Parisios ob itinera insesta paulo venisset serius; ab eodem Cardinali subsistere in Regiâ iussus est, et ad eam diebus singulis concionem habere. Quod cum ingenti rei christianae commodo exequutus; ibidem totam aestatem promouens religionis causam priuatim, ac publice, praesertim, apud Regni capita, a quibus magni fiebat, mansit. Per autumnum cum habitâ Parisij illâ, post sancti Ludouici tempora, siue religione, ac splendore supplicantium, <note>211 Idem cum Regis fratre inbelium aduersus Haereticos mit titur.</note> siue sacrorum gestatione pignorum, quae ab trecentesimo anno nunquam producta ferebantur, supplicatione celeberrimâ; Henricus Regis frater aduersus Haereticos, ac perduelles cum exercitu mitteretur; Regis, Reginae, Cardinalis Lotharingi, aliorumque Principum sententiâ, visum est magni referre vna Edmundum proficisci. Atque is, non quod sibi quicquam tribueret; sed quod <note>212 Eiusdem in exercitu labores, et fructus.</note> nihil non religionis causâ tentare, ac perpeti cuperet; continuo est profectus. Vir tenuissimae valetudinis totos dies affixus equo, ac ferme ieiunus obiens, humi noctu cubans, inter circumuolitantes plumbeos peruadens globos, nullius denique militaris expers aerumnae, nullum periculi genus declinans, consilia dando,
<pb id='s187' n='187'/>
concionando, Deo precibus gropitiando, diuina mysteria distribuendo, pro virili victoriam iuuit. Has in curas dum Edmundus incumbit; Prouinciam loco eius Annibal Codrettus administrauit Tolosani Rector Collegij, qui et ipse in eâ <note>213 Possenini industria Massiliae.</note> Ciuitate orthodoxae doctrinae tenacissimâ stationem suam egregie tuebatur. Massiliae autem Auenionensis Collegij, Rector Antonius Posseuinus vernâ operâ totius faciem Ciuitatis ad pietatem renouauit. Praeuenienda sibi diebus aliquot Cineralia putauit, vt interim statum morum, et quae maxime in Ciuitate, tametsi egregie catholicâ, tamen et celebri, et maritimis, ac terrestribus florente comercijs, in digerent medicinâ cognosceret. Ante omnia, quoniam Episcopus aberat, cum Vicanio, atque Consulibus egit, vt Vicarius, conuocatis ad se Concionatorum, et Confessariorum primarijs, demonstraret quanti in teresset vno eos animo, et consentientiquoque oratione, per sancti illius temporis opportunitatem, causam pietatis suscipere: et Consulibus quoque praesentibus consultaretur, quae potissimum, et quâ ratione castiganda vitia, ne quis, offenderetur: quae praecipue religionis subleuanda, atque promouenda opera: quis item in codemnatione certorum, vitiorum, vel absolutione tenendus modus, ne destrueretur ab altero, quod alter ae dificaret: et alia huiusmodi similia. Quae solertia cum eo valuit, vt fructuose, atque inter se amanter sacrum stadium religiosi athletae decurrerent: tum maxime, vt negotiationes quaedam dolosae quampacatissime ad aequitatis normam redigerentur: cum ipsimet Consules in eo congressu desponsionibus quaesiuissent, quae per nomen saluas praestandi merces (assecurationes vocabant) multis fraudibus obtentum praebebant. Ergo hoc primum industriae Posseuini pretium fuit: eo sucessu; vt multi nequa quam leues summas non bene partas vltro dominis red hiberent. Ad haec Dominicos Quadragesimae dies <note>214 Prauae consuetudines abolitae.</note> chorearum bacchatione, conuiuiorum luxu, ceteroque inanis laetitiae, atque intem perantiae temeratos apparatu, prope sibi e sancto tempore exemisse Diabolus videbatur; eiusdem admonitu tota res in publicarum supplicationum laetam, salubremque <note>215 In Carcere detentis prouisum.</note> pompam conuersa est. Custodiae publicae, praeter ex hortationes, et alloquia, nonnullosque ob aes alienum inclusos conquisitâ stipe liberatos; in futurum etiam tempus consultum est, datâ operâ, vt ad diuinissimum sacrificium decôre faciendum aedicula extrueretur. Super quotidianas conciones, vbi sanctiores intercurrerent dies, adolescentes scholasticos, sextâ quaque Feriâ pueros Orphanotrophij, magno ceterorum auditorum accessu, edocebat rudimenta fidei. Hisque, et ludimagistris, et inclusis in carcere, alijsque, vt quibusque aptum erat, libellos pios, et catechismos distribuit, bibliopolâ secum adducto eam ob rem, quod semper faciebat, vt emere quoque volentibus copia in promptu esset. Illud vero, vti summe necessarium, ita, salu berrimum curauit. Stabat in <note>216 Consultum nauticae turbae.</note> portu Regia classis longarum nauium quatuordecim. Damnati in eâ remiges ad tria millia erant, quos diuinis curandi mysterijs, nulla vnquam, ne praeceptis quidem interuallis, mentio fiebat. Quae vero ab ijs peccarentur luctuosum sit referre. Quae Posseuinus vbi cognouit; grauissime ingemiscens mortalium peccatis, tanquam satis terrae non essent, et maria onerari, ac Barbarorum successibus viam sterni; Archiepiscopum Aquensem Cardinalem Strozium, qui Massiliae, aderat, regiaeque classis praefectum Molinum, et Prouinciae Proregem, atque alios, ad quos res pertineret, conuenit, et cunctos ita permouit; vt consensu decreuerint, Sacerdotem praeficiendum, qui et diuino verbo, et sanctis mysterijs miserae turbae prospiceret: idque decretum ceteris maritimi negotij legibus adijceretur, cum voluntariâ appendice, vt Societatis hominibus, ad classis illius iuuanda seruitia, nunquam aditus non pateret. Ad haec, cum discrimine nullo Haeretici, Catholicique mixtim remiges haberentur; ne inficerentur integri, morbidos segregandos curauit. Postremo alijs Sacerdotibus ad alios expiandos accitis, ipsemet quinqueremis, quam Regiam vocabant, homines audijt ducentos serme, ac quinquaginta: quorum plerique vniuersae vitae retexuere noxas: nec pauci haereticum virus euomuerunt. Vbi autem sanati confessione; tum diuinissimo quoque recreati pabulo, et rosarijs, pijsque libellis donati sunt. Et suit non pietate
<pb id='s188' n='188'/>
magis iucundum, quam miseratione triste spectaculum: vbi excita tâ in littore arâ, ad spectandam diuinam rem, sumendumque Domini Corpus, turba omnis nautica educta est, binis ordine prodeuntibus, magno catenarum strepitu, quibus illigatos trahebant pedes, interque se vincti erant. Ex omni vero numero centum sexaginta eiusdem Patris operâ, quod poenarum tempus explerant, <note>217 Massilienses Nostros apud se cupiunt.</note> Caroli Regis assensu in libertatem asserti. His rebus, et quas proximis annis tum idem Posseuinus, tum Claudius Matthaeus Massiliae administrarant, excitati Ciues, vt Collegium apud se, vel Professorum domum haberent, omni ope certabant. <note>218 Auenionenses Collegium stabiliunt.</note> Nec minora in suo constabiliendo fuere Auenionensium studia. Ac plane mirum accidit, quod cum in frequentissimo consilio de coemendâ Collegio domo, in qua conductâ versabatur, confirmandisque vectigalibus eidem ab Ciuitate donatis, ageretur; vtrumque transactum est, ne vno quidem, quod vix alias contigisse vnquam memorabatur, desiderato suffragio: cum alioqui non deessent, vt in magnâ Ciuitate, eoque loco, ac tempore, qui ante parum fauerent.</p>
<p><note>219 Hispanicae res.</note> In Sardiniâ Sassari ad Philosophiae curriculum aliquod exordium Theologicae doctrinae adiunctum est. Caesaraugustae Philosophia inchoata, et nouum templum Hispali ab Kalendis Maijs, vsque ad Kalendas Sextiles pestilentiâ, quanquam non admodum saeuâ, grassata est per inopum maxime domos: maiorem editura stragem, nisi vrbis praeses Franciscus Hurtadus Montis Acuti Comes sedulo opem tulisset. Quin et precibus ad Deum suis delinisse caelestem iram visus est. Eâ pietate ipse, ac tota domus erant. Patrum nostrorum cutis cum ad animarum expiationem, atque rectionem suarum, tum ad alia religionis ministeria amantissime vtebantur: eo maiore effectu; quod ipse Comes exemplo praeibat: nec raro in Nosocomijs posito pallio, et nudo vertice, spectatum accurrente multitudine, <note>220 Hispalensibus in pestilentia opera a Nostris nauata.</note> aegrotis ministrabat. Quae cum gereret ante coortam pestilentiam, vbi ea apparuit, impensâ curâ, atque liberalitate memorabili extra vrbem Nosocomium omnibus rebus instruxit, vbi percussi carbonibus curarentur: diuersorio seorsum addito conualescentibus recreandis. Granatae, Prouincialis conuentus causâ, <note>221 Auellanedae Prouincialis caritas.</note> cum Rectore Hispalensi, et Patribus alijs versabatur Prouinciae Praeses Auellaneda, cum Hispalensis calamitas nuntiata est: volentemque continuo accurrere, vt et domesticis, et Ciuitati, si quid posset, vitâ suâ morti oblatâ, opis afferret; Patres, et Archiepiscopus Granatensis prohibuerunt. Ergo cum placuisset Hispali iuniores euocare; senioribus, qui ad ciues iuuandos manserant, subsidio misit quatuor praeterea Sacerdotes ex omnilectos eorum numero, qui <note>222 Iulianus Ouiedus, et Ioannes Garzia strenue se gerunt.</note> multis precibus, atque adeo lacrymis eam sibi periculis aeque, et caritate plenam prouinciam depoposcerant. Interim cum alij, tum Iulianus Ouiedus, et Ioannes Garzia vltima sacramentorum praesidia pestilentibus ingenti animo, ac studio porrigebant: et Garzia praemio retulit carbonem prope cor enatum, vnde diu conflictatus tandem emersit. Nimirum perficiendae deerant, illuminandaeque <note>223 Alfonsus Velascus peste contactus obit.</note> coronae pretiosa gemmarum decora, quae postea nouum in Orbem quaesitum abijt. Verum Alfonsus Velascus praesenti visus est dignus triumpho. Inter audiendam pestilentis homologesim, cum ad precandam salutem etiam vlceri manum apposuisset; continuo ictus, intra diem quartum quartodecimo Kalendas Iunias confectus est. Cordubam habuit Patriam, vbi diu Sacerdos honoratus vixerat. Non dum quartum in Societate annum explerat: Sed virtus quam longe esset prouecta Socij Hispalenses annuis literis breui, verum significanti hoc verbo testantur. Erat in hoc Collegio mirificum quoddam humilitatis, caritatis, <note>224 Burgensis Collegij migratio.</note> patientiaeque exemplar. Ceterorum nihil incolumitas laesa est. Collegium Burgense, quod Cardinalis vocatur, a Comite stabuli, vt exequutore testamenti Fundatoris, Societati donatum, et summi Pontificis auctoritate confirmatum; quia litigiosum erat, neque is, qui propositus vbique est, anima rum fructus extabat e litibus, Comiti stabuli redditum est. Nouae autem aedes cum templo, cuius <note>225 Carauacensis Collegij susceptio.</note> altaria Episcopus in peruigilio sancti Matthiae consecrauit, ipsâ sancto Matthiae sacrâ luce incoli coeptae. Frequens Oppidum Carauaca militaris Ordinis sancti Iacobi, cui nobilitatem praeeipuam Angelorum operâ figurata Crux dedit: vnde
<pb id='s189' n='189'/>
et Cruces, quae eam tetigerint late per christianum Orbem, singulari ope aduersus fulmina, disseminantur, nouum Collegium im petrauit. Id Michael a Regno ciuis Carauacensis quamstudiosissime annum iam septimum postulabat: discursans <note>226 Michaelis a Regno Cluis Carauacensisin Societatem benignitas.</note> ob eam rem, nec vlli parcens labori: de suo promittens ex pensarum maximam partem, et alios ad conferendum instigans. Demum quia Toletanae Prouinciae vniuersae, ac nominatim Patri Simoni Rodericio, qui Marciae hoc tempore agebat, et Bustamantio inspectus locus magnopere probabatur, quod late circa pateret campus ad animarum culturam, eo magis indigarum, quod vix vllae toto eo tractu Religiosorum familiae essent; susceptum negotium est ita, vt tum incolae mitterentur, cum aedes, et necessaria cetera humanis vsibus non deessent. Biennio post missi sunt: ac bonus Michael subinde vitâ decedens, quae sibi reliqua erant Collegio attribuit, quod ex asse scripsit heredem: diserte cauens, vt si quando quis plura, quam praebuisset ipse, conferret; ille Fundatoris <note>227 Alfonsi Dezae Compluti quam accepta doctrina.</note> nomine, et beneficijs frueretur: satis habens se inter benemeritos numerari. Compluti cum magnus esset ad Theologicam doctrinam, quam in Collegio nostro Pater Alfonsus Deza profitebatur, auditorum concursus, atque Academici impedire eam rem tentarent; scholastici suâ sponte Vallisoletum profecti, suis sumptibus egere, et obtinuere causam. Pronuntiatumque est licere Patribus in Collegio suo <note>228 Lusitaniae res.</note> docere, et quibuscumque libitum esset auditum accedere.</p>
<p>Sebastianus Lusitaniae Rex hoc anno, vbi quartumdecimum setatis annum egressus est, gubernacula suscepturus, praeter cetera pietatis decora, quibus Regni <note>229 Sebastiani Regis pietas.</note> auspicia dedicauit; centum triginta vinctos misit e carcere, gratiâ factâ noxae ijs, quibus aduersarij non repugnarent, et aere alieno persoluto eorum, quod summa tricenorum aureorum non superaret. Ab remigio quoque omnes dimisit, <note>230 Ludouicus Consaluius Regis Magister, et Confessarius.</note> quibus non vltra biennium luendae poenae restaret. Quae publice probata benignitas haud sine commendatione disciplinae, vnde proficiscebatur. Ludouicus Consaluius Regis magister fuerat: et pueri quoque audire confessiones solebat: sed id muneris, cum duobus ante annis Ioanni Montoiae Augustinianorum Prouinciali egregio viro cessisset; repetere hoc anno iussus est. Plurimum ille cum suâ sponte, tum Borgiae monitu cauebat, vt negotia publica, quamminime fieri posset, attingeret: vitari tamen haud poterat, quin et eius apud Sebastianum, et Leonis Henricij apud Cardinalem Henricum, a quo etiam num pleraque administrabantur, <note>231 Rex duo Collegia impetrat Funcali, et Angrae.</note> nimia quibusdam auctoritas videretur, et inuidiosa esset. Sebastianus inter primas curas duo Collegia a Patre Generali petiit: tumque ob alia merita, tum etiam, quod primum hoc omnium postulatum Regni potens fecisset, impetrauit: alterum Funcali in Insulâ Materiâ statuendum: alterum Angrae in vnâ, Insularum, quas Tertias vocant. Neutrum tamen hoc anno incoeptum. Collegium Brigantinum ex legato piae Matronae, quae moriens domum cum pago, etiam aeris salubritate peropportunam legauit, ac praeterea reditibus Ecclesiasticis <note>232 Indicae res.</note> ab Episcopo adiunctis, haud modicum incrementum accepit.</p>
<p>In Indiâ serme vbique patientiae praeclara suit seges. Quippe cum longo vsu bellandi, iam Europaeas Barbari artes didicissent, e contrario Europaei partim coaceruatis contenti, partim coaceruandis intenti pecunijs non leui ex parte in <note>233 Malacae obsidio.</note> Barbarorum degenerassent ignauiam; auctâ hostes audaciâ nihil vspiam pacati relinquebant. Malacam huius principio anni acerrime Aceni oppugnarunt. Ij sunt aeterni Lusitanorum hostes ex Insulâ Somatrâ haud longe positâ, quam Taprobanam veteribus celebrem quidam putant. Rex ipse, cum vxore praesens, et liberis, vrgebat rem: qui cum die sancto Matthiae sacro, trigesimoquarto die ab coepta obsidione, non sine suorum clade abscessisset; ad apparandum maiori conatu <note>234 Insesta hostibus maria.</note> bellum, solicitandosque finitimos Malacae Dynastas incubuit. At citeriorem maris Indici oram ab promontorio Commorino vsque ad Goam Malabares Mahometani vehementer infestam habebant. Quae res non humana solum negotia, sed etiam diuina morabatur: cum Euangelij promulgatoribus, nauigatione im peditâ, nec semper commeandi facultas adesset, nec vnquam sine ingenti vitae periculo. Atque adeo Lusitanum quoque periclitabatur im perium, et nomen
<pb id='s190' n='190'/>
in dies euilescebat. Mangalor erat Oppidum ad flumen eiusdem nominis in Malabarum orâ maritimâ praedonibus receptaculum, vnde improuiso impetu praeternauigantes adoriebantur. Eoque flumine magna vis piperis Mecham auertebatur. <note>235 Arx ad Mangaloremextructa.</note> Hasce ob causas, et multas praeterea acceptas iniurias, Antonius Noronia Prorex, comparatâ classe, Mangalorem Oppidum diruit, et flumini arcem imposuit. Duos de Societate Sacerdotes in expeditionem, qui et concionibus incitarent, et sacramentis expiarent, curarentque militem, duxit. Illi multos etiam <note>236 Nostrorum fructus in bellica expeditione.</note> remigum ab superstitionibus patrijs ad vera sacra transtulerunt. Militum ante pugnam excepere confessiones: inter pugnam ibant primâ in acie simulacrum Christi Domini in Cruce fixi manu praetendentes. Quae res momenti non parum ad victoriam, ipsorum praedicatione militum, habuit. Post pugnam ad sauciorum corpora, animasque curandas, atque occisorum cadauera, qui non multi fuere, condenda humo verterunt laborem. Vbi coepta arcis aedificatio, in eâ statim, de Proregis voluntate, Nosocomium instituerunt aegris, saucijsque recipiendis. Ac distributis inter se prouincijs, alter Patrum in castris mansit, alter Nosocomij procurationem suscepit, cum mirâ omnium beneuolentiâ, et approbatione. Atque is eo iucundius Christianae ministeria obibat pietatis; quod cum in Delubro ingenti adornatum Nosocomium esset, non solum ibi honorabat Christum Dominum, vbi fuerat stabulum im pietatis; sed ipsis quoque Deorum ligneorum simulacris, quae confracta in ignem mittebat, cibos praeparabat aegrotis: <note>237 Salsettae Goanae periculotum et laborum feraces.</note> vt saltem conflagrantia reficiendis hominum prodessent corporibus, quae perniciem animis stantia ministrabant. Ceterum Goâ, finitimisque Insulis iam prope omnino ab Idolorum nequitiâ perpurgatis, dum ad conseruandos alibi Neophytos in cumbitur, in Salsettis Christo subiugandis graue erat negotium. Tres ibi iam sacrae stabant aedes. Ad Raciolanam arcem sanctae Mariae Virgini ad Niues dicata omnium prima. Sancto Spiritui altera praecipuo in Oppido, cui nomen Marganum est. Tertia Curtali in sanctorum Philippi, et Iacobi nomine. Duae his accessere hoc anno: altera sanctae Crucis, vbi Dominicâ Septuagesimae: altera sancti Michaelis nomine, vbi, die eius apparitioni solenni, diuinae primum hostiae immolatae. In singulis celebres fuere baptismi magno cum auctu Christianae plebis, non tamen in gentibus sine et periculis, et aerumnis. Efferatiora sunt ingenia eius gentis: haerebat animis dolor, e superioris anni Delubrorum excidio. <note>238 Sociorum caritas in aegris curandis.</note> Carissimorum hi fratrum, illi filiorum, alij coniugum ad Christum transeuntium amissionem serre non poterant. Hoc studiosius conabantur Patres exulceratos lenire animos, et patientes reddere medicinae caelestis. Itaque et Nosocomium, quod ad eam diem habuerant Goae, Marganum visum est transferendum: vt simul Christianae benignitatis experimentis confirmarent nouellam sobolem, simul Idololatrarum ira permulceretur. Nam his aeque, vt illis, Nosocomium patebat: quod magnâ caritate Fratrum vnus auxiliarium Petrus Alsonsus <note>239 Curtalienfium in Christianos furor.</note> curabat. Quanquam paganis Curtaliensibus nulla caritas, benignitasque demerendis satis fuit. Furore quodam perciti, impetu in templum facto, arâque penitus denudatâ, ad viginti insuper Christianos proprer habitantes expoliant, etiam casis eorum exustis. Hi, cum primum diluxit, coram Patre Petro Mascareniâ sese, vt relicti fuerant, plane nudos, quiritantes, suamque ostendentes, ac deplorautes. <note>240 Pater Petrus Mascarenia Christianos recipit atque solatur.</note> calamitatem, sistunt. Pater, ad tantae conspectum indignitatis grauiter in gemiscens, tectos ex facultate, quae ad manum fuit, solatusque verbis; in templum ad causam Deo commendandam deducit. Non dum templi expilationem quisquam cognorat. Itaque simul foede spoliatum sacrum altare conspectum est; tum vero coortae miseris lacrymae, haud sibi calamitatem suam, sed iniuriam Dei grauem esse ferentibus. Mascareniae quoque pectus ea species vulnerauit. Sed Patri simul, ac filijs consolandis fons solatij non defuit. Linteo enim amiculo, quod vnum <note>241 Eiusdem in verberibus patientia, et caritas.</note> suppetebat, altari vestito, quanto maiore in egestate mortalis apparatus, tanto affluentioribus pietatis diuitijs, sacrosanctâ immolatâ Hostiâ, haud leuiter recreati sunt. At Barbari postero die ipsum met aggressi Mascareniam, verberibus, plagisque concisum semianimem relinquunt. Ceterum incassum surebant. Acuebatur
<pb id='s191' n='191'/>
supplicijs suppliciorum sames, non Euangelij promulgandi ardor extinguebatur. Itaque in Goanum deportatus Collegium, curatusque; vt primum valetudo permisit, ad pristinos labores, et pericula pretiosa se retulit. Et benignissimus Dominus, quam suauem caelestium subinde voluptatum tot aerumnis gustum aspergeret, <note>242 In moerotemire recreatur.</note> optabilesque fideli seruo calamitates faceret, inde existimari licet. Consederat forte in cliuo, qui imminebat Ethnicorum pago: in quem coniectis oculis moestissimus angebatur, quod adeo misere caeca gens mortiferas suas tenebras, quam lucem vitalem mallet: cum subito mediâ de valle pueri vox insonuit, suauissime concinentis, In nomine Patris, et Filij, et Spiritus sancti, ac reliqua e christianae institutionis ru dimentis. Quae vox aegri Sacerdotis ita blande tetigit aures, ita permulsit animum; vt iam multo plura et verbera optaret, ac vulnera: quandoquidem suos per cruciatus, ex ore succrescentis sobolis, in mediâ Daemonum ditione, <note>243 Pater Balthassat Gagus a Mahometanis captus, et mox dimissus.</note> sanctissimae Trinitatis personare nomen inciperet. Iisdem in terris Pater Balthassar Gagus ab finitimis Mahometanis captus, et in vrbem Pondam est ductus. Sed quia statim Prorex omnes aditus iusserat aretâ teneri custodiâ, ne Mahometanorum cuiquam e Lusitanâ ditione exitus pateret, quoad Balthassar redijfset; continuo humaniter est dimissus. Idem Pater, cum in latrones incidisset; tantum necem effugit, quod sclopi in eum intenti fomes, non concepit flammam. <note>244 Trauancoriensis ora religioni Christianae aperta.</note> Verum in orâ Trauancoris procliuius factum est negotium animarum. Franciscus Petrius, qui Socijs eum tractum procurantibus praeerat, omnes adhibuit machinas, vt Regis animum Trauancoriensis sibi adiungeret: quod demum solertiâ caritatis, et verae signisicatione virtutis, pacatisque inter se eius Regni primarijs <note>245 Patris Francisci Petrij dexteritas cum Rege Trauacoris.</note> hoc anno est consequutus. Accessit quod Rex, ad finitimorum vim Regulorum bello defendendam, ab Lusitano Prorege, Patrum commendatione, non nullam equorum copiam, quibus vehementer egebat, sperabat im petraturum. His ergo de causis conciliatus; potestatem, Patre Francisco rogante, fecit toto suo Regno, etiam mediterraneis locis, promulgandi diuinam legem: et in ipsâ vrbe Regiâ <note>246 Cocini amplificatus Christianorum numerus.</note> Trauancori ipsemet templum extruxit, Reginâ quoque fauente. Cocini nunquam ante studiosius suscepta fidei propagatio, nunquam tractata felicius. Nonis Sextilibus, miraculo Niuium consecrato Magnae Virgini die, centum septuagintaquatuor capitum peracta lustratio est: et furuae animae Agni immaculati sanguine factae niue candidiores. Interfuere celebritati nouus Episcopus, Praesidij Lusitani Praefectus Ioannes Fonseca, alijque primarij viri. Neophytorum agmen cum <note>247 Neophytorum longus ordo per vrbem festiue ducitur</note> festo tibiarum, fistularumque, ac tympanorum sonitu per compita vrbis deductum recenti vestitu fulgens, ramisque viridibus, quos manibus praetendebant insigne. Quod spectaculum nunquam antea Cocini visum, non modo sanctâ ad baptism um illecebrâ Indos pepulit; sed etiam ad opus iuuandum Europaeos incendit. Itaque, et vestes conferre, et suas quisque domos deducere quempiam e nouello Christi grege certabant. Haud interim quieuit Satan. Naires, quae militaris est natio, auctoritatis inter Indos praecipuae, ita non modo contumeliosis dictis, sed etiam extrema omnia minitando recens initiatos vexabant; vt miseris <note>248 Pater Melchior Nunnius Neophytos vexantibus occurrit.</note> summa desperatio oboriretur: nec esset obscurum ab ipso Rege Nairum foueri audaciam. Quae intelligens Pater Melchior Nunnius, ab sque morâ Ioannem Fonsecam, atque Episcopum admonet, nascenti vt Ecclesiae consulant: neu sinant per iniquam vexationem tantum perire animarum, quae nullo prope negotio inseri caelo possint. Quibus rem, vti aequum erat, libenter amplexis, Rex partim expostulatione, partim mixtis terrori minis Fonsecae permotus; continuo Proceribus suis, Collegijque Patribus aduocatis, palam edixit, licere cuiuis sine fraude <note>249 Ad sacrum fontem plures solenniter admoti.</note> Christianum fieri. Ita dum persequuntur Socij opus, sexto Kalendas Octobris ex omni numero Catechumenorum, siue genere, siue diuitijs primi, quo acrius ceteros exemplum compungeret, quadraginta supra centum pari celebritate ad sacrum sontem admoti sunt. Nec pauci, praeter hos, priuatim initiati. Iamque illud praeterea ex Rege flagitabatur, vt circa Cocinum in Palmetis, vbi plerisque eorum, qui Christianis adiungebantur, domicilia erant, aedes ad religionis cultum excitari sineret. Quod quanquam superstitione ipse Brachmanes cunctabatur;
<pb id='s192' n='192'/>
tamen quia, et Lusitanorum idem socius erat (fratrem armorum vocant) concessurus <note>250 Ludouicus Ataidius Prorex nouus: et Societatis Visitatator Pater Consaluus Aluarius Goam aduecti.</note> denique sperabatur. Is erat Indiae status, cum Prorex nouus e Lusitaniâ Ludouicus Ataidius, vnaque etiam Consaluus Aluarius de Societate, qui Socio rum statum cognosceret, ordinaretque, a Borgiâ missus, ad litus Goanum applicuerunt. E quinque nauibus, quae Olisippone pariter soluerant, haec vna Praetoria Goam tenuit: ceterae Cocinum delatae. Octingenti triginta in Praetoriâ venerunt, quibus Pater Aluarius, eiusque Socius Emmanuel Lopius omnibus praesto fuere, non Sacerdotum modo, sed Christianorum etiam samulorum officijs. Nusquam exscensione factâ, sed perpetuâ ab Lusitaniâ in Indiam vsi nauigatione, amplius mensibus sex, nunquam fixo in terrâ vestigio, sexto Idus Octobris Goanum portum intraruut. Exoptatissimi aduenerunt. Nam et Ludouici Proregis virtus cuncto populo praeclaram spem fecerat, et Socij maximopere cupientes cum reliquae Societatis moribus consentire; Visitatorem, qui rem hanc videret, iam diu expectauerant. Ei tamen hoc in primis dederat mandati Borgia, vt ad mores Indicae Societatis, cum Europaeae moribus ita exaequandos intenderet; nihil vt nisi cunctanter, atque Patrum consensu, qui longo experimento, quid cuiusque loci ingen ium ferret, didicissent, loco moueret. Eam ob rem Consaluus statim Cocino Melchiorem Nunnium, Coulano Franciscum Petrium, Punicali Henricum Henricium, quos vna cum Prouinciali Quadrio, et primis <note>251 Patris Francisci Lopij mors in odium fidei</note> Goanorum Patrum in consilium adhiberet, acciuit. Qui dum se ad iter accingunt, praemissus a Melchiore Pater Franciscus Lopius in odium fidei a Barbaris interfectus est. Ludouici Melli oneraria onusta mercibus Cocino Goam soluebat, in quam (quod apprime erat armis, et viris instructa) centum quinquaginta Lusitani nobiles, pars magna ex Europâ recens aduecti conscenderunt. In eam Pater <note>252 Quatuor de Societate nauim cum Lufitanis conscendunt.</note> Melchior, vt opportunitate vteretur, quod, vt supra indicaui, mare a praedonibus, hostibusque erat infestum, tutam ratus nauigationem, quatuor de Societate imposuit, Franciscum Lopium Sacerdotem, Antonium Dinim Diaconum, Ioannem Caraualium, et Emmanuelem Lupium nullis initiatos ordinum sacris. Quinto Kalendas Nouembris festo sanctorum Iudae, et Simonis Apostolorum die <note>253 A Turcis impetuntur.</note> vela faciunt. Postero die prope Cialem Mahometanorum celoces magno numero occurrunt. Pugna ex templo committitur. Quamuis oppugnarentur accerrime, et vndique pulsarentur, nihil suberat periculi Lusitanis: adeo robusta erat, tormentisque, ac bellatoribus communita nauis: quae inter Barbarorum parua extans nauigia, ceu scopulus, atque arx hostiles ictus sine labe excipiens, quacumque <note>254 Lufitana nauis fortuito incendio vastatur.</note> se verterat, stragem hominum, nauicularumque hostilium edebat: cum miserandus omnino casus victoriam peioribus dedit. Intentis in praelium Lusitanis, in tormentarium puluerem incidit forte scintilla. Inde vehemens repente erupit in cendium, vt superiore nauis parte im petu primo diffractâ, quosdam vectorum in mare deiecerit. Tum peste illico diffusâ, multis iam partibus comprehensis, oneraria, instar sornacis ardebat. Erecti ad id spectaculum hostes, nauigia propius admouent excepturi homines: et praedam, si quid liceret, ex ignibus erepturi. Christiani quo se verterent, quodque praeoptarent exitij genus, aliquandiu deliberauerunt. Vndique circumstabat mors. Vel igni. Vel aquâ, vel ferro pereundum erat, vel certe vita arbitrio hostium permittenda. Sed, vt nihil vitâ carius est, et natura ipsa docet, quantum sine Dei iniuriâ sas sit, omni ope seruandam; <note>255 Lufitanorum consilium in tanto periculo.</note> leuissimum malorum visum est illud, vbi aliquid spei superesset. Itaque, vt ad quemque arrepserat flamma, exorabilia magis, quam mare, et ignem, humana rati pectora; in mare delapsi ad Malabaricas nabant celoces, vltro se in seruitium induentes. Pater Franciscus diu in angulo ardentis Onerariae perstitit cum Socijs Deum suppliciter consulens, oransque, vt regere se eo tempore, <note>256 Ioannis Caraualij. et Emma nuelis Lupijincertum qualis mors.</note> ac tueri vellet. Denique ipsi quoque mari sese committunt. De Ioanne Caraualio, atque Emmanuele Lupio, quid actum sit, vtrum aquarum, an hostium vi occiderint, nunquam certo est cognitum. Horum alterum quidam retulit se vidisse prensantem iam hostilis nauigij marginem, grauiter ictum in capite, ac deuolutum in vndas. Antonius Dinis, cum pendentem in mare nauticum funem
<pb id='s193' n='193'/>
apprehendisset; eo aliquandiu se collo tenus demersus in aquas sustentauit. Pater Franciscus, prae grauitate corporis haud longo labori sufficiens, ad proximam celocem natatu euasit. In eam dum excipitur, ex recenti tonsura verticis, forte Sacerdotem Barbari cognouerunt. Inde extemplo circumstant, solicitantque intentandâ morte, salute promittendâ, vt ad Mahometum, deserto Christo, <note>257 P. Franciscum Lopium quo mortis genere Malabares conficiunt.</note> traducant. Quas voces impias cum ab animo, auribusque Pater arceret; seque Christianum occubiturum semel, atque iterum testaretur; impatientes morae Malabares primum ei pectus hastâ transfigunt: dein gladio caput scindunt: postremo cadauer saepius lanceis appetitum, atque perfossum in mare deuoluunt. Geminâ palmâ Religiosus quoque Franciscanus donatus est. Quae cum alii retulere, tum Antonius Dinis: qui haud procul pendens, vt diximus, e rudente, <note>258 Antonius Dinis multa captiuus dura pro Christo tolerat.</note> prospexerat. Nec mitius multo actum cum ipso est. Vix trahens animam ex ictu collabentis mali exceptus ab hostibus, postquam multum vexarunt in littore, praedamque diuisere, vna cum triginta Lusitanis in Oppidum, cui nomen Caporatum, abductus est. Longum sit, quae in eâ captiuitate pertulit, exequi diligeter. Bis vaenijt; tribus familijs orizam purgare adigebatur, quam vetulae quaedam cum deferrent, interim faciem ei foedissime consputabant: pueri vero raptos e paludibus, et stagnis busones, notato tempore, quo aliquid cibi sumpturus esset; ori eius petulantissime adfricabant. Quod si in somnum demitteret oculos; ad miselli latus clam cultris locatis, ex im prouiso coorti clamitabant: arma quaesisse, quibus necem ipsis moliretur. Inde et contumelias procaciter, ac verbera saeue ingeminare. Pro lecto nuda erat humus, pro cibo tantillum orizae, pro potione aqua, pro vestitu pudor, nihil praeterea, nisi quod multis post diebus <note>259 Sustinet in Christiana side iam deficientem adolescentem.</note> linteolum vix palmare quidam donauit, quo maxime tegenda obnuberet. Has inter difficultates adolescenti Christiano, quem ita circumuenerant, vt postridie esset nefariâ concisione Mahometo sacrandus, opportuno alloquio fuit saluti. Itaque expedientibus iam pene cultros dicto die ministris, cum adolescens haudquaquam se ab Christo discessurum contestans, eorum spem fefellisset; irritati Cacizij, reuocatumque ab Antonio ad constantiam, quod res erat, suspicati; ipsum donari sibi Antonium postulant Mahometo immolandum: nullas esse affirmantes victimas, quibus victoria de Lusitanis im petrari certius posset. Tamen auri vicit amor: vnaque cum alijs captiuis pecuniâ redemptus; Goam quinto Idus Ianuarias anni proximi redijt: tonsurae instar sacerdotalis glabrum in vertice orbem referens: quam ei figuram per ludibrium Barbari, cum e Societate hominem <note>260 Patris Lopij vitae summa.</note> esse rescissent, igne formauerant. Pater Franciscus Lopius, cui virorum sortiter obeuntium insignia diuino beneficio datum est per Ethnicorum crudelitatem adipisci, Lusitanus natione erat: annum agebat aetatis vnde quadragesimum: viginti in Societate, plurimosque eorum Sacerdos in Indiâ vixerat. Vir erat bonus: in confessionibus audiendis assiduus. Ad id operis, atque ad tractandos in familiari congressu hominum animos apprime factus, paruo contentus, inque religiosâ disciplinâ nihil leue ducens, sed momentorum omnium diligens obseruator. Coulanensi domicilio aliquot annis praesuerat, quanquam plus ad parendum, quam ad imperandum habebat facultatis. Emmanuel Louus duos ac triginta natus annos, quorum vn decim in Societate traduxerat, Scholasticorum votis emissis, in domesticis Marthae ministerijs fideliter versabatur. Eadem erant Ioannis Carualij munia: aetas duobus minor annis, sed totidem ab initâ Societate <note>261 Consaluus Pereria Lusitanorum ductor Molucas appellit.</note> maior. Inter haec Molucis insulis Consaluus Pereria Lusitanorum ductor, quem altero ante anno ad opem ferendam Christianis aduersus Mahometanos cum classe prosectum tradidimus, aduentu suo densis e tenebris lucem visus est afferre: et ingens per eam occasionem patefacta Euangelio porta est, praecipue apud Celebes Rege Sionis restituto in regnum. Instructâ classe Pereria, ob veteres de finibus dissensiones, aduersum Castellanos iturus, qui portum in insulâ Zebu, conditâ arce, tenebant; idoneam nauigationi tempestatem opperiebatur: cum ex Manado nuntij adsuere, confirmantes Sionios populos iam tandem Regis sui desiderium caepisse, ac polliceri im perata facturos. Rex ille, cum annis ante quinque
<pb id='s194' n='194'/>
<note>262 Sionis Rex in regnum restituitur.</note> baptismum in orâ Manadi ex Patre Iacobo Magalliane, vt suo memoratum est loco, suscepisset, ac circiter sesqui anno post ab regno desertus in Oppidum, quod in fide vnum mansit, sese cum patre, ac germanis recepisset; ad arcem inde Ternatinam confugerat, opem implorans Lusitanorum. Quam quia Lusitani suis vndique difficultatibus inclusi ferre ad id loci nequiuerant; bonus Rex Christiano animo ibidem Ternate exilium tolerabat: Patresque nostri cunctis siue humanitatis, siue christianae pietatis officijs haud mediocri negotio suo consolari, et sustentare hominem conabantur. Ergo cum iam Sioniorum cognitâ voluntate, vtendum occasionis beneficio visum esset; Pereria Laurentium Hurtadum cum modicâ militum manu ad deportandum Regem misit: pollicitus in reditu ab Zebuensi expeditione cunctam eo se classem adducturum, totamque Sionem (si qua forte pars peruicacius moraretur) ad Regis obedientiam adacturum. Sacerdotes, in Ternatino Societatis domicilio tantum erant duo, Marcus Prancudus, et Petrus Mascarenia: qui, quanquam occupationibus pressi aegre Ternatinis laboribus <note>263 Petrus Mascarenia cum Rege ad Sionios mittitur.</note> erant pares; tamen Prancudus totam in se molem suscepit, vt Mascarenia solatio mitteretur et Lusitanis, et Regi. Bartholomaei Apostoli natali die biremem conscenderunt: secundoque cursu in Manadum vecti cognoscunt neutiquam Sionis vniuersos, sed solum partem ad sanitatem redijsse. Inde ad ipsam Sionis oram prouecti anchoras contra Oppidum iaciunt, nomine Passen, omnium eius plagae firmissimum. Id factio maxime aduersa Regi tenebat. Diditâ tamen famâ adesse Lusitanos, et Regem; vndique coacti, qui ab eius partibus stabant; ad biremem accedunt: eique vestigia (quae genti aduersum Reges veneratio, atque ob sequij testificatio solemnis est) osculantur tantâ voluntate; vt quidam lacrymas non tenerent. Triduum inde tentatum si posset cum Passenis res placide componi. Sed vbi nil expeditur; Lusitani, ante omnia noxis consessione detersis, descendunt: adiunctisque ex indigenis, qui Regi studebant fere trecentis, arma inferre constituunt. Hostes vim expectare non ausi, Oppido deserto, in mediterranea, et ardua loca secedunt. Nec Lusitanis ad inse quendum siue animus, siue studium aberat: sed cum regia cohors hinc Lusitanorum paucitate, inde hostium virtute (nam fortitudinis palmam inter Sionios Passeni habent) commouerentur, atque etiam dies in staret ab Consaluo Pereriâ praefinita, qua Laurentius biremem cum reliquâ classe coniungere deberet; die Natali Deiparae cursum ad eam caepit. Illis digressis Rex ad Patruelis sui pagum satis frequentem cum Mascareniâ, duobusque Lusitanis se se recepit. Ibi statim concinnata ad <note>264 Regis pater baptizatur.</note> diuinum cultum aedicula: et Regis Pater admodum venerandus senex per genitale lauacrum illâ renatus insantiâ, quae apta caelo est. Ac spes erat omnino potiturum: adeo christianae legis praecepta iuxta, ac mysteria probabat, ac mirabatur: et ad ea vitae actionem accom modabat. Exitu Septembris cum statuisset Mascarenia Christianos Manadenses inuisere, Rexque cum multis suorum e numero ire <note>265 Rex Insulae Sanguin cum Primoribus Christiani fieri petuut.</note> comes pararet; e propinquâ insulâ, quam Sanguin appellant, de primâ secundum Regem (Reges autem liberaliore vocabulo eminentiores Dynastas nominant) dignitate viri adfuerunt, rogantes, vt facere et ipsos Christianos vellet. Id se fuisset vel longius petitum venturos, nec nisi im petrato abituros. Quod quantopere optarent, vt magno pignore testarentur; extemplo comam, cui mulierum ritu promissae, velut sacrae, parcunt, vltro abscindunt. Addidit Sionius quoque Rex suas preces: affirmans longâ sibi necessitudine viros coniunctos esse: et propter loci propinquitatem vtriusque partis interesse hoc insuper inter se vinculo copulari. Nequaquam aspernanda occasio Mascareniae visa. Itaque toti Insulae sub Christi salutare imperium subiungendae im minens, respondet: Redirent ad suos: fique vere cuperent Christiani esse; caracoram (nauigij genus est) qua veheretur mitterent: semet profecturum ad eos. Quo accepto responso alacres, celerrimeque reuecti; caracoram adornant, mittuntque duos Principes Iuuentutis, alterum sanguine Regi proximum, alterum primi in totâ Insulâ Viri filium, qui Sacerdotem Christi deducant: et ipsi nouas aedes, quibus illum excipiant, moliri aggrediuntur. Vbi caracora adsuit, iam Regis quoque Sionij parata
<pb id='s195' n='195'/>
erant nauigiola circiter octo, quibus Rex ipse cum suis veheretur. Ergo quarto <note>266 Mascarenia ab Rege, et Primoribus Sanguin Calongae, vna cum Rege Sionio, honorifice recipitur.</note> Nonas Octobris, quem diem Francisci Assisinitis sanctitas consecrauit, inito pariter cursu, eodem die sub vesperam proxime ad Sanguin peruehuntur. Postridie ab Sangui Rex cum proceribus vniuersis, summâque gratulatione obuiam factus; in regni principem vrbem, cui nomen Calonga est, duxit: et quia nouae aedes satis approperari nequiuerant; vir princeps ex optimis suis, quas in colebat, cum vxore, ac filijs vltro migrauit: vt ijs caelestis doctor, et Sionius Rex vterentur. Vnus, alterque dies in noscendâ gente, et maxime in exposcendâ diuinâ ope traductus: tertio catechesis publice instituta. Locus delectus est peramoenus, et amplus, qui frequentiam caperet, sub speciosarum arborum frigidâ vmbrâ, alludente placidis vndis mare: est enim regio torridae plagae subiecta. Rex, et Regina, primique Calonganorum cum vx oribus suis, tum cetera ingens multitudo <note>267 Calongani Christianis mysterijs instituuntur.</note> conuenit. Qui, vbi summa disciplinae caelestis capita audiuerunt; nihil non summe probantes, nihil non praestituros large recipientes, aquas mysticas primo quoque tempore postulabant. Quibus, vbi donati sunt, et christiano insuper cum prioribus coniugibus Sacramento coniuncti; laetitiâ, quantâ potest maximâ cogitari, exultauerunt. Iam dies, ac noctes Mascareniae diuersorium honestissimis viris refertum erat, siue salutandi studio, celebrantibus, siue sciscitandi quae ad salutem cuiusque animae pertinerent. Caritatis vero munusculis, <note>268 Pietas Neophi torum erga Crucem.</note> nisi Pater posuisset; nullum ipsi ponere modum sciebant. Sed in venerandae Crucis triumphali excitando signo studia eminuerunt. Primum aliquot dies per agros, syluasque digressi oberrarunt, vndique oculis praestantissimam, aptissimamque ei decori arborem ex quirentes: qua tandem ad voluntatem inuentâ, nequaquam passi eximio labori degeneres admoueri manus. Nobilis iuuentus deiecit: eadem dedolauit: opus ea dem totum ita fabrefecit (est enim faber mire docilis amor) vt Crux haud alia formosior in Maluco spectaretur. Vbi vero praeparatâ in areâ statuenda fuit; tum videre licuit gratum coelo spectaculum. Regum par sancto sub onere, et certatim, iuuantes Proceres, neminemque se nobilem, aut vllius pretij censentem, qui non partem operis attigisset. Quae vt erecta, ac fixa est; continuo Reges, et vniuersa multitudo procubuere in genua, et suppliciter <note>269 Mascareniam alio contendentem Calongani morari benigne contendunt.</note> adorauerunt, totâ interim festis omne genus organis personante vrbe. Inter haec idonea nauigandi tempestas inuitabat Mascareniam, vt Cauripenses Christianos inuiseret. At religiosa illa manus Rex pariter, Proceresque, simul profectionis mentionem audiuere; cum gemitu circumsistunt, querentes quid peccassent, quare se deserere cogitaret. Nisi satis pro dignitate, ac meritis suis accepissent; tenuitati ipsorum, im peritiae que ignosceret: significaret modo quid gratum animo esset, prolaturos, conquisituros, e proximis Insulis aduecturos. Quas ad voces praecordia Sacerdotis commiseratione rumpebantur, quod bonos adeo, amantesque mortales, Sacerdotum inopiâ, solos deserere cogeretur. Ostendit nihil eos commisisse, nisi quam ob rem omni essent amore, et obsequio digni: satis, superque cunctis erga se functos officijs: nec vero sibi quicquam extra salutem eorum cordi esse. Ceterum et alijs seruiendum esse gentibus: et Cauripam nauigandi, si praesens tempus dimisisset, nullum postea habiturum. Tali consolatione, reditusque oblatâ spe deliniti rogare insistunt, vt extruendo templo locum <note>270 Calonganorum feruor in sacra aede paranda.</note> designet. Quem, cum in peramoenâ secundum littus agri planitie, quam densae arbores vestiebant, metatus esset; protinus opus aggressi Primores, cunctas arbores intra sex horas exciderunt, Rege, quem nec aetas iam deuexa, nec valetudo imbecilla tractare securim sinebat, instante operi, caedentesque studio, et oratione sedulo adurgente. Dumque sese illi certatim fatigant; sanctâ quadam aemulatione tacta nuntiari Regina iubet, se quoque venturam cum faeminis: purgandoque solo, et vellendis herbis operam nauaturam, ne laboris eius, et fructus <note>271 Mascarenia ad Sionios redit.</note> expertes omnino forent. His apud Sanguin ita gestis, magno cum accolarum moerore, Mascarenia in Sionem reuertitur: et inde Sionio nunquam ab latere discedente Rege, Kalendis Nouembris profectus in Manadum biduo venit. Hîc ex gente Batachinâ, quae plus hominum centum millia dicebatur efficere, adfuere
<pb id='s196' n='196'/>
<note>272 Batachini Baptismum late petunt.</note> quidam magnopere postulantes, vt et ipsos, et cunctam nationem baptismo, quem iam diu expeterent, impertiret. Pronum est cogitare quantus pij Sacerdotis animum dolor exederet, cum videret quantum animarum euocariad lucem Euangelij, eripique exitio posset, si copia magistrorum adesset. Quorum etiam <note>273 Pontificis sententia in vulgando baptismo.</note> penuria secit, vt abstineret a vulgando baptismate. Atque haec erat hoc tempore Fontificis Summi sententia: vbi Sacerdotes deessent, per quos baptizati in religione continerentur; modum tingendis hominibus adhibendum. Itaque spe Batachinis factâ, cum primum copia suppeteret, venturum ad Celebes Sacerdotem, a quo et ipsi edocerentur; repetito cursu secundum Celebum insulam nauigans, et vbique magnâ etiam apud Bolanum regnum, et alibi ad suscipiendum baptismum <note>274 Mascarenia Cauripam attingit excolitque.</note> praeparatione inuentâ, tandem Cauripam attigit, ingenti non Christianorum modo laetitiâ, sed etiam Ethnicorum. Iam initiatos diligenter excoluit: baptismum petentes hîc quoque in Sacerdotis aduentum distulit. Magnam auctoritatem Euangelio praebebat Sionius Rex, qui non modo palam diuinae legis veritatem, sanctitatemque praedicabat; sed etiam Patrum expertam sibi in se pietatem profitebatur. Inopem se, regno eiectum, omnium rerum egenum ab eis benigne susceptum, sustentatum, iamque propemodum restitutum in regnum. <note>275 Sionius Rex auctoritati est Buangelio eiusque propagatoribus,</note> Quae tanto maiore dicebat cum pondere; quanto inter eos populos maior Viri sapientia habebatur. Eo etiam magis Mascareniae curae erat, vt penitus regnum ille recuperaret. Iamque in Sionem reuecti Consaluum Pereriam auide expectabant; vt rebelles ad ius, fasque, prout pollicitus erat, compelleret: cum Praefectus quidam Lusitaniae cohortis, nomine Mendornelas, adfuit. Ex eo cognoscunt Pereriam, Zebuensi expeditione nullo effectu tentatâ, vi tempestatis auersum ab Sione, in Malucum redijsse. Ceterum, quod in se esset, Mendornelam <note>276 Prospersucces. sus in praemium fidei ac bonitatis Regi obuenit.</note> ipsum cum suis praestiturum, adnisurosque, vt Rex sua reciperet. Ita expeditis armis, Passeno Oppido per vim domito, alteroque sponte dedito, maxime commotis oppidanis colloquio Regis, in quo popularem suum sibi vetustâ Regum stirpe genito, et Tyrannum iusto dominio ante habitum exprobrauit, Insula omnis imperata fecit. Quem successum fides, ac bonitas Regis (praeter aeterna caeli praemia) videtur in terris promerita. Adeo moderate sortunam aduersam tulit: adeose et pium in Deum, et in homines seu male, seu bene meritos <note>277 Rex filium Ternatini Collegij Patribus educandum tradit.</note> clementem, et gratum praebuit. Pacate iam regnum cum possideret, Mascareniae Ternatem nouo exorto anno repetenti, natu maximum filium sere nouennem, indolis egregiae puerum dedit, vt sub Patrum disciplinâ in Ternatino Collegio educaretur.</p>
<p>Respirantibus Molucis in Amachaum Sinarum peninsulam Pater Melchior <note>278 P. Melchior Carnerius primus laponiae, et Sinarum Episcopus.</note> Carnerius Nicenus Episcopus, qui Aethiopici Patriarchae adiutor, dein et successor futurus, consecratus erat, nauigauit. A Pio Quinto Pontifice literas superiore anno acceperat, per quas, vna cum Patriarchâ Andreâ, Sinensi, vel Iaponicae Ecclesiae iubebatur praesse. Quas literas cum Malacensis Antistes, qui Vicarium ad hoc tempus in Amachaensi conuentu habuerat, cognouisset, probassetque; Melchior, parendi Sanctissimo Patri studio, quanquam et Medicis, et Theologis <note>279 Eiusdem obedien iam Deus remuneratur.</note> ob eius valetudinem dissuadentibus; Kalendis Maij Malacâ soluit. Nec obedientiae defuit, vt ipsemet loquitur, is qui factus est pro nobis obediens vsque ad mortem. Vix soluerat, cum tussis, qua afflictabatur ante grauissime, leuata est: conquieuit pectus: et pituitarum scaturigo, qua, in singula prope momenta, suffocabatur, magnam partem exaruit. Denique multis et syrtium, et pyratarum ereptus periculis, Amachaensem portum ingressus, nascentis eius Ecclesiae procurationem primus Iaponiae, et Sinarum Antistes suscipit. Cuius vniuersae possessiones, ac vectigalia eo tempore paruâ domo, sacrâque aediculâ, vtrisque ex materiâ, et plumbeo calice continebantur. Peropportunus fuit aduentus Episcopi non populo tantum Amachaensi, sed etiam Societatis Patribus: qui, velut in statione, ibi versabantur. Oppidum in dies augebatur. Aduenae, plerique mercatores, et gente, et religione, sectâque, tum linguâ etiam, et oris colore diuersae conflabant. Nec vitiorum minor, quam hominum colluuies erat: multique
<pb id='s197' n='197'/>
<note>280 Amachaensis vrbis progressus ex Episco piaduentu.</note> Christianorum ita cum vitijs alijs, tum nominatim muliercularum consuetudine tenebantur impliciti; vt vis, ac manus Episcopi necessaria medicinae esset. At inter paucos illos de Societate perturbatio sane grauis inciderat, non quidem prauitate animi, sed quam vel feruor vltra modum audax, vel prudentia nimium cauta concitarat. Ioanni Baptistae Riberae, et Petro Rierae in Indiam profecturis Lainius diserte mandauerat, vt omni conatu tentarent aditum in Sinarum regnum. <note>281 P. 10. Baptistae Riberae feruor in Sinas penetrandi.</note> Hoc mandato, et regni amplissimi famâ, ad id, quod per se ipsi auidissime expetebant, tot populorum salutem, magis, magisque incitati, omittendum nihil putabant, quo claustra, vsque eo obsepta, peruaderent. Eminebat ardor, et spiritus Riberae. Vir acer, et animosus, si tuta non paterent, per ipsa perrumpendum pericula existimabat. Nihil quidem commitrendum, vnde tentari Deus aperte videretur: neque tamen omnia ad timidam imbecillitatis humanae, prudentiaeque exigenda normam: sed multa in tutelâ, consilioque Dei cum bonâ spe relinquenda. Qua enim ratione aliâ gentibus illatum a principio Euangelium esse? Ergo cum Riera ab Cantoniae Magistratibus ingressum suppliciter postulasset; vbi reiecta postulatio est; Ribera hominem natione, ac superstitione Sinam pellicit, ambos vt aliquo in mediterranea inuehat. Sina pretij magnitudine, quod pius Mercator vltro pendebat, illectus; Cantoniam primum, inde per fluuium in vrbem maximam Languin ambos deportaturum recipit: dabatque fidei sponsorem germanum fratrem, quem in Amachaensi Oppido relinquebat. Id consilium Rierae quoque initio placuit: verum, vbi re vulgatâ Lusitani passim dissuadent; summumque discrimen aperte adiri, ac vitam temere proijci clamant; seu metu, seu religione tactus, non solum non se ipse committere in eum casum voluit; sed Riberam quoque, cui Prouincialis Indiae iussu praerat, omni ope coepit prohibere. Is autem nec periculum plane tem erarium interpretans, nec posse sibi quenquam obsistere, quominus Praepositi Generalis iussa exequeretur, rebus clanculum comparatis, multumque Deo precibus, sacrificijs, et corporis afflictationibus inuocato, per noctis silentium Ethnico, cum quo pactus <note>282 Cantoniam ab Ethnico ducitur.</note> erat, vehendum se tradit. Nocte proximâ Cantoniam veniunt: vbi, quo tutius inde inter Sinas ageret; Ribera gentis habitum, vestitumque assumit laetissimus prosequendi Languim itineris occasionem opperiens. Amachai interim cognitâ fugâ, Lusitani, de Rierae voluntate, fratrem nautae, qui Riberam auexerat, ducunt in carcerem, grauissimasque intentant minas, nisi det operam, vt Ribera quamprimum reuehatur. Hoc, dum Cantoniae nauigationem comparat, nauta <note>283 Inde ab codem sibi timente reducitur.</note> per fratris literas cognoscit. Itaque sexto postquam Amachao discesserat die, nil suspicantem Riberam in nauim imponit: putantemque se Languim deuehi; Amachaum reportat: qui summocum suo dolore, vt qui iam plurimarum baptismum gentium spe praeceperat, tulit hunc casum: sed tulit, quam potuit, moderate. At Riera metuens, ne sugam iterum moliretur; simul atque domum venit, seuero praecepto tria mandat: Primum ne extra cubiculum pedem efferat: deinne sacrum faciat: postremo ne quempiam alloquatur. Haec quoque Ioannes Baptista, quanquam haud aequissima arbitraretur, tulit patienter, quoad Melchior <note>284 P. Franciscus Cabralis in laponiam mittitur Socijs praefuturus.</note> Episcopus aduectus finem turbis imposuit. Accessit et Patris Francisci Cabralis auctoritas, qui, post amissum Petrum Ramirium, in Iaponiam Socijs praefuturus contendens ex Indiâ, Malacenses obiter, et Amachaenses res visere, et componere iussus erat. Id Riberae factum, ex ingenti haud dubie anino, studioque humanae salutis, Romani Patres minime probarunt: qui voluissent eum reputantem quantum simplex obedientia victimis apud Deum praepolleat, Prouinciali Indiae, vti iam scripserant, constitutisque ab eo praefectis, ad conseruandam <note>285 Episcopus apud Nostros primum manet.</note> ordinati obsequij formam, subesse. Episcopus principio inter Socios summâ humilitate, et caritate, tanquam vnus e numero, habitauit: sed Patris Francisci Cabralis suasu, quo posset liberius episcopalibus fungi muneribus, atque etiam, vbi opus foret, minore cum Societatis inuidiâ pastoralis adhibere virgae seueritatem; in aedes, quas episcopali aediculae contiguas emit, quanquam peraegre ab carissimorum sibi fratrum consuetudine auelleretur, migrauit: aggressusque tenerae
<pb id='s198' n='198'/>
eius Ecclesiae statum componere, breui commune Nosocomium, et separatim elephantiacis <note>286 Alexander Valla quanta laetitia, ac veneratione in laponia exceptus.</note> receptaculum, et misericordiae sodalitatem instituit. Dum autem Ribera, et Riera ad Sinarum fines tanto strepitu, nullo effectu satagunt; tertius eorum comes Alexander Valla, Quadrij iussu in Iaponiam delatus, laetitijs in gentibus cumulatus est. Sexto Kalendas Iulias portum Fucundam prospere tenuit. Hic vbi primum diditus per populum rumor est, Sacerdotem de Societate aduectum; completum est mare faselis ad Lusitanam properantibus nauem, complectum et littus, excensum opperiente populo: ac simul exscendit opprimebatur vndique multitudine omnium ordinum, vestes eius, manus, pedes, impressa solo vestigia, multas inter lacrymas, exosculari certantium. Inde, quasi humeris sublatus, duplici praeeunte choro, puerorum altero, altero puellarum, hymnum Te Deum suauiter concinentium, in aedem sacram deducitur. Quo venit continuo Ioachinus Toparcha, et a Regulo Bartholomaeo vir nobilis occupationes excusans, quod in praesens ipsemet salutatum, suaque ei cuncta oblatum minus venisset. Adfuere <note>287 Baptismum petentibus impertit.</note> et Catechumeni quatuor, qui cum se iam, quod satis esset, tenere catechismi memorarent; precabantur baptismum. Quibus Alexander per interpretem triduo melius eruditis, eas tanquam primitias, praecoquasque fruges exuberaturae maturitatis argumentum Deo libans, magnacum voluptate salutarem vndam impertijt. Inde in Insulam Xiquim, vbi tum Cosmus habitabat, traiecit. Neque <note>288 Eidem Pater Cosmus cum socijs occurrunt.</note> hîc concursus, gratulatio, veneratio minor. Cosmus ipse, cum Ludouico Almeida, et Michaele Vazio socijs, duobusque puerorum choris Zachariae canticum modulate, pieque canentibus, obuiam venit. Alexander, ad religiosissimi senis, cuius de laboribus, virtutibusquetam multa cognorat, occursum, veneratione plenus in genua procidit, eius pedibus osculum impressurus. Verum Cosmus nequaquam passus humilitatese vinci, nihilo segnius imbecilla humi genua ponit: ibi, spectante multitudine, sanctâ contentione ambo humi prouoluti, alter alterius captabant pedes. Abijsset in longum certamen, nisi Alexander tandem comprehensam forte senis manum satis habuisset deosculari. Tum arctissime inuicem, suauissimeque de genibus complectuntur, rectaque Deo gratulatum intemplum procedunt. Paucis interiectis diebus omnes, quotquot erant e Societate, praeter Ludouicum Froem longissime in Meaco absentem, Cosmus in vnum coegit, de rebus Prouinciae consultaturus. Quo in conuentu cum se longo interuallo reuisentes, mutuis solati essent alloquijs, rebus periractatis ad promouendum <note>289 Iapouici Patres per Ecclesias sparguntur.</note> diuinum opus, in varias distribuuntur Ecclesias. Alexander in Goti Insulas cum Iacobo Consaluio mittitur in locum Patris Ioannis Baptistae Montani, qui magno cum fructu eam vineam pene biennium excoluerat: et nuper etiam filium Toni nothum duorum et viginti annorum, indolis optimae adolescentem, Ludouici nomine imposito, fidelium coetui inseruerat. Ipse Ioannes Baptista Cocinocum: Melchior Figeredius Funaium est missus: Balthassar Acosta Firandum redijt: Gaspar Villela Fucundam primo ad Lusitanorum confessiones excipiendas, <note>290 Nangasachensis Ecclesiae primordia.</note> deinde Nangasachum concessit. Id est maritimum Oppidum in ditione Bartholomaei Regis, vbi extremo superiore anno Ludouicus Almeida, vir ad prima Ecclesiarum sundamenta quasi diuinitus ponenda factus, prope septingentos Christo pepererat. Nec multo tempore Villela strenue opus promouens, ijs amplius trecentos adiunxit. De Patre Cosmo vehementer certatum est. Versabatur ille libenter in Xiqui: quippe cum Insula iustae magnitudinis sit leucas viginti ambitu colligens, tumque duobus Tonis subesset, altero iam Christiano, altero Euangelij progressum nihil morante; breui videbatur posse tota superstitionibus liberari. Et Ioannes Christianus Tonus nullo modo adduci poterat, vt eripi sibi tantum virum permitteret. Quanquam postea compertum est non eum caelestium, sed terrenorum spe bonorum ductum: cum lucra ex Lusitanorum commercijs sperata non capiens; deserere religionem impius non dubitauit. Spe igitur in praesens terreni compendij, vt apud se Cosmum haberet, certabat. Verum Bartholomaeus Regulus, multis iam relatis ex hoste victorijs, et pacatis fere omnino rebus, Omuram eum accersebat: tum vt in illam suarum principem Ciuitatem
<pb id='s199' n='199'/>
Christum induceretatum vt filium, quem paulo ante susceperat, sancto baptismate consignaret. Has ob causas prosectionem Cosmus adornabat. Quad cum cognouisset Tonus Ioannes, neque aliter tenere eum posset; nauigandi facultatem vt adimeret, nauigij remos auferri iussit: sed Bartholomaeo tandem vrgente, <note>291 P. Cosmus ex Xiqui Fucundam, et Omuram se transfert.</note> satisfieri sibi Ioannes passus est. Octauo igitur Idus Septembris e Xiqui discedens, Fucundam, dissidia quaedam Lusitanos inter compositurus, tetendit. Inde, Lusitanis quinque comitantibus, Omuram venit. Pridie Nonas Octobris cum Socijs, et Lusitanis comitibus ad caenam adhibetur ab Regulo. Super eam regia coniux primam de religione christiana, Damiano verba faciente, concionem audijt. Post haec infantulo sacer latex inspersus, et nomen vocatum Sancius. Tum Bartholomaeus veritus, ne Omurâ Cosmus abscederet; suorum Procerum conuocato coetu, quanti apud se sit Cosmus, quantique referat eum Omurae figere sedem, exponit. Eam ob rem rogat, accedant ad eum supplices, et ad manendum perpellant, recipientes templum se Omurae christiano ritu condituros. Paruere <note>292 Omurae primum templum ex truirur.</note> Bartholomaeo Proceres: vtrisque Cosmus. Continuo extruendo templo cura impenditur. Dum illud extruitur, adornato in aedibus diuersorij sui sacello, non intermittebat summi Dei Sacerdos pacem miseris per Sacrosanctam Hostiam exposcere, Christianos prouehere, et conuenientibus Ethnicis caelessis doctrinae thesauros aperire, vt tria breui lustra celebriora, primum nonaginta capitum, alterum octoginta, tertium sexaginta peragerentur. Solenni Conceptae magnae Virginis die in perducto iam ad fastigium templo sacrificium primum immolatum est: <note>293 Conceptae Virgini dedicatur</note> eamque ob causam ab Concepta Virgine templo nomen impositum. Natalitiae feriae magnâ celebritate, quod primum id loci ea sacra cernebantur, exactae. Quod in alijs Iaponiae Ecclesijs vsu compertum erat, permultum valere ad docendos <note>294 Natalitijs ferijs Popules sacris historijs recrea tur.</note> pariter, iucundeque tenendos populi animos, vt per ea solemnia nunc ex nouo, nunc ex veteri sacrae Scripturae instrumento argumenta varia, et historiae introductis personis, et imaginibus in conspectum darentur; id Omurae quoque vsurpatum maximâ voluptate, et admiratione Christianorum pariter, et Ethnicorum. <note>295 Meacenses res.</note> In Meaco adhuc omnia perstrepebant bellis: nec Pater Ludouicus Froes impet rare in vrbem reditum poterat. Id Xinouaradonus Dynasta Ethnicus perstudiose curabat. Cuius operâ illud expressum interim est, quamuis reclamantibus Bonzijs, vt restitueretur Christianis Meacensibus, aperireturque templum. Quo facto statim eo conuenire ad preces, ac diuina colloquia fideles coepere. Melchior Iaponius ab Ludouico missus aliquandiu apud eos versatus, cum ceteros omnes concionibus mirum in modum recreauit, tum quinque et quadraginta homines nobiles recens ad Ecclesiam aggregauit. Interea Ludouicus Sacaij tenens se, inde modo Sangam, vbi Sancius templum extruxerat, modo in alia circumiecta Oppida excurrebat, magno cum Christiani nominis incremento.</p>
<p><note>296 P. Ignatius Aze bedius Brasiliae res componit.</note> Nouo interim in orbe ad Occidentem Ignatius Azebedius Brasiliae visendae negotium vngens in Sancti Spiritus Oppido, Socios, ne sparsi per pagos calumnijs, periculisque paterent, vnum reuocauit in locum, iussos per interualla pagos reuisere. In vrbe Sancti Saluatoris domum probationis, quam primo suo aduentu inchoauerat, ordinauit, et literarum studia in Collegio ad meliorem redegit formam. Inde, quo propius necessitatem gentis, maximasque eius iuuandae difficultates inspexerat; eo intentius noctes, ac dies vias inuestigabat, quibus pereunti multitudini subsidium ferret. Fecerat illi Generalis Praepositus, renuntiandae visitationis causâ, in Europam redeundi potestatem, siue quempiam, si mallet, ad id suo loco mittendi: ne tot maris, ac terrae discriminibus, totque aerumnis, tam longâ peregrinatione iterandâ, vnum caput obijceretur. At ille, incitante animi ardore, atque inexplebili laborum siti; tam vberem, quaestuosamque negotiationem nemini praeoptauit, quam sibi: quoque res magis exploratas, et consilia meliora Romam perferret; prouincialem Sociorum conuentum in Bayensi Collegio habuit: vbi, de communi sententiâ, quae existimabantur cum ad propagandam Fidem, tum ad Societatem confirmandam in eâ Prouinciâ pertinere, decretasunt. Sed nimirum plus erat in Ignatio studij, rectaeque voluntatis, quam reconditioris
<pb id='s200' n='200'/>
legum scientiae: ijs praesertim temporibus, quibus pleraque tum primum ad vsum reuocabantur. Eum enim conuentum, consilio haud dubie optimo, nec sane frustra habitum, Romani Patres negarunt Visitatori potestatem <note>297 Antonij Rodericij mors, et virtus.</note> edicendi fuisse. In Fluminis Ianuarij nouo Collegio Antonius Rodericius die Sancti Sebastiani excessit e vitâ: vir, et Sacerdos, propter insigne iuuandi Brasilios studium, suamque virtutem, et recta vitae exempla memorandus: de Brasiliâ, maximeque de Ecclesijs circa Bayam optime meritus. Ipse et ore, et fidibus canere pueros Brasilios docuit: quorum deinde operâ, cum gentis admiratione, in sacris adhibebatur. Quatuordecim in Societate, inque Euangelij praedicatione consumptis annis, duos et quinquaginta natus, ab laboribus inter medios labores placido fine conquieuit. Cum quibusdam Castessanis ad Carisios instituto itinere in Brasiliam cum venisset; ibi iam grandis natu militiae caelestis amore tactus, cum eâ terrenam commutarat. Hoc anno egregium in Floridam subsidium missum, et in Peruuiâ nouae Prouinciae successu optimo fundamenta sunt posita. Reuersus in Hispaniam Petrus Menendes e Floridâ, spes rei christianae amplificandae <note>298 P. 10. Baptista Segura et socij in Floridam adeunt.</note> in immensum efferens, ficile Borgiam impulit, vt sex in eam expeditionem destinaret, Ioannem Baptistam Seguram, Antonium Sedennium, Consaluum. Alamum Sacerdotes, cum comitibus Ioanne Carrerâ, Petro Linare, et Dominico Vaezio, iussos Peruuiae Prouinciali Hieronymo Ruitio Portillo subesse, et Vicario ei suffecto Segurâ. Tertio Idus Martias iussu Regis commeatu, ac supellectili sacrâ affatim instructi, octo item adolescentes, quorum in tradendâ christianâ doctrinâ ministerio vterentur, plerosque Societatis ineundae percupidos: itemque Floridanos quinque Hispali baptismo initiatos ducentes, e Sancti Lucae portu soluerunt, simul cum optimo rerum, atque hominum apparatu. Ibat Petrus Menendes iam non Floridae modo Praefectus, sed et Gubernator Insulae Cubae ab Rege creatus, et eorum marium ditioni praepositus. Octauo post die Fortunatas Insulas ingressi, ab vniuersâ Ciuitate, quae Patris Iacobi Lopij virtute, industriâque commota, Societatis amantissima erat, perbenigne accepti sunt. Solennijs ibi Paschalibus magno cum populi bono exactis, ad Insulam Boriquen ex itinere in portu, quem diuitem vocant, recreati; tertiodecimo Kalendas Quintiles in <note>299 Floridae status deterrimus.</note> Floridam appulerunt. Prouinciae status pessimo erat loco. Quippe cum res ad vsum vitae praesidiarijs non nisi ex aliunde conuecto suppeterent, nec benigne conueherentur, nec semper tempori, cum fretum procellosum saepe intercluderet aduersa tempestas; cogebat milites suprema necessitas ex indigenis vel volentibus, vel inuitis assumere: quod ijs morte durius accidebat: cum prae summâ terrae sterilitate, ac rerum penuriâ, ijsdem ipsi angustjjs premerentur. Quare ad vim, fraudesque conuersi, si quem exterorum nanciscerentur, parcebant nemini. Et iam Tocobagae propugnaculum euerterant praesidiarijs extinctis. Tequesta num vix tenebat se. Leui de causa occiderant patruum Caciquae milites: quo irritata gens, sublatâ Cruce, quam Frater, noster Franciscus Villaregius fixerat, incensis tugurijs, recessit ab arce longius: occupatisque itineribus, vnde aqua erat petenda; eas in angustias praesidiarios redegerat; vt hinc quoque praesidium abducere Menendes cogeretur. Haud fortuna alibi melior. In propugnaculo Sanctae Luciae, vbi ad trecentos milites Menendes reliquerat, fama fuit, forte vero, vt solet, amplior, sed tamen ingentis index calamitatis, prae famis intolerandae rabie, <note>300 Fames intoleranda.</note> se inuicem vorasse: ita illud quoque propugnaculum, pariterque Sancti Matthaei conciderant. Praecipuum omnium Sancti Augustini satis numero firmum restabat. Sed milites miserandum in modum nudi, squalidi, fame, frigoreque confecti. Ad hoc propugnaculum Petro Menende, cum Segurâ, Socijsque delatis, tanto humanarum rerum, diuinarumque subsidio repente conspecto, quae gratulatio extiterit, nemini facile est, nisi geminos casus expertis cogitatione assequi. Promulgato Iobelaeo, christianisque mysterijs Praesidio recreato, cum rerum statum perse se explorasset, atque ex Rogerio cognouisset Segura, ad res componendas, Habanam concessit, Dominico tantum Vaezio, ad solatium militum, et linguam gentis ediscendam, relicto. In eo ab Floridâ Habanam traiectu, aperte
<pb id='s201' n='201'/>
<note>301 Prouidentiae diuinae illustre documentum.</note> si vnquam, perspecta Numinis cura est. Si paulo violentior ventus inciderit; nunquam periculo vacat transmissio. Coortâ tempestate Nauclerus diris vocibus, atque exercrationibus contra Deum versus, inter cetera impius querebatur, idcirco (horrendum dictu) tam ipsis male euenire omnia, quod Christiani, et Orthodoxi essent: non ita cum Lutheranis, non ita cum Turcis agi. Quas ad execrationes commoti Patres, diuinae bonitatis insuperabilem improbitate hominum fatigare indulgentiam coepere, vt daret gloriam nomini suo, pessimique hominis dicta nesanda, non vt ipsorum peccata exigebant, sed benignis factis, et miseratione refelleret. Haud dubie auditae preces. Cum duo irent nauigia, id, in quo impius Nauclerus, Patresque vna vehebantur, protinus ex eo loco cursum <note>302 Blasphemi exitium.</note> prosperrimum tenuit: illud alterum perdiu iactatum proxime ab exitio abfuit. Ne tamen impio conuiciatori nefaria impudentia videretur cessisse feliciter; subinde Habanâ Floridam repetentem, vna cum Vectoribus cunctis, ac mercibus, eodem propeloco, vbi paulo ante execranda euomuerat verba, fluctus vindices hauserunt. Pater Segura, atque Socij, vbi venerunt Habanam, consultant <note>303 De erigendo Habanae Collegio agitur.</note> inter se diligenter, quâ maxime viâ, et vocari ad religionem indigenae, et adiuuari Hispani milites possent. Omnium primum visum Segurae est, Habanae Collegium Societatis instituendum. Nam cum haud amplius viginti leucis ab Floridae procursu, cuneoque distet is portus, eumque classes, quae ab nouâ Hispaniâ, quae ab Peruuiâ, quae a nouis terris aperiendis redibant tenerent; nec pauci in Insulâ, vtique iam christianâ, ac suum habente Episcopum, politiore cultu, homines degerent; magnus quoque mancipiorum numerus transuectus ex Aethiopiâ, magna ostendebatur, ac multiplex operae cum fructu ponendae materia. In eo tamen praecipuum videbatur momentum, vt ibidem poedagogium conderetur, in quo primorum Floridanorum filij literis, et christianis moribus imbuerentur. Consilium Menendes supra modum probabat, ac pollicebatur daturum se operam, vt Collegium Rex copiose instrueret. Hanc ob causam domo non incommodâ, quâ vterentur: atque aede sacrâ sancto Ioanni dicatâ precario impetratis; <note>304 Patres per Floridam distributi.</note> Rogerius ibi relictus est: ceteri reuecti in Floridam, et Consaluus Adamus in prouinciâ Caroli, cum Francisco Villaregio collocatus. Antonius Sedennius Gualae cum Dominico Vaezio. In Neophytis ex Hispaniâ reportatis erat Teguestani, Cacique frater, Iacobus nomine, quem eius populares occisum ab Hispanis ante suspicati, vbi viderunt incolumen; vehementer exilarati, redintegrandae <note>305 Crux in suum locum honorifice restituitur.</note> amicitiae consilium susceperunt. Eo Segura cum Praefecto Menende contendit: foedusque cum Rege Catholico renouatum est: et Crux eo loco, vbi nuper steterat, e duplici refecta pinu eximiae proceritatis statuta est. Philippus quoque Caciqua Prouinciae Caroli, qui ad Menendis reditum christianum se cum suis fore promiserat; spem faciebat impedita adeo rerum exordia prouentus habitura commodiores.</p>
<p><note>306 Patris Hieronymi Portilli in Peruuiam profectio.</note> Verum quam in Floridâ laboriosi, sterilesque conatus fuerunt; tam accessus pronos Peruuia, laetosque diu processus habuit. Hieronymus Portillus, et Socij ad eam fundandam Prouinciam superiore anno ex Hispaniâ profecti, diebus septem, et quadraginta, mille et quingentas emensi leucas, nouam Carthaginem, Regni noui Granatae portum venerant. Ibi magno plausu, et commodo incolarum, <note>307 Res gestae in oppido Nominis Dei.</note> paucis diebus exactis, tertio Nonas Ianuarias soluerunt, et portum, quem nominis Dei appellant, quarto post die tenuerunt. Magistratus, et vniuersa Ciuitas (eodem quo portus est nomine) obuiam effusi occurrerunt: id se facere confirmantes, quod beatum ducerent eum diem, quo Societas Iesu in eas regiones pedem inferret. Tum deducti ab vniuersâ multitudine recta in templum princeps, inde in diuersorium, quod factâ optione, e tribus ipsimet propter contiguam aedem sacram delegerant, introducti. Amabile inter Ciues benignitatis certamen extitit. Sed Patres, quia ex regio diplomate cumulate subministrabatur quicquid opus foret; priuatâ liberalitate nullâ in re vsi. Portillus, quo blandius tanta animorum propensio inuitabat; hoc studiosius speculatus, qua maxime posset re beneuolentis populi commoda augere; in suggestum progressus, duo
<pb id='s202' n='202'/>
praecipue commendauit. Primum, vt quoniam multi sine vllo praesidio aegrotabant, <note>308 Portilli in dicendo efficacitas.</note> locusque est valetudini aduenarum infestior, Nosocomium adornaretur nec ante sacrum, inter quod dixerat, est peractum; quam mille ducenti aurei in eam rem conserrentur: quibus continuo vnus Mercatorum pro se mille adiecit. Deinde commendauit, vt Sodalitium instituerent Nominis Dei: vt quandoquidem id erat Oppido nomen; etiam praecipuo studio eius veneratio curaretur, eique se deuotam Ciuitas testaretur. Atque id quoque Sodalitium sine morâ conflatum est. Aegre inde dimissi, Panamam terrestri pergunt itinere duodeuiginti Leucarum, sed in primis difficili, et impedito asperitate, amnibus, syluis. <note>309 Noui Orbis cum veteri similitudo.</note> Isthmus ille est, qui Meridianas Americae partes, cum Borealibus nectens, terrarum recens inuentam molem in peninsulas duas figurat. Quippe inter veterem hunc nostrum, et nouum, vt vocant, mundum, similitudinem notare non modicam licet. Vterque ingens creditur Insula esse, Oceano vndique alluente, vti iam exploratum aiunt. Vtraque Insula ita facta est; vt binis peninsulis constet. Tum ipsas inter peninsulas simlitudo intercedit, et positu, et sormâ. Nam vtrobique maiores in Septentriones spectant, minores in Austrum vergunt. Ita plurimum terrarum ad Septentriones patet. Ac minores eo quoque conueniunt, quod vtraque figuram triquetram imitatur: ita, vt, tergo in Septentrionem late expanso, frontem in Meridiem longe exporrigant, sensimque extenuentur, donec Africa <note>310 Peruuiae situs.</note> bonae spei promontorio terminetur: et meridiana America in fretum Magellanicum desinat. In huius peninsulae, qua meridianam Americam contineri dicimus, latere, eo quod solem Orientem spectat, et Africae obiacet, Brasilia sita est: in aduerso occiduo, quod nullo terrarum interpositu Oceanus meridianus excipit, Peruuia iacet. Ergo vbi Panamam ventum est, ad Septentrionem ire pergenti, noua Hispania occurrit. Qui cursum in Austrum flectit; primum Castellam, quam vocant auri, tum Peruuiam inuenit. Ita Panomam confluentes vndique <note>311 Panamae res a Portillo gestae.</note> Mercatores Hispani, Peruui, Mexicani, et aliarum circa terrarum frequentant. Senatu quoque Regio, et Forensi consilio decoratur. Huc aduentare Socios allatum cum esset, pro sua humanitate Ciues, Regijque Magistratus publicum occursum parabant. Sed Portillus religiosae tenax modestiae, occulte vrbem ingressus, anteuertit. Diuersorium apud Franciscanos praeparatum inuenit. Rogatus, vt in supplicatione percelebri, quae postero die in sancti Sebastiani solennijs habita est, verba faceret; minime tergiuersandum putauit. Cumque opportuno loco negotiatorum tractasset pericula et ostendisset iniqua exercentibus lucra perque iniuriam parta retinentibus, quam prorsus omnis in caelum esset occlusus aditus; tantum dedit pondus sui praeconis voci diuina virtus; vt, cum eadem <note>312 Mercatorum studia in negotiis iuste instituendis.</note> multis annis pro concione decantata audissent; tamen noui concionatoris terribilibus minis alte in pectus admissis, tanquam consternati, clamitarent: se quidem saluos fieri velle, ac rerum potius omnium, quam animae detrimentum facere. Nec vero dixere fortius, quam fecere constantius. Multi non ante sumpserunt cibum, quam tabulis recognitis, rationes cum Deo composuissent. Immensa itaque pecuniae vis, pondo amplius quatuordecim millia (octonis ibi argenteis, vno amplius in Peruuiâ singula pondo aestimant) redhibita iustis est Dominis. Fuit qui ex vnâ duntaxat pactione iniquâ mille quingentos aureos reddidit. Alij continuo negotiationes, quamlibet quaestuosas, quod implicitam haberent iniuriam, abiecerunt. Nec contenti perperam facta retexuisse, nisi prouiderent in posterum, et Satanae laqueos praecauerent; adeunt consensu Portillum, orant, et obtestantur explicet ipse, praescribatque, quae negotiorum, saluâ conscientiâ, tenenda sit forma. Aderat Panamae, venerando Praedicatorum ex ordine, Generalis nouum per Orbem suae familiae Vicarius, eidemque Visitator, cum Peruuiae Prouinciali, et aliquot egregie pijs, doctisque Fratribus. Qui, cum ex portu Nominis <note>313 Portilius iustam negotiorum formaminstituit.</note> Dei, eodem quo Portillus comitatu, venissent (vt sacile inter bonos fit) maxima inuicem caritatis erat contracta necessitudo. Cum his Portillus, pro rei grauitate communicato consilio, adhibitisque Mercatorum e numero peritissimis, salutisque aeternae cupidissimis quatuor, iustas quasdam negotiorum formas proposuit,
<pb id='s203' n='203'/>
quas libenter omnes amplexi, ijs exinde se vsuros receperunt: quamuis nonnulli dicerent propemodum deploratam habere salutem suam, nisi sedem Panamae Societas fixisset. Alij interim Socij aliorum vsitatorum Ordini munerum <note>314 Mancipiorum agmen catechismum canens per vrbem ducitur.</note> specimen dabant: quanquam, plerisque grauis occupatio ex malâ valetudine fuit. Sed inter cetera industriae documenta ex Aethiopicis mancipijs mille, et quingenta capita cum coegissent; perque vrbem catechismum canentes longo agmine ducerent; non solum complebantur viae, fenestraeque viris, ac foeminis, pueris, ac senibus; verum etiam e lecto aegroti ad nouum se spectaculum deferri iubebant. Appetebant iam Cineralia, et Ciuitas cum Consilium Regium in Hispaniam scripsisset Philippum rogans, vt aliquot de Societate iuberet Panamae subsidere; illud conatu omni tentabat, vt saltem in solenne eius ieiunium moraretur. Fabri nominatim lignarij, et alij quidam, communi habito inter se consilio, domum, ac templum suo sumptu extructuros pollicebantur. Ceterum quia Limam pergere iussi erant; relicto Panamae Ludouico Medinâ, qui Patri Antonio Aluario grauiter ex morbo decumbenti adesset, et recepto in Societatem inde Alfonso Petrio Lusitano, magni deinde vsus fabro lignario ad aedificanda Peruuiae Collegia, <note>315 A Panama Limam nauigario quamce lerrima.</note> pridie Dominicae sexagesimae profecti, sexto, ac trigesimo die Callaum portum, vnde duabus vrbs Lima leucis abest, intrarunt, inauditâ ante id tempus celeritate. Nam quanquam leucas, non vltra quingentas ab Panamâ Limam directa Regio colligit; quia tamen aduersus austrinos ventos tenditur, qui ea maxime tenent maria; ad excipiendos, eludendosue illos adeo magni, ac frequentes <note>316 Peruuiae status.</note> necessarij erant excessus; vt cui bimensis per id tempus nauigatio contigisset, pro secundissimâ haberetur. Ceterum non modo tempestate prosperrimâ in Peruuiam Deus Societatem, sed et mirabili tempestiuitate peruexit. Nam ad id loci ex anno salutis humanae millesimo quingentesimo trigesimotertio, cum primum coepit in potestatem Hispanorum redigi, per annos complures non subigendis modo gentibus, sed et ciuilibus inter ipsos Hispanos bellis omnia turbulenta fuerant. Iam vero positis armis, constitutit colonijs, nihil aptandum restabat, nisi vt mores componerentur. Non deerant e Coenobijs, neque e Clero pij quidam, doctique, et accurati cultores animarum: sed pro magnitudine, atque <note>317 Lapsi foede mores.</note> difficultate operis, proque eorum numero, qui potius sua, quâm quae Iesu Christi quaerebant, erant sane perpauci. Igitur auri copia (nulla enim ditior inuenta prouincia est) impunitas, dominatus, bella, illecebrae peccandi ab loci ingenio, et indigenarum opportunitate, ita genus omne mortalium, cunctosque ordines, et aetates corruperant, vt iam ipsosmet pigeret sui, puderetque. Tergemina illa mundi pernicies auaritia, superbia, intem perantia haud facile vsquam latius grassabantur. Hi rem quoquomodo facere: illi per iniquitatem parta flagitiose absumere. Foeminarum cura omnis in luxu, mollicieque, et pigmentis, et saltationibus. Iuuentutis cultura nulla: mysteriorum vsus quamminimus. Miseros homunciones inuentis auriseris terris obliuio prope coeperat caeli. Nondum tamen omnino decesserat medicinae, si afferretur, suscipiendae voluntas. Erant qui Societatem in Europâ norant, alij auditione acceperant, genus hominum esse totum in alienam salutem intentum: operatum iuuentuti formandae: terere Nosocomia: adire custodias: adesse moribundis: omnia iuuandis omnibus experiri. Quos inter sermones audiebantur interdum vota gementium: his enimuero Peruuiam hominibus indigere: id mala sua remedij postulare. Quid ita, vt extrema Orientis adijsse dicebantur, non item adirent Occidentis? Hic status rerum, <note>318 Societas cupidissime excepta.</note> et animorum praeparatio talis erat, cum sama manat aduectos tandem, et in portu adesse. Incredibilia animorum studia ad eum nuntium extiterupt: e vestigio accurritur. A Prorege, ab Archiepiscopo salutatores, cum iumentis, quibus inueherentur: item Magistratus, et Ciuium sodalitates, cum populi ingenti numero, ad introducendos in vrbem adfuerunt. Sed, et huic Patres celebritati clanculum vrbe initâ, subduxere sese: Patresque Dominicani, quos paulo ante memora uimus, cum quibus venerant, ad sese diuertere coegerunt. Tum certatim salutatum accursum tanto studio; vt nec e religiosorum vllâ domo, nec e Clero,
<pb id='s204' n='204'/>
<note>319 Portillus conciones instituit.</note> nec Ciuium honoratiorum quisquam cessandum sibi putarit. Producitur et ad concionem Portillus in sancti Dominici, qui primus illuxit Domino feriatus dies (is fuit quintusdecimus ante Pascha dies, cui a Passione nomen) Prorex, Archiepiscopus, Magistratus omnis, quicquid nobilitatis Limae erat, interfuit. Exposuit inter cetera quid Societati propositum esset: quid petitum in eas oras venisset: preces poposcit, vt in suam gloriam Deus omnia, communemque salutem dirigeret. Visi sunt Angelum audire: eodem die secundum meridiem, itemque <note>320 Fauor populi omnia in bonam partem accipit.</note> postridie, qui sancto Vincentio sacer erat, maiori semper approbatione auditur. Omnia videbantur vero maiora. Trahebantur et illa in expectationis pignus, quae fortasse casu euenerant, et interpretationem quoque diuersam capere poterant: quod cum e naui descenderent; sol defecisset: cum primum Portillus suggestum ascenderet; terra mouisset. Aiebant timentis Daemonis argumenta esse: quod eo quad rabat magis, quod Peruuis Idololatris pro Deo sol erat: et syderis defectio exctintionem superstitionis: tremor terrae concussumterrenorum pectorum diuinis facturum vocibus indicaret. Tantis ordinum omnium studijs, tamque praeter solitum secundo fauore erectus in solicitudinem Portillus, ad conuocatos Socios talem orationem haud pene verbis, quam lacrymis <note>321 Verba Portilli ad Socios, quo modo vtendum secundis rebus.</note> pluribus instituit. Plurimum velim Patres, Fratresque hunc nostri itineris cursum, hanc, qua sumus excepti, expectationem Ciuium, ac populi gratiam oculis intueamur non carnis, sed spiritus: illis nempe, qui non id, quod natura temere appetit, eique dulce est, sequuntur: neque in externâ specie consistunt: sed intima rerum considerantes, momentis quidque suis expendunt: quid commodi, quidque simul incommodi inesse possit, explorant: ac super omnia cum similibus alijs conferentes euentibus, qui sibi sperandus exitus sit, augurantur. Si nobis id modo, quod in externâ patet imagine, quod in cortice, et extimâ cute lucet, considerandum esset; haberemus profecto vnde gauderemus: quando res ad id loci nostrae sic euenerunt, vt nunquam ausi essemus optare. Verum si morem intuemur in suis mittendis nuntijs Deo vsitatum; non minus credo hac prosperitate, quam gaudere vulgus soleat, nos dolebimus. Equidem magnopere sateor timere me, cum adhuc id, quod opus sundat, quodque praeseminat fruges, oppugnationes, insectationesque in hoc accessu nostro non videam. Quem enim Prophetarum populi, ad quos missi erant, insectati non sunt? Ipsi filio Dei quo pacatus, et sine vexatione fuit accessus? Nec Apostolis aliam conditionem praescribit. Si me persequuti sunt, et vos persequentur. Quodi calamitatis, quod aerumnae genus est, cuius expers Doctor gentium fuerit? Quid (vt prop ora nobis intueamur) Ordinis nostri parens non pertulit? Tum plerique eius filij, fratres nostri, quo non per aduersa, et obstantia adiuerunt? Quid ergo spei, solatijque nobis sit dum talia desunt, contraria abundant? Iter prosperum in paucis: celeritas ante inaudita: gentium ex itinere fauor: huius amplissimae Ciuitatis effusa benignitas: existimatio, tanquam aliquid essemus: omnia denique ita prona, ac sine offensione; vt nobis Deus, quasi lacteum mare praebuerit: et in humeris nos suis portauerit: nec quicquam nocere nobis, aut obstare passus sit. Quae cum ita sint, nequaquam socordes nos decet esse, sed maxime attentos, et diligentissime videre, quid per haec postuletur ex nobis. Ac primum quidem, quod imbecillitati nostrae consulat summa illa clementia, et tanquam solido cibo nondum aptos lacte pascat; totque beneficia congerat in immerentes; gratissimam rependere nos aequum est memoriam, et ab gratiarum actione nunquam desistere. Deinde praeparemus animos necesse est, in certamen, quodcumque suboriri possit. Haud enim raro qui abfuerint in mari, existunt in terrâ fluctus. Tempora sua sunt, vt rerum aliarum, ita procellarum, ac turbinum: quae sapientissima illa bonitas eâ ratione dispensat, qua maxime ex vsu nobis sutura sint. Nec sumus obliti Saluatoris ipsius triumphalem in Hierusalem ingressum, et paucis intermissis diebus acerbissimum in Caluarium egressum. Super omnia autem velim, Fratres, humilitate nos summâ, ex animi toto sensu deijciamus: quicquid istud est humani fauoris nihili aestimantes, nec in eo fiduciam
<pb id='s205' n='205'/>
efficiendarum rerum ponentes; nec nobis quicquam inde tribuentes, tanquam aliquid simus, cum simus nihil: sed hac indul gentiâ Dei, ad modestiam augendam, ad exercendam vltro patientiam, ad intendendos labores, ad maiorem in rebus omnibus vigilantiam, vtamur. Talia Portillus haud maiore disserebat <note>322 Magnae caritati omnia videntur prospera.</note> submissione animi, quam audiebantup. Veris enim Christi discipulis insita semper Magistri vox aures personat cordis, vt omnia cum fecerint, seruos se inutiles ferant. Tamlongae enim nauigationis molestias, relicta quaecumque leuamento erant in veteri orbe, itineris cum alia pericula, tum valetudinis: adhaec quae instabant in illo terrarum Orbe suheunda; nouam vitae degendae rationem, nouas ediscendas linguas, indigenarum ferendos mores nullo ducebant aduersarum rerum numero. Ita omnia, vel ingens ardor maiora pro Christo patiendi, vel illa <note>323 Templum, et Collegium Limein choatur.</note> Ciuium tanta benignitas alleuabant. Nihil iam longius videbatur Limensibus, quam vt Patres constitutos in aedibus suis viderent. Ergo breui Regij Praesidis Castrij ante alios (nam Prorex vixerat) sedulitate, Regiâque magnam partem impensâ, opportunissimo vrbis loco situs amplus, duobus interfluentibus riuis amoenus emitur. Dumque Ciuium hi coementa, hi operas, alij pecunias certatim conferunt; temporarium templum extruitur, in quod Archiepiscopus magnâ ceremoniâ diuinum Christi Corpus primum intulit: et Collegij aedificatio, eodem auspicante Antistite, inchoatur: eâ omnium propensione; vt qui quidpiam in eam contulissent, magnum se fecisse lucrum putarent. Quin etiam iuuit vehementer aedificationem Deus, vocatis ad Societatem aliquot aedificandi magistris: et inter ceteros nobilissimo vno, ad quem cuncta Ciuitas in eo genere palmam <note>324 Pater lacobus Bracamontius primus Limensis Collegij Rector.</note> deferebat. In suas vbi Patres migrarunt sedes; quo res constantius, et ordine gereretur; Portillus sua cuique Sociorum diuisit munera. Rectorem Iacobum Bracamontium dixit: simul inuisere Hispanorum puerorum scholas iussum, et Peruuorum filios catechismum docere. Michaelem Fontrum Nouitiorum Magistrum instituit, atque confessiones, praecipue mulierum, excipere, et docere grammaticam <note>325 A Nostris varia munia cum laude exercentur.</note> iussit: quae summa Limae eâ tempestate disciplinarum erat. Ludouicus Lopius spiritus exercitationes proponebat, aderat morientibus, explicabat catechismum mancipijs Aethiopibus. Ipse Portillus familiaribus collocutionibus, quotidianisque nunc per templa, nunc per custodias publica, nunc per Nosocomia operam concionibus dabat: expectationem omnium, quanquam summam, longe <note>326 Virtus hominum paucitati supplet.</note> transcendens. Respondebat consulentibus: Canonicis in aede maximâ scholam e Pontificio iure explicabat. Super haec, vbi ferebat vsus, omnes tentabant omnia, apertissimo documento: ad egregia facta non multum obesse paucitatem hominium si multa sit virtus. Quanquam et illud verum est, spirare vbi vult diuinum <note>327 Dono proficiendi in proximis humiliter vtendum.</note> spiritum: ac saepe non aliam apparere causam, cur Deus hosce potius, quam alios adhibeat administros; nisi quia aeternae, summaeque rationi sic placitum est, vt nequaquam ei, cuius potissimum vtatur operâ, gloriandi sit causa, tanquam <note>328 Pater Antonius Aluarius Panamae mortuus.</note> singulari emineat sanctitate: cum dona huiusmodi publice vtilia, quae gratuita vocamus, non in suum cuique commodum, sed in alienum dentur. Pater Antonius Aluarius, quem Panamae grauiter aegrotantem relictum dixeramus, paucis diebus excessit e vitâ. Egerat in varijs Societatis ilaboribus annos circiter duodecim: quatuori vota erat professus. Zamoram habuit patriam. Cum aliquid magni semper optasset Christi causâ efficere; in ipso conatu occubuit. Ludouicus Medina, post Aluarij finem, iter in Peruuiam prosequutus, socijs se se adiunxit. Itaque septem ex Hispaniâ profecti supererant: tres Sacerdotij expertes, quatuor Sacerdotes: qui dum omnes pro suâ virili nauant operam; mira omnino in amplissimâ illâ, ac principe Peruuiae Ciuitate morum commutatio paucis mensibus effecta <note>329 Limae vrbis aedificatio.</note> est. Vrbs erat recens a Francisco Pizzarro Pernuio domitore fundata annis ante circiter trigintaquinque. Ab alluente flumine Lima, a principatu Vrbs Regum <note>330 Aethiopes ex Africa in nouum Orbem inuehuntur.</note> nomen habet. Hominum incolebant genera praecipue tria, Hispani, Peruui indigenae, et aduecti ex Aethiopiâ serui. Nam ex orâ Africae, quam Guineam vocant, alijsque Acthiopiae partibus incredibilis abducitur mancipiorum numerus, quibus Brasilia, et noua Hispania, et Peruuia, demum America prope omnis:
<pb id='s206' n='206'/>
neque ea modo, sed et Indiarum, et extremi Orientis pleraeque orae complentur- Hoc igitur tertium erat Limae incolarum genus. Penes Hispanos et diuinarum regimen, et hamanarum rerum erat. Quorum alij ex Hispaniâ profecti, alij ibidem orti erant: siue vtroque hispano parente, siue barbaro altero, quos mistos appellabant: <note>331 Variarum gentim vitia varia.</note> Hybridae a nobis dicentur. Singula haec hominum genera, praeter communia vitia, suis vrgebantur. In indigenis, et mancipijs maxime ebrietas: ad haec reliquiae multae pristinae superstitionis vigebant. Oriundos ex Europâ, sed ibidem procreatos, Hybridasque inconstantia, ac leuitas, ac fere parentis vtriusque vitia sequebantur. Patres singula homnium genera singuli aggressi, in suâ quodque <note>332 P. Portilli occupationes.</note> officij parte studebant excolere. Quippe tum corpus habet optime, cum membra recte valent. Portillus Primores praecipue, Clerumque, et capita tractans, nihil non auctoritate efficiebat. Vel ab quadringentis leucis eius potissimum famâ exciti homines, medicinam suis animis inuenturi, Limam accurrebant: cum de Portillo interrogarent, caelestem hominem appellantes. Eius e loco superiore vox concutiebat audientium pectora, ac terrore complebat, vt auribus tinnientibus, ac noua quisque ab auditorio domum consilia coquens rediret. Feriâ quartâ propriam domi cohortationem habebat ad multos de nobilitate adolescentes, quos <note>333 Iuuenum ardor in Noscomiorum ministerijs.</note> comitate, virtutisque sua opinione ad audiendum pellexerat: ac saepe secundum cohortationem vniuersos deducebat ad Peruuiorum Nosocomium: Vbi iuuenes paulo ante infraenes, perque desidiam, atque licentiam educati, pallijs, atque ensibus positis, visendâ sedulitate, ferendis cibis, sternendis lectis, purgando pauimento, consolandis iacentibus, ministeria seruorum obibant, stupentibus aegris, eos, quibus tributum penderent, quorumque ferociam, vsque adeo nuper horrebant, iam sibi tam comiter famulari. Non segnius in suâ socij ceteri parte muneris <note>334 P. Bracamontij labores.</note> desudabant. Adibat Rector singulis hebdomadis tres literarum praecipuos ludos, exercebatque ibi pueros tum pijs cantiunculis, tum mutuis interrogationibus de christianâ doctrinâ. Illi die sabbati cunctis e scholis separatim agmine, cum suâ cruce, per vrbis vias elementa fidei pio canentes modo, ad Collegium ventitabant. Sicubi diuersae scholae sibi occurrerent, inuicem magnâ voce salutabant: Laus Iesu Christo, Fratres, Postquam in templum conuenerant, suo vnaquaque classe loco constitutâ, appositisque modestiae custodibus, concertatione, <note>335 Puerorum bene instructorum fructus.</note> cantuque exercebantur, additâ ad extremum accommodatâ aetati commonitione. Nulla, postquam pias cantiones edocti sunt pueri, profanarum cantilenarum, quibus antea noctes, diesque domus, et viae strepebant, longo tempore audita fertur: et magnum cunctis in domibus ab horum innocentium pietate allatum praesidium est. Quippe puro pectore, pijs monitis exceptis, non docebant modo, quae didicerant; sed etiam obiurgabant domesticos, si vel rixantes vel iurantes, vel petulanter loquentes audissent. Hunc in modum Bracamontius teneram <note>336 Catechumi celebritas.</note> Hispanorum puerorum formans indolem, haud minore studio ad iuuandos Peruuos insistebat. Ad tria millia conueniebant: cumque foeminae tem plum occupassent, area viris com plebatur: statuebaturque ita suggestum, vt doceri vtrique possent. Atque hi quoque singulis diebus dominicis per compita vrbis instructo ordine cum catehismi cantu deducebantur. Praeibant eorum pueri cum Cruce, tum adulti subibant. Reducti in Collegij templum Hispanice, ac Peruuice docebantur. Addiderant enim Societati se quidam Peruuice scientes: atque hi <note>337 Patris Ludouici Lopij industriae fructus.</note> non nullos praecipuo studio domi pueros erudierant, vt mirâ cum voluptate a popularibus suis audirentur. Eodem tempore Pater Ludouicus Lopius catechismo Aethyopum seruorum occupatus, plus bis mille per vrbem item cantantes ducebat, praelatam Crucem sequentes: qui si in Peruuorum agmen incurrerent; salutabant eos vocibus magnis, vicissimque ab ijs salutabantur, qua supra demonstratum est formulâ, Laus Iesu Christo: inque templum princeps initio ductos (nam deinde duci ad Collegium coepti) catechesi, atque conciunculâ christiano modo singebat. Et sane ex his catechismis longe non solum operam, sed et opinionem superabat prouentus. Solebant ante Peruui iuxta, Aethyopesque, per intemperantiam, atque ebrietatem, quibus perdite dediti sunt, in saltationibus impudicis
<pb id='s207' n='207'/>
traducere dies festos: a quibus vitijs, ac lusibus, tam facile ad cathechismum vertebantur; vt ad vnum Patris conspectum, intermisso tripudio, turmatim ad signa Crucis conglobarentur. Saepe etiam ante serui leui de causâ fugiebant in montes, vel se ipsi inter se diuexabant. Qui postea, ingenuo Patrum erga se amore perspecto, si quid vel timerent ab dominis, vel a conseruis desiderarent; eos disceptatores, deprecatoresque interponebant. Atque adeo, qui iam fugissent, <note>338 Patris Michae. lis Fontij cooperatio.</note> praeceptâ spe veniae, meliorisque tractationis, e syluis, ac montibus ad dominos vltro redibant. Haec dum Ludouicus curat, Pater Michael Fontius circiter quadraginta nobilibus adolescentibus grammaticam explicabat: ceteris, quise plurimi offerebant, exclusis: quod ab ceteris curis otium magistro non relinquebatur, maxime in instituendis domi Tyronibus occupato. Vbi enim tantum Societatis celebratur vbique nomen, nouitate quoque, vt assolet, conciliante gtatiam: et <note>339 Adiuncti Societati in Peruuia viriegregij.</note> opera tam publice, priuatimque est salutaris; multos insignes viros eiusdem instituti cupido coepit. Praecipui fuere Ioannes Toscanus, vir aetatis, atque auctoritatis venerandae, principis Ecclesiae Decanus, qui oblatum sibi Episcopatum repudiarat: Petrus Mexia inter Senatores regios primarius: Franciscus Lopius Regij consilij Secretarius: Antonius Consaluius in aulâ demortui Proregis magnae existimationis: alijque ex omni ferme hominum genere: ingens ad incrementa rerum momentum: quibus instituendis attributâ secretâ aedium parte, eâ curâ dabat <note>340 Hierony mus Loaysa Peruuie Antistes Societatem aestimat, ac laudat.</note> operam Fontius, qua fundamenta oportebat poni. Talia cum viderent, immenso boni omnes gaudio complebantur: sed Antistes ante omnes Hieronymus Loaysa sacro Praedicatorum ex ordine, doctrinâ, virtuteque nobilis, primus Peruuiae iam tum ante Societatem natam Archiepiscopus. Qui cum eam recentem, vt prorsus incognitam, Peruuiae aditu arcuisset; iam palam se errore deceptum profitens, vehementer aiebat formidare, ne poenas Deo, ob eam iniectam moram, persolueret. Quae praeterea de ipsâ met Societate, deque vtilitate per eam <note>341 Alij Antistites Societatem desiderant, ac petunt.</note> publice allatâ depraedicaret; quia supra modesti scriptoris materiam sunt, nihil est quod scribantur. Hinc excitati Antistites alij, atque in primis Popaianensis, qui iam dudum instabat, tum Quitensis, Chilensisque magnis precibus aliquem Sociorum numerum postulabant: nec vllum, quamuis maximum, vel se recusaturos, vel paratae messi fore parem aiebant. Quo magis nouo Sociorum auxilio cumulata gaudia sunt, quod, instante Rege, qui ab suis inde cognouerat nihil fore validius ad Peruuiam pacate obtinendam, quam de Societate adesse quamplurimos; anno, quem iam exordimur, submissum est.</p>
</div2>
</div1>
<div1 id='SaHR.05' n='5' type='book'>
<pb id='s208' n='208'/>
<head>HISTORIAE SOCIETATIS IESV LIBER QVINTVS</head>
<div2 id='SaHR.05.01' n='1' type='section'>
<p><note>1 Prouinciales noui.</note> INITIO anni, Prouincialium veterum peracto triennio, noui iam ante designati munus inierunt, in Castellanâ prouinciâ Aegidius Consaluius, in Toletanâ Emmanuel Lopius, in Aragoniâ Antonius Cordesius, in Boeticâ Ioannes Cannas, in Siciliâ Ioannes Montoia, qui eam Prouinciam recognouerat Visitator: cum Paulus Achilles, qui Prouincialis designatus erat, serio id munus conscientiâ, vt aiebat, imparis facultatis, sed pariter <note>2 Canisius contra Centuriatores scribit.</note> modestiae studio recusasset. Superiori Germaniae Paulus Hoffaeus ordinariâ potestate traditus, qui iam plus anno Canisij vices obibat, vt is confutandis Haereticorum Centurijs, quod Pontifex ipse nominatim opus iniunxerat, totus vacaret. <note>3 Visitatores.</note> De ceterarum prouinciarum Praepositis nihil mutatum. In Longobardiam Petrus Ribadeneria Visitator missus: in Galliam Euerardus Mercurianus, qui Aquitaniam simul, et Franciam inspectaret. Namque Natalis per tumultus bellicos, quodque Romam properare iubebatur, non nisi leuiter Gallicarum Prouinciarum res cognouerat: quae tamen haud modicam poscebant curam, praesertim Aquitania, cum Praepositus Augerius iam diu publicae pietatis causâ peregrinaretur. Boeticam quoque, cum haud totam visendi Bustamantio fuisset copia; <note>4 Borgiae cura in Societate inspectanda.</note> Ioannes Suarius peruisit. Quippe Borgia domicilium nullum, ne dum Prouinciam, volebat reliquum fieri, quod non et ordinarij Prouinciarum Curatores, et certi ab se extra ordinem legati Spectatores adirent, ex quibus ipse diligenter de statu rerum edoceretur. Et quoniam adhortari singulos, atque instituere coram ipse pro voto nequibat; id epistolâ, traditum ab Apostolis, alijsque sanctis viris, ac proprie a Sancto Patre Ignatio morem sequutus, praestitit. Cuius sententia ex autographo hispauo est talis.</p>
<p><note>5 Eius epistola pastoralis.</note> Vehementer, inquit, Procuracorum Patrum aduentu laetatus in Domino sum, recognoscens quam benigne conseruat Diuina Maiestas, augetque suae huius vineae <note>6 Benignitas Dei erga Societatem.</note> fructum. Quae, quamuis nouella, extendit iam palmites suos vsque ad mare: quoque latius propagatur; eo manifestius fit grano sinapis Euangelico similem esse, quando tam paruâ ex origine iam tanta succreuit arbor per Domini opem: qui respicit famulos suos ita clementer, non modo, vt quaecumque faciunt, prosperentur; sed et successus longe spem, quam initia pollicebantur, exuperet: et nostra saepe nobis incogitantia salutaris magistra fiat, et insectationes grauissimae proficiant in alimenta virtutum. Itaque gratias sine intermissione agentes, et laudis hostiam immolantes summae bonitati, tum quod vineam talem hoc tempore, atque ad huiusmodi fructus conseuit, tum quod nouis eam rigare donis non intermittit, incrementi magnitudine misericordiae in eâ conserendâ, atque rigandâ liberalitatem testante, precemur, vt sit splendor Domini Dei nostri <note>7 Vigilantia necefsaria.</note> super nos, et opera manuum nostrarum ipse dirigat. Verum, quia fere ita euenit, vt zizania cum tritico simul existant; verendumque est, ne quanto est laetior bonae segetis vigor, tanto acrius inuidos inimici hominis vrat oculos, et ad nocendum improbitatem extimulet; eoque magis nos vigilemus necesse est, ne teterrimo seminatori, qui nunquam consopitur, ad bonas fruges, agrumque perdendum aditus vnquam pateat; visum est mihi nonnulla, pro mei numeris, et caritatis officio, admonere, ne sceleris arguar, si tacuero. Nam vt in praesens adeo necessaria non sint; forsitan et haec olim iuuabit meminisse. Caelestia quidem dona ita recipi conuenit, vt quanto sunt illa maiora; maior tanto sit metus, ne inueniamur ingrati. Beatus homo, qui semper est pauidus. Ad haec iacula praeuisa
<pb id='s209' n='209'/>
<note>8 Nouitij quomodo deligendi.</note> minus feriunt. Primum itaque illud sit, vt in communicanda Societate constitutionum mens, ac spiritus conseruetur. Nam si hac in re diuersa ab Instituto nostro habuerit locum opinio; ea euertendae familiae porta erit. Fac enim doctrinae hominum tantum, et naturae ornamenta spectentur, parum habitâ ratione vocationis, ac spiritus; tempus erit, cum multum literarum habeamus, pietatis nihil. Inde ambitio, inde superbia immigrabunt: nec erit, vnde coerceantur. Eodem modo si pecunia petitori, genusue suffragetur; erit post paulo Societas pecuniae diues, inops virtutum. Scribatur ergo praeceptum hoc in capite libri, ne quando, quod ratio praeuidet, doceat vsus. Atque vtinam ipso quoque experimento nunquam didicissemus. Iam vero, quos re verâ Deus vocet, vbi susceperimus, <note>9 Quomodofor mandi.</note> eorum necesse est vocationem fouere: et tanquam probas, verasque stirpes in terrâ defodere sanctae humilitatis, ac domus probationis disciplinâ excolere. <note>10 Ex bono nouitio scholasticus bonus.</note> Siquidem ex bono nouitio fit scholasticus bonus. Huius curae neglectu idem euenit, quod in aedificijs si careant fundamento: quibus collabentibus, perit impensa: neque iam pecunia, neque domus superest. Festinata nouitiorum productio perniciem ingentem habet, quam et processus temporis in dies maiorem aperit. Cui rei si nos indormiamus; haud dormitabit zizaniorum sator. Et sane quis non recte positum credat, quod formando Dominicae vineae cultori tempus impenditur: cum Dominus ipse, qui summum sapientiae, ex quo primo conceptus erat momento, possederat; tamen ostensurus quid perfectionis id munus requirat, ante trigesimum aetatis annum prodire ad docendum noluerit? Eo etiam, valent experimenta, vt vnusquisque tentet se, et cupiditates edomet. Nam ante eas domitas ad agendum cum Aegyptijs qui redeat; certior vadet cladis, quam victoriae. Comminatus est Mosi necem Deus, cum ante circumcisos filios Aegyptum adiret: nimirum quod eo loci non perpurgatâ carne versari, periculosius longe, quam fructuosius sit. Nouitius, qui probationis tempore, instar formicae, <note>11 Domus probationis instar Bethleem,</note> fruges aestate in hyemem non reponit; laborabit cum hyems ingruerit. Domus probationis Bethleem est nouitijs, hoc est domus panis. Ibi buccellatum verbi diuini, et cetera nauigationi subsidia, ad portum vsque caelestis Hierusalem, comparantur. Eam ob rem nouitiorum, qui considerati sunt, haud sane volentes ab nouitiatu euocantur: conscij haud satis instructos se commeatu virtutum. Contraque prepropera ingenia declarant, nec plene cognitam sibi penuriam suam, <note>12 Scholasticis quomodo in Collegijs agendum.</note> nec grauitatem expeditionis, quam ita imparati suscipiunt. Istiusmodi (qui vtinam nulli sint) monitos volo vel in primo gradu, congressuque, qui est transitus ad Collegia, negotij plurimum habituros, nisi ante literas simplicitatem didicerint: quia scientia inflat: et inde existimatio sui, propriae amor sententiae, opinionum dissidia: quodque est grauius, etiam caritatis fraternae labes nascitur. Vae illi, qui hoc in primo conflictu caecus suorum, delicta tractat aliena: vae item illi, qui literarum studijs animum sic immergit; vt interualla non eximat, per quae auditis e disciplinis aliquod animae lucrum seponat. Quod quidem ex omni re capitur, si fixum in omni re amorem in Domino habeamus, a quo et scientia, et lumen intelligentiae deriuatur: quique nos alloquitur, et docet. Nec vero scientiae nobis sequendae alia esse debet causa, quam, vt amplitudine eius maiestatis, fapientiâque, et bonitate magis cognitâ, inhaereamus illi amantius, atque inseruiamus perfectius. Quod studium si cui videatur arduum; exerceat id parumper cum aliquo labore: ac statim procliue deprehendet. Nam tandem, quamuis alia Marthae sit, alia Mariae vita; sorores sunt tamen. Ita pietatis studia, et literarum <note>13 Lainius exemplum domesticum germanitatisliterarum, et pietatis.</note> germana sunt: quamuis interdum exercitationes habeant discrepantes. Quam certe nec pietas literis, neque hae pietati officiant (qui serio velit proficere) spectabile, vt aliarum rerum, exemplum reliquit sanctae memoriae parens noster Lainius: qui tantum sapientiae, cum pietate tantâ, solidisque humilitatis, et caritatis virtutibus vsque adeo copulauit. Propterea rursus illi malum denuntio, qui quanto amplius se literis dedit; non tanto clarius apud animum suum ratione perduxit ad liquidum, quam parum possit, quam parum norit, quamque dignus contemptione sit: cum philosophia non christiana solum, sed profana etiam in eâ
<pb id='s210' n='210'/>
cognitione fundetur, vt studiosus sapientiae se ipsum norit. Itaque qui non sibi ipsi deiiciendo, verum extollendo inaniter studeat; recte eum dicas, quod legit, non intelligere: et antequam ad scholam accederet, plus sciuisse. Ex omnibus his apparet, quam sit necesse luculentum in probationis domo, priusquam ad Collegia transeatur, apparatum fecisse virtutum. Nam de scholastico arenae innixo quid speres, nisi vt ambitionis, iactationisque ventis incidentibus corruat? Inde et aeger animus, et inquies pacem Domini, qua caret intus, et foris turbat. Inde querimoniae, atque etiam oblocutiones, et studia nationum. Neque haec solum aduersus aequales; verum et aduersus superiores audent, de curationum, et graduum, ac rerum id genus assignationibus conquerentes: plane ostendentes ignorare se funditus professionis vocabulum, si forte honoris eam studio, vel fugâ laboris <note>14 Professorum quod proprie munus.</note> appetunt. Nam similiter vt haustum pharmacum, nisi excitetur ad exerendam vim suam; ita professio nocet magis, quam prodest, nisi ad id, propter quod suscipitur, euocetur: quod est, vt plus laboretur in Domini vineâ, impensius obedientiae, humilitati, contemptioni sui, proximorum rationibus seruiatur, et clariora coram hominibus exempla luceant. Vos enim estis lux mundi, dicit Dominus ijs, qui sequi se profitentur. Ergo quod institueram dicere, manifestum fit, quo scholasticus bonus sit; oportere bonum esse nouitium: itemque professus, vt sit bonus; oportere, et nouitium, et scholasticum bonum fuisse: quod per Domini opem fiet, si prima Constitutionum pars in cooptandis Tyronibus: in Tyrocinio tertia: in Collegijs quarta seruetur: ad quae vos loca reijcio: precans vehementer omnes in Domino, vt nequaquam satis habeant Constitutiones legere, et intelligere, ordinemque earum, ac spiritum admirari; verum et pro se quisque ad opus referre studeant. Hinc enim prouentus, et progressus spiritualis, quem optamus, efflorescet. Hactenus exararam, quo tempore peruenerunt Romam Procuratores. Ita deinde longinquo sum morbo attritus; vt cum vellem esse longior (libenter enim scribo, vt vel sic Prouincias visam) aegre hanc rerum grauiorum summam adijciam, Diuinam obsecrans Maiestatem, vt et mihi donet, qui scribo, et ijs, qui audient, legentue, ne simus eorum de numero, qui ad iter faciendum cum omnia compararint, et viatorium instrumentum assum pserint; <note>15 Vtendum oblatis ad proficiendum praesidijs.</note> nunquam domo efferunt pedem. Peregrini sumus omnes: iamque votis, tanquam ocreis, et calcaribus instructi, alienum foret procedendi curam, quoad veniamus ad montem Dei Oreb, tanquam domi desidentes, omittere. Sit ergo primum compendij huius monitum illud ex Constitutionum decimâ parte, dum de conseruatione, et augmento Societatis agunt. Quae praesidia instrumentum cum Deo coniungunt, apteque temperant, vt a diuinâ manu recte gubernetur; efficaciora <note>16 Pluris facienda quae cum Deo coniungunt.</note> esse, quam quae idem erga homines aptant. Cuiusmodi sunt probitas, ac virtus, et praecipue caritas, et pura mens diuini seruitij, et familiaritas cum Deo in exercitationibus pijs, et zelus sincerus animarum ad gloriam procreatoris, ac redemptoris earum, quouis alio emolumento posthabito. Verba profecto cara, et consideranda nobis, vt parentis, qui tam amanter scripta reliquit filijs suis. Quod si recte animaduertimus, quod his praesidijs, quae administrum cum Deo conserunt, cumque eius spiritu per caritatem copulatos nos tenent, minus vtamur; hinc vniuersa pernicies oritur, hinc dissidia, hinc difficultates, turbaeque omnes Religionum. Arescente terrâ; et flos arboris exarescit, et fructus. Ita nimirum, quod arida nostra sit anima in oratione, et alijs muneribus spiritus; spirituales flores, fructusque languescunt. Quod minus exerceamur in meditatione, et imitatione Christi cruci affixi; subrepit patiendi torpor, atque impadentia. Quod in oratione non ita frequenter ad cognoscendos nos ipsos, et humanam vilitatem <note>17 Meditatio Crucis quam efficax.</note> mentem intendimus; subit existimatio nostri, aliorum contemptio. Mirum quantum virium est ad labores in Cruce Christi. Virga Moysi profligabat Aegyptios: et Christi Crux seculares non euertet cupiditates? Quae si viuunt in nobis; inde profecto est, quod vita nostra in Cruce non est. Quis in Cruce viuat, et careat caelesti consolatione? Nam si deriuantur ad nos consolationes; per eam deriuantur: si quid amari ad nos peruadit; in ea dulcescit. Contra habitatores Crucis,
<pb id='s211' n='211'/>
quandiu quidem in eâ sedem habebunt, quis pugnabit? Et quis feparabit adilectione Christi? Maneat ergo, quod inquieti grauibus tentationibus agitantur, remedioque defecti succumbunt; inde esse, quod quantum in se est, quae iungunt Ministrum cum Deo, adiumenta non adhibent. Perditio tua Israel: in me tantummodo auxilium tuum. Vna haec praeceptio decimae partis, quomodo ibi scribitur, obseruetur, et satis erit, quo sine dissensione viuamus, idemque sapiamus omnes. Neque erit cui moueat querelam vestitus: cui grauis sit victus: qui ad munus musset: quia caritas benigna est, non inflatur, nec agit perperam, nec quaerit, <note>18 De obedientia Santi Ignatij epistola perfecta.</note> quae sua sunt. De sanctâ obedientiâ, quae velut destinatum est, et gubernaculum totius Societatis, et princeps eius propugnaculum; cum sanctae memoriae Noster Pater Ignatius tam salutarem, atque miram epistolam scripserit, cui nec detrahi quicquam, nec addi potest; ad eam omnes reijciens, tantum dico: Hoc <note>19 Paupertas Religionis murus</note> fac, et viues: et verus obedientiae filius eris. Sanctam paupertatem idem Sanctus Pater parte Constitutionum decimâ pronuntiat esse tanquam murum Religionum, quae conseruat eas in recto statu, ac disciplinâ, et ab hostibus multis defendit. Quare videndum est plurimum, ne murus hic, quo defendimur, labem faciat: neu per studium fundandi Collegia, vel iuuandi domos, aut aliam honestam speciem, inuadat solicitudo nimia, quae non solum extraneos offendit, verum et angit domesticos. Solicitudinem immoderatam sancta Euangelia reprehendunt. Caueatur ergo ne cuniculos Diabolus agat, per quos sanctâ paupertate extrusâ, cupiditatem inferat, quae est venenum Religionum. Non id quidem aio, vt in rebus prouidendis, quas Collegiorum, domorumque vsus postulat, iusta ratio <note>20 Eadem quaestuosa.</note> negligatur. Ceterum id, quod saepius animaduerti, signisicare iuuat, euenisse non semel, vt, cum multae, variaeque ad fundanda Collegia tentatae viae essent, ex quibus plus molestiae ad homines, quam probabilis exempli redibat, vbi deinde abdicata est humana fiducia, eoque contenti fuimus, vt in Collegijs haud plures, quam qui non magno negotio possent, alerentur; breui diuina prouidentia vijs inopinatis plus vno dederit anno, quam complurium ante laboribus conquisitum esset. Adeo immodica studia retardant negotia magis, quam promouent: contraque prudentia, et quies in silentio, ac spe longe plus, et sine cuiusquam offensione proficiunt. Denique nobis, dum vere nos pauperum modo gerimus, vberius <note>21 Abscondenda vita in Christo.</note> auxilium, et fauor Domini praesto est: Quia tibi, inquit, derelictus est pauper, orphano tu eris adiutor. Praeterea, quoniam paschalibus his diebus excitat nos Apostolus dicens: Mortui enim estis, et vita vestra abscondita est cum Christo in Deo; meminerimus Patres, Fratresque carissimi in Christo, nos per suscepta vota mortuos esse: quamque viuimus vitam, iam minime nostram esse, sed eius, <note>22 Quae signa mortis, quae in Christo vitam abscondit.</note> qui, vt nos viueremus, est mortuus. Aequum proinde sit, vt absconditam vitam habeamus in illo: quia in malâ custodiâ est, si custoditur in nobis. Mortuum vero quempiam esse documento est, si non videt, non respondet, non expostulat non sentit. Itaque Religiosus, qui oculos habeat, quibus aliena facta diiudicet, qui iussa obedientiae repugnanter accipiat, et commoueatur cum de suis admonetur erratis; quisquis eiusmodi est, profecto non est mortuus, sed viuit in perturbationibus suis: oblitus a primo interrogatum, num corrigi se, indicarique passurus <note>23 Correctio quam bene accipienda.</note> esset. Quod adnotare placuit, quia sic accepi, Societatis initio magnâ simplicitate, et candore hac in re vsos Patres: cum correctio ita onerosa non esset; vt vehementer etiam caritatem, et gratiam conciliaret: idque optimo sane iure. Nam si vulgo homines, quibus forte labes ora deformet, grati sunt monitoribus; quauto decet se gratiorem is praebeat, qui de maculâ admoneatur, quae in animâ insideat. Quod si pro gratiâ perturbatio succedit, abalienatio, et dissidium; iam alterum e duobus reliquum erit, vt vel correctionis neglectu (dum aegrum adeo difficilem quiuis attrectare vitat) incurati morbi resideant: vel domus, et collegium fiant lacuna fellis. Nec vero simplicitatem sanctam et humilitatem obliusci debemus: Cum simplicibus enim sermocinatio Dei: vt mirum proinde non sit, si absit Dei communicatio, vnde simplicitas exulet Super haec in lege gratiae, vt vetita est circumcisio carnis; ita commendata est circumcisio cordis. Alioquin
<pb id='s212' n='212'/>
<note>24 Mortificationis studiuoe.</note> propriam voluntatem qui non abnegarit, et ad Redemptorem sequendum suam non sustulerit crucem; ei proposita ea poena est, vt discipulus Christi non sit. Similiter aio, vetitas in Societate iustis de causis mortificationes publicas esse, quae Praesidum iniussu suscipiantur: at suae cuique voluntatis mortificatio commendata est, eâ lege, vt non sit eius vera progenies, qui perturbationes suas non edomuerit. Enimvero qui voluntatem suam indulgenter habet, ignorat quid ea supplicij commerita sit: quae Procreatorem suum cum ausa sit violare; id scilicet poenae meretur, vt nihil eorum, quae amat, vnquam fiat. Huius rei negligentia tam erit noxia Societati, quam est putatio praetermissa vineae: quae cassa frugum in pampinos luxuriat, et celerrime defetiscitur. Qui commoditates immodice suas affectet, is verendum est, ne in vineâ Societatis pro vuis sarmenta ferat: quae deinde arida ad nihil valeant vltra, nisi vt in ignem mittantur. Ceterum amor sui non praecisus etiam aliud malum creat nihilo metuendum minus. Namque cor impurum, et mortificatione non perpurgatum obscuram exhalat nebulam, quae <note>25 Versandum coram Deo.</note> impedit, tollitque Domini praesentiam in animâ. Equidem vbi Patris Ignatij sanctae memoriae, Patrumque ceterorum primigeniae Societatis recordor, ita versantium coram Deo, itaque agentium, atque deliberantium, tanquam praesentes diuino conspectui adessent; accendor cupiditate, ne culpâ nostrâ amittatur hoc donum, quo nascentem iam tum familiam Deus initiauit. Nam si populus Israeliticus tam admirabilem, licet in columnam, ducem nactus, tot, tantisque in solitudine peragrandâ conflictatus periculis, et malis est; quid ijs eueniet, qui per hanc vitae solitudinem caelesti lumine destituti peregrinantur? Nisi enim in lumine Dei non cernitur lumen. Ergo diligenter ad cordis nostri mortificationem intenti cuncta opera nostra coram Deo perficiamus, vt possimus cum Propheta dicere: Propter hoc laetatum est cor meum, et caro mea requiescet in spe. Quod dicere nequit, qui praesentiam Dei negligenter exquirit. (Quid vero tum mirum, si neque laetatur cor eius, neque caro quiescit? quia hoc donum non negligentibus, sed laboriose appetentibus datur. Iam, vt cum primis extrema coniungam, vt laetabar initio videns nostram hanc vineam extendere palmites suos vsque ad mare; ita nunc addendum videtur, tametsi illa satoris, cultorisque Dei, et incrementum dantis ope iam edidit, et flores, et pampinos, et abundat vuis; deesse tamen id, <note>26 Vua calcatur, vt vinum fundat.</note> quod praecipue propositum est, vt vinum ferat. Ad id autem premi vuas, calcarique necesse est: aliter non exprimitur vinum. Hoc nobis restat, carissimi Patres, Fratresque, vt gaudeamus conculcari nos, abijcique, et despici, quo mustum consolationis, et optatae dulcedinis fluat. Metuendum est, ne sint, qui laborent, et vuae fiant, et inhaereant viti: verum simul maturitas, qua pedibus subijciantur, aduenerit; vinum nequaquam fundant. Meminerimus ergo de Christo Domino dici: Torcular calcaui solus. Et erit, qui premi refugiat, cum videat Christum in torculari positum, vt nobis illud praebeat vinum, de quo dixit: Amodo iam non bibam ex hoc genimine vitis, donec bibam illud nouum in regno Patris mei? Haec monuerim, et inhaerere memoriae velim, ne quis vel ex honore gestiat, vel ex contemptione aegrescat. Nam si inanis haec aura non proteritur pedibus; ipsi nos proteremur ab inimicis, degenerantes a vero Christi discipulatu. Denique summa haec sit: recordemur Apostolicam vocem: Videte, Fratres, vocationem <note>27 Considerandum, quid postulet a nobis vocatio.</note> vestram. Qui cupit apud animum suum confundi, et erubescere, seseque, despicere, huc oculos intendat: intueatur permultum illud, quod vocationi suae debet, atque pusillum, quod reddit, et sine dubio erubescet. Quem ambitio, aut existimatio sui pulsat; animaduertat, quam alienum a vocatione id sit: et, nisi plane mens excidit, concidet extemplo tentatio, et fastus. Postremo quae quisque dicit, facitve; videat num digna sint, quae dicat, faciatque vir, qui Societati Iesu nomen dederit. Ad hanc vniuersa regulam exigat: tumque in sermone modestus, decorus in consuetudine, spectandus in exemplis, prudens in actione, et sanctus, in animarum medelis potens, in duris pro Christo, sanctâque Ecclesiâ tolerandis alacer: denique (quales Constitutiones informant) sibi saluti, ceteris adiumento, operariusque erit eiusmodi, de quo dicatur: dignus est mercede suâ. Mittat
<pb id='s213' n='213'/>
Deus ad hanc suam vineam operarios huius notae tam multos; vt non solum per Europam, sed et per Africam, et Asiam, et Indias sparsi Christum vbique disseminent: fiatque vnum ouile, et vnus Pastor. Bonus noster, ac verus Pastor Christus Iesus, qui nos ad hoc vocauit, vt suae essemus oues, det nobis vocem <note>28 Borgiae pietas.</note> suam audire, ac sequi: vt hîc illum per speciem, in caelo de facie cognoscamus. Et quoniam, Patres carissimi, vt ex meâ valetudine coniectare est, tempus resolutionis meae instat; precor ex omnibus in caritate, vt me in sacrificijs, et precationibus vestris commendatum habeatis: vt exiguo hoc lucis, quod superest, cognoscam vocationem meam, et ad illam reuocem, dirigamque actiones meas: meque comparem ad migrandum ad Dominum in sanctitate, et iustitiâ coram ipso omnibus diebus meis. Idem ego cunctae Societati, pro eo ac debeo, et eam amo, precor quotidie, nec precari desistam. Romae Aprili mense, salutis anno Millesimo quingentesimo sexagesimonono.</p>
<p>His scriptis literis Borgia, diutinâ octo mensium sebri periculose exercitus, nec dum explicitus; tertio Nonas Maias, nemine, nisi ipso, rem satis probante, quem <note>29 Lauretum adit aeger.</note> solum forte non latebat, quid ageret; Lauretum ex voto, de plurimis, vt ipse loquitur, inter morbum a Diuinâ Matre beneficijs acceptis grates acturus, discessit: aegre adductus, vt lecticâ vteretur, quam Cardinalis Patiecus per vim prope obtrusit: quanquam et eam Pater conductam ex meritorijs voluit esse, non qua vtebatur ipse Cardinalis. Adeo sanctae humilitatis cuncti in rebus erat tenax. Accidit <note>30 Borgiae humilitas.</note> autem quo propius ad sanctam aedem accedebat, vt eo magis attenuatâ febri, et a trigesimo sere lapide omnino consumptâ; summum pariter animi solatium, et <note>31 Conualescit in via.</note> corporis valetudinem, salutari Virginis patrocinio, impetraret. Ceterum, quod consueuit in his, qui recte diuinis donis vtuntur, effecit in beato viro corporis languor, vt animus robur acquireret, et abscedens ingentem relinqueret proficrendi <note>32 Profuit ex morbo.</note> ardorem, existimanti spatium sibi diuinâ benignitate concessum, quo anteactam vitam corrigeret. Itaque Romam reuersus, tanquam recens stadium ingrederetur, nouum ad omnem virtutem impetum redintegrauit: egitque coram cum Assistentibus, cumque praecipuis Patrum per literas (hanc enim pariter necessitatem imposttam sibi reputabat) quemadmodum vniuersis, et singulis creditae sibi cohortis animos, et vires adderet ad militiam supernae vocationis impensiore studio persequendam. Subinde, tum vi quanto remotlor a mortalium frequentiâ, tanto propior im mortalium coetibus ageret: tum caeli experiundi causâ, consilio, hortatuque Medicorum, et Patrum, qui videbant quanti eius jncolumitas publice interesset; vna cum Assistentibus, et ceteris publici muneris administris <note>33 Secedit in Tusculanum.</note> in Tusculanum secessit: et ibi non sine aliquo quidem incidentium negotiorum incommodo, propter secessum ab Vrbe, nec commodo magno valetudinis comitum, aestatem sanctissime, et validus satis peregit. Benedictus Palmius conciones <note>34 Palmius Neapolim Concionaturus mittitur.</note> coram Pontifice cum toto anno continuasset; institerunt Neapolitani per aliquot Cardinales, maxime per Aragonium, vt in primariâ ipsis aede Annuntiationi Deiparae sacrâ, per magnum ieiunium, verba faceret: quod cum Pontifex concessisset; <note>35 Salmeron Romam venit Pon. tifici dicturus.</note> eius loco Salmeronem haud sane volentem Neapoli ad se accersiuit. Is conciones Dominicâ sexagesimae exorsus ad Pascha vsque Cardinalium, Principumque aliorum, ac Praesulum frequentiâ magnâ, et admiratione perduxit. Tum et valetudinis causâ, quam intregerat, et otij literarij (nam et ipsum Pontifex cupiebat aduersus Haereticos stylum sumere) missionem bonam accepit. Borgia <note>36 Huic succedit Franciscus Toletus.</note> Franciscum Toletum Theologiae in Collegio Romano clarum interpretem, Pontificium oratorem substituit: tum vt Palmium ad Assistentis expeditum haberet munera: tum sperans Toletum pro eo doctrinae, quo pollebat nomine, Carranzae Toletani Archiepiscopi sibi amicissimi, et, vt putabat, plane innocentis, quae disceptabatur, causam adiuturum. Visus erat non paucis, vltra conuenientem eo loco verecundiam, vitia Palmius castigasse vehementer, ac libere: nec abfuit suspicio propterea fuisse summotum: cum illum item constaret relictum a Pontifice in mediâ concione de Conceptâ Deiparâ disputantem. Sed (quanquam fortasse Borgiae ea quoque fuit causa hominis liberandi, ne qua Societati conflaretur
<pb id='s214' n='214'/>
inuidia) tamen creditur a Pontifice postea repetitus. Nam et statim de Conceptae Virginis disputatione satisfactum sibi prosessus est, aures suas accusans, quas <note>37 Pontifex probat libertatem in suo Concionatore.</note> verba quaedam dicentis fugissent: et de libertate illâ sibi loquentibus, respondebat: Hanc nos volumus concionatoribus nostris fiduciam esse. Idcirco aduocauimus, vt extra dissimulationem nos, et vos de officio nostro comonefaciat. Quin adeo acerrimam de ambitione concionem ita probauit; vt statim diploma aduersus <note>38 Fructus concionum Palmij Neapoi.</note> ambientes Summum Pontificatum ediderit. Neapolitani Palmium quam cupide aduocarant; tanto, et studio, et profectu audierunt. Auxit hominis opinionem viua vox. Foeminarum luxum repressit: inueteratam consuetudinem sustulit, qua Christi Domini corporis per vrbem circumlatio, histrionalibus spectaculis, et bacchantium quadam licentiâ temerabatur. Auxilia egregia egestati multitudinis, et pijs contubernijs collegit: Sacerdotibus quoque templi, apud quos dicebat, stipis incrementa, vnde sumptus decore tolerarent, impetrauit. Denique multa recte constituit: multa iam recte constituta firmauit, et perpoliuit. Toletus, alterâ secundum ferias Paschales dominicâ, suarum initia concionum fecit: quas rarâ felicitate non apud Pium modo, sed et apud Gregorium, Xistum, et reliquos deinceps Pontifices per annos amplius duos, et viginti, quoad Clemens Octauus Cardinalem creauit, famâ ingenti, commodoque publico persequutus, ex eodem suggestu, ad consessum, et coronam eandem, hoc est ad humanae, diuinaeque sapientiae apicem de rebus ijsdem disseruit, nunquam facundâ docti sui <note>39 Toletus in pontificias aedes migrat.</note> pectoris venâ, nunquam audientium admiratione vel exhaustâ vel imminutâ. Qui adhuc eo fuerant persuncti munere, cum ad domum professorum sedem haberent, quo die habituri concionem erant, eo tantum degebant in Vaticano. Verum Toletum Pontifex, vt in multos, quos destinabat, vsus promptum haberet, migrare in pontificias aedes iussit. Grauem haec res Patri Generali curam iniecit, metuenti, ne exemplum subterfugiendae religiosae disciplinae esset: neve rima aperiretur, per quam olim honores irreperent. Ergo a Pontifice vehementer institit, vt sineret eum in Collegio diuersari: nec perstitit ille prorsus inexorabilis. Nihil se pro summo iure, et potestate facturum dixit. Tum Borgia, cum videret Pontificem, quanquam abstineret imperio, moleste tamen laturum, si aliter atque ipse vellet statueretur; bonâ spe sumptâ, simulque ratus ad Collegij Romani, et Germanici quietem pertinere, si tantisper Toletus, cuius auctoritas interdum Rectoribus grauis erat, remoueretur, vt is ad aliquod tempus in Vaticanum concederet; <note>40 Paenitentiariorum Sancti Petri Collegium Societati traditur.</note> duobus adiectis e Societate comitibus, permisit. Idem sub tempus sanctissimus Dominus, cum Poenitentiariorum Collegium, dissoluto vetere, nouum instituisset, cui Cardinalem Alciatum Borromaei loco praefecit, velletque consultationibus duos interesse, alterum Pontificij iuris, alterum Theologiae consultum; Theologi locum Doctori Toleto tradidit: Iuris consulti Martino Nauarro Azpilcuetae. Ad haec minores Poenitentiarios Sancti Petri de Societate iussit esse, vti anno <note>41 Emmanuel Sa et Petrus Parra corrigendae Bibliorum editioni designantur.</note> proximo, cum ea suscepta est procuratio, referemus. Item aliquot notae sapientiae Cardinales, atque Theologos corrigendae Bibliorum editioni cum designasset; duo loca Theologis nostris attribuit: atque Emmanuel Sa, et Petrus Parra a Patre Generali nominati, magnâ cum collegarum approbatione, ei negotio interfuerunt. Ad haec auxilia contra Hugonottos in Galliam mittens adiecit e Nostris <note>42 Missi Patres cum exercitu Pontiticio in Gallias.</note> homines, qui et aegrotorum valetudini, et totius exereitus animis inseruirent: lectique sunt tres sacerdotes, Curtius Amodaeus, Rodulfus Florius, et Francicus a Sancto Germano, cum duobus laicis Laelio Sanguineo, et Mario Gentili: quos amplâ potestate, et indulgentijs, et necessario itineri apparatu ornatos Vere ex <note>43 Missi cum Hispana classe.</note> tremo dimisit. Nec multo post Christophorum Roderi cium Prouincialem Romanum, et Michaelem Spem Sacerdotes, cum duobus fratribus Francisco Brione, et Alfonso Brauo Ludouici Requesensis Praeceptoris Castellae Maximi rogatu adiunxit classi: quam is sub Ioannis Austriaci auspicijs Granatensium turbarum causâ in Hispaniam deducebat. Denique Cardinali Innocentio Montensi, quem in Montem Cassinum semouerat, multorum Cardinalium postulatu curator pietatis, ac rector Iosephus Cortesonus vna cum comite datus est. Collegia
<pb id='s215' n='215'/>
<note>44 Quae Ciuitates in Sicilia, et in Italia peterent Collegia per id tempus.</note> per Italiam, atque Siciliam multa cum peterentur, nulla hoc anno suscepta. Petebant in Siciliâ Nethini, Agrigentini, Herbitenses, Politunenses, Drepanitani, Lentini. Per Italiam Dux Vrbinas Pisaurum; Atriensis instinctu maxime filij sui Rodulfi Aquauiuae Atriam: Comes Camillus Gonzaga Nouellariam aduocabant. Tum Asculum, Ancona, Spoletum vetera vrgebant vota. Sed interim Spoletini quamstudiosissime contenderunt, missis Romam de nobilitate Legatis duobus, et hinc Socijs totidem impetratis ad capiendum locum: sed cum qui locus placuerat, impetrare Ciuitas non potuisset; occasio, et conatus euanuit. Pari studio Brutij Interamnates Legatos in Vrbem de suis miserunt. Societatem non nisi de famâ cognorant, cum consilio publico decreuere aduocandam. Paucis post diebus dum res, cum maxime calet, Ioannes Victoria, qui vt Apostolico ritu pagos, et oppida peragrabat, laboriose iuxta, ac fructuose Asculanam simul vrbem, ac dioecesim proxime obierat, Interamnam peruenit: quem vt populus vidit, tanquam diuinitus ad Collegium inchoandum missum excepit. Ille dum res cum Praeposito agitur, satis habuit ad pietatem instaurandam propensâ illâ beneuolentiâ, et docilitate vti. Bergomates item Collegium, sed Episcopus maxime postulabat. Incenderat ibi studia Carolus Pharaonius, qui cum Patauij Theologicas scholas haberet, tantisper vt caelestia verba Bergomatibus ministraret, <note>45 Domus Probationis Romana ad Sancti Andreae collocatur.</note> ad populare suggestum ab scholasticâ sellâ transierat. Romae interim primaria domus probationis ad Sancti Andreae constituta est: eo cum plerisque Nouitiorum Alsonso Ruitio translato, paucis apud Professos sub Iulij Mancinelli curâ relictis. Huic domui, tanquam membrum, subiunctum est domicilium Tusculanum. <note>46 E Tulculano scholae remotae.</note> Namque cum e scholis per discentium infrequentiam minime extaret pretium operae; redditâ Ciuitati, quam nomine earum atrribuerat pecuniâ annuâ, Prouincialium, et Professorum, ad quos pertinet consensu, nomen Collegij sublatum est, relictis ad animas Oppida norum iuuandas duobus Sacerdotibus: itemque aliquot domestici vsus adiutoribus, qui exciperent, curarentque missos ab <note>47 Ea sedes primo domui probationis, deinde Collegio Romano subiuncta.</note> Vrbe conualescentes. Existimarat Borgia eam sedem (nam et vineae aliquantum possidebat) domui Probationis, quam percupiebat radices agere, fructui nonnulli futuram: sed postea cum animaduersum esset secus euenire; ad Romanum Collegium, cui ex tantâ iuuentute inter studiorum labores nunc fessis, nunc valetudinarijs recreandis necessaria erat, cum vtriusque familiae commodo traducta <note>48 Secunda Congregatio primaria in Collegio Romano condita.</note> est. In Collegio vero ipso, cum Sodalitas sub Magnae Matris clientelâ condita felicius in dies ad literarum, morumque opem proueniret; quo id auxilij latius funderetur, alter eius generis conditus coetus est, discretusque a priore sodalium aetate: vt in alterum maiores duodevigesimo anno, in alterum minores conscriberentur. Praeterea ad literarias tum Humanitatis, tum Philosophiae, atque <note>49 Academia instituta.</note> Theologiae exercitationes instituta ex his sodalibus Academia, et Cardinalis Augustani patrocinio commendata. Quanquam postea salubrius ad disciplinam Collegij visum est ab externis patrocinijs abstinere. Inter haec nihilominus attentâ curâ conseruandis collegarum, consummandisque virtutibus studebatur, per <note>50 Cura perfectio nis in Collegio tum Neapolitano tum Mamertino.</note> interualla praesertim longiorum ab studijs vacationum. Quo in genere salutare praebuerunt exemplum Neapolitanum, et Mamertinum Collegia. Quippe ferias Autumnales ex asse totas, duos fere menses in Tyrocinij quandam instaurationem contulerunt. Ad matutinam commentationem vespertinam adijciebant. Cohortationes alternis diebus, et collationes de more habebantur. In durandâ mollicie, in frangendâ contumaciâ naturae per aspera, per abiecta vulgo experimenta toti erant: pulchriores eo victoriae reportabantur, quod Tyronum <note>51 Congregationes iam passim introducuntur.</note> studia, et arma veterani vsu tractabant. Ceterum salutarem illam Sodalitatum, et Academiarum industriam iam passim Prouinciae, sed alibi aliter imilitabantur. De conditâ sub id tempus in Monte Regali Subalpinorum Sodalitate, itemque in Siciliâ Panormi, cui Academia nomen vocatum, satis constat. In Collegijs autem Mamertino, et Catanensi ab superiore iam anno caepta consuetudo vigebat, vt secundum vespertinas scholas, quos praecipua duceret pietas, pariter conuenirent in templum, nixique genibus ante Dominum in Sacramento
<pb id='s216' n='216'/>
praesentem, agitandis mente diuinis, et precibus faciendis per horae <note>52 Spiritu des Sodalium exercitationes.</note> dimidium, nec pauci horam ipsam immorarentur. Quod adolescentes, puerique religiosissimi, velut: quidam caelestes ephebi, tam pulcro faciebant exemplo; vt ex alienis quoque gymnasijs discentes, et promiscuorum Ciuium multi, eâ pellecti specie, conuenirent, et meditationem consociarent, et preces. Porro cetera vitae actio tali erat quotidianae palestrae conueniens: digressosque a diuino colloquio, haustus inde quidam fulgor diuinitatis, et bonus Christi odor prosequebatur. Octauo quoque die per homologesim repoliti diuinas epulas regustabant. Leuandae mendicorum inopiae singulari studio prouidebant: vt meliores proximos quosque essicerent, nitebantur: tum animo sensim ad celsiora erecto, diuinorumque munerum capaciores effecti, perfectionis studio prope omnes incendebantur. Itaque exiguo interuallo duodequinquaginta numero e Mamertinis in alia alij sese coenobia condiderunt. Caeterum, vt deinceps (quando iam res huc abstulit) reliqua Siciliae pertexamus; multis ibi modis hoc anno vtilitati publicae inseruitum: nec in postremis numeranda per totum regnum peregrinatio Sociorum duodecim. <note>53 Missiones per Siciliam.</note> Marchio enim Piscariae Prorex cogniturus Iusulae statum, cum iussisset oppidatim, pagatimque describi totam, ac facultates quoque censeri singulorum, et explorari quemadmodum leges vigerent, et num inopes vspiam per iniuriam premerentur; viris principibus, quos ei negotio praefecerat, in his, quae conscientiam attingerent, adesse consilio quempiam de Societate voluit. Ergo frustra saepe conatis Patribus id prouinciae genus, vt professioni parum aptum, excutere; tandem Panormo Gregorius Peralta, et Ioannes Lucas Ferla: Messanâ Pantaleo Rodinus, et Antonius Bononia: Syracusis Nicolaus Faranda, et Alfonsus Villalobus, omnes praeter Ioannem Lucam Sacerdotes, cum suo quisque comite missi. Hi pro se quisque memores instituti, necessitate peregrinationis in occasionem versâ caritatis; nullum vsquam praetermiserunt, vsitatâ Societati solertiâ, de cunctis bene merendi locum: effeceruntque, vt pro simplici, quae metuebatur, inuidiâ, gemina cum a Principibus, tum a populo <note>54 P. Antonius Bononia moritur.</note> gratia referretur. Eo de numero Antonius, qua erat praestanti in Deum pietate, et in salutem animarum ardore, dum in omne se genus laborum, aunis quoque florentibus, alacer immittit; morbo collecto, Messanamque relatus, ad vitam potiorem permunitus diuinis pie decessit. Mamertinus patriâ, ornatior virtute quam literis. Sed difficile dictu est, in propinquos Messanae vicos identidem catechistae, hortatoresque submissi, quantum reipublicae commodarint. Quippe gens agrestis, feroxque naturâ, ad haec religionis, ac bonarum rerum inscitiâ efferatior, haud suo magis, quam publico bono mitigabatur: eâ praesertim tempestate, qua grassatorum furor in modum teterrimae <note>55 Latronum grassationes in Sicilia.</note> tempestatis omnia peruastabat. Monstra hominum amplius sexaginta ex ijs, qui vel ob aes alienum, aut patratas caedes, aut foeda flagitia in proximas se solitudines eiecerant, in vnum coacti, et in apertum latrocinium progressi; non modo rerum aliarum, sed et puerorum, ac foeminarum rapinis, virorum caedibus, omnium exquisitis cruciatibus, vastitatem agris, solitudinem vicis, terrorem oppidis eum attulerant; vix vt quisquam e limine efferre pedem auderet. Ipsosmet constabat professos, per vnum mensem Maium, amplius ducentos homines ab se per supplicia inaudita mactatos. Praeerat sanguinariae cohorti quidam, <note>56 Insignis conuersio latronum principis.</note> veluti dux, qui obseurissimus ortu, specie quadam fortitudinis in alienos, et iustae moderationis in suos annorum duodeuigenti miserrimâ felicitate id nominis, et beneuolentiae erat consequutus; vt eximijs adaequaretur imperatoribus. Et quic quid vsquam non in Siciliâ modo, sed inter Cretenses, et in Venetis, et in Calabris (quibus omnibus locis fuerat) ceterâque ltaliâ praedonum esset, certatim sibi pro duce eum et poscerent, et haberent. Miserabantur calamitatem funestissimam Mamertini Patres: quoque minus in se humanae opis, atque adeo perparum etiam in Ciuitate aduersus adeo robustam luem videbant esse; hoc impensius omni piaculorum genere requirebant e caelo. Iacobus Suarius
<pb id='s217' n='217'/>
Collegij Rector, dum omnia secum versat, in eam quoque incidit mentem, vt Sociorum par, quasi pro salute publicâ deuotos, furtim mittere exoptaret, si forte (rem Christo neque arduam, neque inusitatam) lupos agni domarent. Nam et periculosa in magnis malis tentanda remedia. Ecce autem in hac curâ, hisque votis defixo, ab ipsomet Praedonum principe missus Internuntius, narrat cupere eum Sociorum alicuius congressum. Misso confestim per tenebras <note>57 Missus ad eum Sebastianus Cabarasius.</note> noctis fratre Sebastiano Cabarasio, ei sacinorum dux remotis arbitris ait: si Patres effecerint, vt inimicitiae, quae sibi cum viro nobili intercedebant, tollantur; alio se cum suorum plurimis migraturum. Rector, quod petebatur, magnâ ex parte Christo praeside consequutus; per eundem fratrem admonet, respiciat tandem sese: suspiciat caelum: Patri satis non esse, vt loca, sed vt vitam mutet. Qualem se Diabolo satellitem praebuit; talem Christo militem praestet: secedat aliquam religiosorum in arcem: sitque latronum pulcro illo de genere, quorum exempla tam multa inuitant, qui bonam caelo vim intulerunt. Hanc indole, hanc operâ eius dignam praedam, rapiat aeternitatem. Visus est non surdis auribus audire, spatioque dierum octo ad cogitandum sumpto, quo tempore, et apud Deum precibus res in Collegio vrgebatur. Vbi rursus frater accessit; alle obuiam longe aliter a principe latronum occurrit, rosarium, et imaginem Deiparae, quam superiore congressu a fratre acceperat, manu tenens, vultu in terram demisso, ita plenus lacrymarum, et aestuante prae scelerum dolore pectore; vt vox colloqui conantis intercluderetur: et mox quidam latronum militariter fratrem ita compellaret: Quid tibi negotij nobiscum est? Quam <note>58 Fit Capucinus</note> telam ordiris, qui Principem nostrum ex latronum ductore concionatorem secisti? Demum condicitur dies, et locus, quo superioris vitae venenum confessione euomat: idque vberrimas inter lacrymas exequutus, cum altero eiusdem consilij socio, per eundem Suarium impetrato ad Capucinos aditu, cultuque eorum indutus, in aliud reguum, ad perimendam longâ illâ, salubrique morte mortem aeternam, et serendam vitam discessit. Sublato duce, dissipa tisque praedonibus, respirarunt circa mortales. Prorex, cui ea in primis cause fuerat per aestatem veniendi Messanam, atque aureos mille, vnaque exules quinque restituendi copiam spoponderat, qui hominis ad se caput attulisset; vbi <note>59 Messanae datum drama Stephani Tuccij.</note> mactatum Deo cognouit; summae eius bonitati gratias egit. Dum Prorex Messanae fuit magno apparatu, plausuque populi editum drama Christus Iudex, Stephani Tuccij opus: quo conciliatum gymnasio nomen, et incensi etiam discipulorum animi praemiorum illecebrâ: quae proposito literarum certamine diuisa victoribus, adhibitis iudicibus, praeter quosdam de Socijs, aliquot Ciuium doctis, pijsque, inter quos etiam Abbas Maurolysus fuit Mathematicus inter primos nobilis. Idem sperabatur Panormi successus e spectaculo tragico, quo Virginis, Martyrisque Catharinae inclytum edebatur certamen: illo ipso poemate, quod habitum Romae vernaculo versu ad illustrissimum consessum tertio ab hinc anno prodidimus. Sed exitus alio prius vertit, vt nouum documentum frequenti vsu testatam rem affirmaret, quam ex leui causâ <note>60 Turbo quidam Panormi ex re leui.</note> non leuia incommoda saepe nascantur. Anniuersario Diui Francisci Assisinatis solenni, cum res proludendi gratiâ, tantum quibusdam actorum propinquis, alijsque e nobilitate, ac Prorege ipso familiari comitate spectantibus, ageretur; Ioannes Bezerra Quaesitorum alter interuenit: atque fores templi, vt admitteretur pulsans, per ianitoris imprudentiam rati seu pueros, seu quempiam e perstrepente, vt vbique fit, et alias ibi factum erat, plebeculâ esse, admissus non est. Homo alioqui minime infensus, et qui nominatim, in editionis publicae diem inuitatus erat, tamen ita excanduit; vt humanum errorem pro voluntariâ cuntumeliâ accipiens, abierit ingeminans (quod subinde rescitum est) faxo vt huius noxae piaculum alteri vitae ne debeant: nec postridie Paulum Achillem ad satisfaciendum profectum admiserit. Interim tertius ex eo die dies publico spectaculo destinatus illuxit. Referto iam spectatoribus templo, praecipuâque nobilitate considente, Prorege mox adfuturo cum comitatu, reliquum nihil erat, nisi vt demisso velo prodirent actores: cum eo momento adest
<pb id='s218' n='218'/>
a Bezerrâ formidabile iussum sub graui anathemate, si ea fabula, quoniam ad sacra pertineret, inuisa Quaesitoribus ederetur. Nihil repugnandum visum est. Elusâ expectatione multitudo dimittitur: vrbs sermonum impletur: defertur ad Bezerram sabula: Theologis Praedicatorum ex ordine dijudicanda traditur. Nec prope lis minor de contumeliâ agitatur: pernegantibus Patribus quicquam ab se sponte peccatum: illo testem citante, qui confirmabat a Sociorum quodam fores pulsantem sese conspectum, et cognitum. Quae maxime controuersia alteram profligabat: cum quo maiorem contumeliae (vt vocabat) laesus dolorem proderet; eo clarius appareret, inde Sanctam Catharinam plecti: quae nihil fuisset negotij habitura, si fores Bezerrae patuissent. Rector Collegij Paulus Achilles cum fabulam nosset Romae in tantâ celebritate actam, consimilesque alias, Quaesitoribus ijsdem Panormi inconsultis, sed spectantibus editas: qui, si quid tale offerretur, Patribus cognoscendum tradebant; vt erat lenissimus, et sanctus, perdolebat se non diuinasse huius videndae cupidinem Bezerrae subituram: nihiloque magis de Collegij, quam de Quaesitoris existimatione <note>61 In dramatae de Martyrio Sanctae Catharinae quaedam notara.</note> solicitus; assiduas pro eo preces faciebat, et domesticis de caritate, modestiâque seruandâ admonitis indicebat. Poema interim diligenter expendebatur: censoribusque theologis cuncta probantibus; Bezerra ipse nominatim duo notabat. Primum quod Sancta Catharina, cum ad rotam admoueretur, pronuntiabat se laetam ad Martyrium proficisci, quod paratam sibi Deus haberet in caelo sedem, et coronam gloriae pro terrestri regno, quod Martyrio posthabebat. Id aiebat Bezerra cum fidei orthodoxae dogmate illo pugnare, quod edocet, mortalium nemini certo esse compertum, vtrum odio, an amore dignus sit. Deinde Sanctam Catharinam, quod in scenâ cum philosophis disputaret, aiebat contra Iulij Tertij decretum facere, quo de religione disputationes coram laicis interdicuntur. Haec, vt erant quaesita per meram calumniam; ita Patres clarissime refutabant. Nam de certâ Dei gratiâ, quod ordinariâ Dei lege ignotum est, id nihil absurdi esse demonstrabant, singulari extra ordinem beneficio quibusdam (cum de tam multis narrent Historiae) concessum existimare. Quod autem Sancta Martyr Catharina de sese praedicabat; id non modo in eius vitâ legi, sed etiam in Missae ingressu, qua tum Diuam Ecclesia honorabat, disertissime celebrari. Pontificium vero decretum disputationes vetare, non simulacra: et disputationes cum Haereticis, non cum Philosophis, qui reuincti, edoctique et Christiani fiebant, et Martyres. Ad haec eandem illam disputationem in vitâ Sanctae Catharinae omnium fere maternis nationum linguis vulgatam esse, terique manibus, omnium magno bono: vt quae ostenderet Deos gentium Daemonia esse, ac Deum verum, Deum vnum esse in personarum trinitate. <note>62 Editur tandem magna approbatione.</note> Denique cum res clarissima nullum dubitationi locum relinqueret; potestas facta est edendae tragoediae. Quater reposita est, multis semper cum lacrymis spectatorum. Ter Prorex palam spectauit: fassus, si conspicuo minus loco fuisset; et se multum fuisse lacrymaturum, et saepius affuturum, si saepius ederetur. Bezerra quoque interfuit, nec sine approbatione spectauit. Qui, vbi resedit animi commotio, et quid tragoediarum extra orchestram excitasset, animaduertit; totum Patribus pristinae fructum amicitiae reddidit. Hinc tamen, alijsque talibus eodem in genere molestijs confirmatus in sententiâ est Praepositus Generalis, vt actiones paulo celebriores non nisi maturo consilio, perque <note>63 Corporis Sancti Ignatij translatio.</note> raro haberi vellet. Hac aestate Romae cum Professorum aedis pars summa Farnesianae Basilicae fundamentis occuparetur, sacrae Sancti Ignatij reliquiae ipso migrationis eius anniuersario die, maximâ cum pietate, minimâ cum pompâ translatae sunt. Veneranda Petri Fabri vel non reperta (damnum enimvero ingens) vel non cognita ossa. Placuit Deiparae quoque, quae Aedi nomen dederat, in pariete pictam effigiem asseruari, in Basilicâ postea reponendam. Eaque est, quae hac tempestate in Sacello, sub ipsius Deiparae nomine, magnifice, et eleganter exculto visitur. Ceterum Sancti Ignatij sub idem tempus coepta gloria prodigijs illustrari. Permulti sane dolebant, inter tanta Familiae incrementa Parentem pene obliteratum latere. Non deerant, qui nesciam modi
<pb id='s219' n='219'/>
modestiam, tantumque non ingratam socordiam filiorum in proferendâ tanti <note>64 Eiusdem vita describitur.</note> Patris sanctitate damnarent. Excitati ergo sunt aliquantum, eatenusque progressi; vt et vitam viri conscriberent, quam paulo post Ribadeneria primum vulgauit, et effigiem ex typo in aereâ lamellâ exciso ederent. Ceterum dum lentiora sunt hominum studia, memor Deus promissi, quo honorantes se honoraturum <note>65 Editur effigies cuius et Daemones vim ex horrent.</note> confirmauit; ipsos Daemones gloriae famuli, per quem tantum vbique honorabatur, primos esse praecones voluit: veteri nimirum suo illo more, quo a primis Ecclesiae temporibus Martyrum quoque celebrandis nominibus, eadem monstra seruire adegit. Erat Senis nota probitate Virgo ancilla nobilis domus, Iacoba a Prato nomine, quam longo tempore tenebricosi satellites <note>66 Iacoba a Prato vt vex aretur a Daemonibus.</note> multis, dirisque exagitabant modis. Minime dubia, et obscura res erat. Nam spectandos se non exercitae solum Virgini, sed alijs quoque praebebant: et saepe verberibus vsque eo contundebant misellam; vt decumbere complures dies cogeretur: tumidaeque vibices, et liuentia plagarum vestigia oculis, et manibus tenerentur. Ad haec in conclaui, quo nemini omnino mortalium patuisse constabat aditum, validissimâ reste ambabus post tergum manibus vincta inueniebatur. De supellectili etiam, et reculis eius in arcâ reconditis, alia, atque alia subinde Mali tollebant: postque interpositos aliquot dies, ingenti cum fremitu, eodem loco reponebant. Igitur hanc illustrandae Sancti <note>67 Sancti Ignatij imagine Daemones coercentur.</note> Ignatij gloriae inter primas materiam Sapientia aeterna legit. Aliquot enim praedictarum imaginum Senas perlatis, cum earum alterâ Christi famula sese muniuisset, alteram in arcâ posuisset; prorsus infracta vis Daemonum est. In conspectum etiamnum sese dabant variis formis: sed furor omnis effundebatur in probra, et execrationem venerandae imaginis: cuius et oblatae conspectum cum horrore refugiebant: ipsam Virginem adire propius, iniuriâue quamuis leui contingere non audebant. Persimili modo circum arcam strepebant tumultuosissime, vt fragorem domestici exaudirent: sed mouere loco nil poterant. Vt vero certius diuini virtus tegumenti pateret; euenit, vt post aliquantum tranquillitatis faemina, non illatâ secum Sancti effigie, seu fiduciâ peractae victoriae, seu curiosa experimenti, ad nocturuam quietem concederet. At ita inermem, immunitamque tortores vbi deprehenderunt; quam antea nunquam, rabide ceciderunt. Et illa, malo edocta, nullo deinceps tempore fidum ab se munimentum abesse sustinuit, eoque vim inimicam semper efficacissime arcuit, Harum rerum fidem publici Scribae consignatam literis Alsonsus Scariglia Senensis Collegij Rector in Vrbem misit. Quaesierit fortasse quispiam, quid ita non et statim, ac penitus liberata Virgo sit? Vtcumque alij sentiant: crediderim equidem diuinae illud sapientiae placuisse temperamentum, tum ad Patroni gloriam, tum ad clientis vtilitatem: vt miraculum prope quotidianum, quanto diuturnius, atque frequentius, tanto esset illustrius: et Virginis pietas crescendi semper ex attentâ custodiâ, nunquam intepescendilocum ex securitate inueniret. Conuenientissima certe Ignatio, et scilicet gratissima esse prodigia, quae maxime prosint animis, dubitare non licet.</p>
<p><note>68 Ferrariensibus aegris succursum.</note> Ferrariae huius anni aestate ita vulgati sunt morbi; vt eodem tempore ad hominum dena millia miserum in modum iacerent. Is fuit Collegij praeclarus et caritatis, et patientiae campus. Non enim solum quocumque accerserentur adibant, aegrotantium noxas absoluturi; sed et remedia eorporibus suggerebant, extundente misericordiam miseriae magnitudine: cum alicubi, nullo resiquo qui adiuuaret; cunctam domum afflictam, aliosque in alijs angulis prostratos, ac destitutos viderent. Illud vero pignus ipsi diuinae clementiae acceperunt, quod tot in laboribus, tam late fuso malo, quamuis in assiduo morbidorum <note>69 Seminarium Clericorum Bononiae Nostris commendatur.</note> vsu, nemo tamen eorum, vel leuiter, morbo tentatus est. Bononiae Gabriel Cardinalis Paleottus, cum Seminarium instituens impetrare a Borgiâ nequiuisset, vt vniuersam eius procurationem Bononienses Socij susciperent; illud tamen curauit, vt domicilium proximum Collegio esset: adolescen tuli gymnasium. Collegij frequenrarent, literasque, et pietatem inde peterent: domesticae
<pb id='s220' n='220'/>
quoque Seminarij procurationi non nisi, quos Franciscus Palmius probauisset, praefecit. Initium mense Iunio, haud sine apparatu, item Collegij industriâ factum. Ab templo principe, post luculentam Rhetoris nostri orationem, prima <note>70 Quo apparatu prima sumpsit exordia.</note> sacri plantarij semina adolescentes in templum Collegij deducti. Praeibat lectus puerorum chorus, ornatu tali; vt cunctos gradatim Ecclesiae ordines ab Ostiario ad Episcopum amictu, et insignibus in conspectum darent: interpositis alijs, qui in Angelorum conformati speciem, sua cuique ordini aureo praefixa hastili insignia praeferebant, adiecto titulo vncialibus literis; quae et cuiusque ordinis, et insiguium vocabula loquebantur. Succedebant, post Matricis Ecclesiae Crucem, modestiâ singulari, Seminaritae violaceo vestitu: tum Clerus, Canonicique, et Cardinalis, ac Praetor, vniuersique siue sacrae, siue humanae Reipublicae Administri, cum densâ, primâque nobilitate, Simul ventum ad Sanctae Luciae; in parato pueri theatro collocati, Doryphorique Angeli, ad ingressum Cardinalis, atque Praetoris, singula apta ijs, quae quisque gestabant argumentis dystica pronuntiarunt. Tum accommodata rei acta fabella peruenuste. Secundum quam, cum Cardinalis ad aram maximam consedisset; accesserunt Seminaritae bini, et obedientiam Pastori suo profesti; inde domum inducti, eam ipsam, quam Collegium de Gozadinis emerat. Hoc primum Seminario domicilium fuit, quoad in aedes suas, viâ duntaxat a Collegio discretas, vertente anno migrauit. <note>71 Patris Gasparis Loarris missio per Sarzanensem dioecesim</note> Dioecesim Sarzanensem, Episcopi Saulij rogaru, et magnam partem ductu, visit Gaspar Loartes. Per aspera quoque iuga, et prope inuias rupes profectus est minime tolerando labore, nisi praeuius cum Cruce Iesus, et animarum dulcedo leniuisset: sed inde maxime recreabatur, quod paratiora, quam in vrbibus, pietati pectora inueniret.</p>
<p><note>72 Patrum Achillis Gagliardi et Ioannis Martinij alie missio. nes.</note> Augustâ Taurinorum Collegij Rector Achilles Gagliardus in Oppidum Lucernam, eiusque vallem: Pinerolium Ioannes Martinius adiere, superante omnino et laborem, et fidem successu. Tanta ab Haereticis imminebant pericula: tam non magno negotio, si propugnatores adessent, depellebantur. Mediolanensibus Socijs, quam vellent amplam, suggerebat materiam Sanctus Cardinalis: qui, vt omnia suo illo ingenti ardore expolire, restituere, ad normam dirigere conabatur, ita ferme ad omnia illorum vtebatur industriâ. In Concilio prouinciali <note>73 Mediolani publicae tranquillitati consultum</note> etiam ad conciones cum latinas, tum vernaculas adhibuit. Sed illud plane arduum dictu, at pronum intellectu est, quantum effectum sit summorum inter se capitum fouendis studijs, prohibendisque dissidijs. Namque cum Sanctus Carolus plurimum Societati (ita rem comparaueut Deus) itemque Dux Albuquercius, qui et confessarium ex eâ habebat, tribueret; in difficillimis temporibus, quae hoc anno maxime inciderunt (tum propter Pontificij diplomatis, quod in Caenâ Domini edi solet, promulgationem; tum propter contumaciam Canonicorum ab scalâ) vtraque pars velut sequestram illam, et conciliatricem interponebat. Valuit ad haec Petri Ribadeneriae sub annum extremum auctoritas. Sed illi, dum Longobardiam Prouinciam inspicit, plurimum negotij Brixiae fuit. Supra est memoratum quanto Ciuitatis, quantoque Sodalitatis eius, <note>74 Brixiensis proceila.</note> quae Societati se totam inseruit, susceptum id Collegium consensu, et gaudio sit. Sed breui communem gratulationem, Diaboli, vt mos eius est, perturbauit inuidia. Foris primum, dein etiam domi turbae. Fons ille existimatus est, quod quidam veriti, ne aedes Sancti Antonij, quas Religiosis ipsi alijs animo destinabant, Societati inperpetuum attribuerentur. Id nullâ ratione commodius impedituros rebantur, quam si effecissent, vt initus cum Sodalitate illâ nexus dirimeretur. Idautem continuo futurum, si sanctissimae Sodalitati probrum aliquod, et infamia afficta esset. Nimirum tanquam hostiles inter se hominum prouidere solent exercitus, si quae alteri parti parentur auxilia, vt ne sinant in vnum coniungi; ita tenebrarum vaferrimus rector, ex illâ consociatione quantum Christi partibus accederet firmamenti prospiciens, nihil non moliebatur, ne solide coalesceret. Ergo aduersus Angelum Paradisium, et alios quosdam parum decori sermones, plane autem probrosius aduersus vnum Sacerdotum, cooriuntur,
<pb id='s221' n='221'/>
<note>75 Calummiae inflictae.</note> faeminam ab eo solicitatam. Qui rumor, quanquam falsus, cum increbesceret, atque adeo de industriâ vt vsque magis increbesceret; tantum eorum, qui excitarant, aduersus innocentem exarsit odium; vt tutus nec foris, nec domi esset. Inuentique duo sunt, qui, per simulationem reddendi literas, euocatum sub noctem ad ianuam ferro conficere conarentur. Porro, quo testatior infamia esset; ex ipsis Nosocomij procuratoribus quidam (nam praestantiores ab innocentiâ acerrime stabant) quaestionem suspiciosissime exercebant: testes citabant, interrogabant, et criminationum volumina implebantur. Interrogatique quid ita pedem in rem non suae iurisdictionis inferrent; responderunt nihil se nisi causam instruere, quam ad Episcopum diiudicandam deferrent. Suspicio non neminis fuit (vt erant tum tempora) ab clandestino quopiam Haeretico totam fraudem compositam: adeo vltra ius, fasque omnia gerebantur. Infamia certe, quod est eius ingenium, iatissime, et incremento maximo fundebatur. Non modo Senis, et in alijs Italiae vrbibus; sed et in Germaniâ cum alibi, tum Oeniponti vulgatur, non iam quempiam vnum de Clericorum Sodalitate Brixiensi, sed aliquot de Societate Iesuitarum Brixiae in Caenobium Virginum irrupisse. Quae maxime causa fecit, vt Patrum voluntate cognoscendam sibi causam Antistes sumeret. Qui, habitâ diligenti quaestione, et inspectis aduersariorum actis; sententiam in haec verba ad verbum tulit.</p>
</div2>
<div2 id='SaHR.05.02' n='2' type='letter'>
<head>Dominicus Bollanus Dei, et Apostolicae Sedis gratia Episcopus Brixiae, Dux, Marchio, et Comes, Vniuersis, et singulis praesentes literas inspecturis salutem in Domino.</head>
<p><note>76 Literae Episcopi de Collegij innocentia.</note> CVm ante aliquot annos nonnulli probatae vitae, et doctrinae Sacerdotes, propriâ pietate, et chistianae religionis zelo commoti, in hac vrbe conuenissent, et quoddam Clericorum veluti Seminarium, et Collegium nostrâ primum auctoritate, nec non Sedis Apostolicae postmodum approbatione accedente, in Ecclesiâ Diui Antonij, a Gubernatoribus maioris Hospitalis huius vrbis illis concessâ, instituissent, magnâ cum piorum hominum aedificatione simul viuentes, et sua in commune conferentes, ac bonorum morum, et doctrinae informationi in ciuitute, et dioecesi nostrâ cum multorum fructu incumbentes, diuinaque fideliter administrantes: nec non praedicto Hospitali bene, et diligenter in spiritualibus inseruientes, vt a pluribus eiusdem Hospitalis Gubernatoribus certâ relatione percepimus. Ij omnes partim Sacerdotes, partim inferiorum ordinum Ministri, superioribus diebus cupientes in Domino certiorem bene viuendi regulam, et perfectiorem religionis statum nancisci; magno ipsorum omnium consensu, et nostro cum gaudio, piae Iesu Societati, ac Religioni se iunxerunt, atque in eius Generalis Praepositi obedientiam, Domino, vt credimus, inspirante, se dederunt. Quo tempore antiquus humanae salutis hostis fortasse prospiciens ex huiusmodi suscepto instituto vberiorem animarum fructum in hac vrbe prouenturum; maiores et ipse insidias praeparauit: ac, vt est ab initio calumniator, incertas quasdam in nonnullos ex praedictis Sacerdotibus voces excitauit, quae multorum animos commouentes, nobiles aliquot huius vrbis viros praefati Hospitalis Gubernatores induxerunt ad se diligentius de illorum vitâ informandum. Quae res non tam aduersus duos, aut tres (tot quippe erant, ad quos res tota spectabat) quam aduersus praesatum Collegium, materiam multis praebuit obloquendi. Quod quidem Collegium, cum paucis ante diebus Societati Iesu vnitum esset, vt dictum est, inde arripuit Diabolus occasionem huius tam sanctas Religionis nomen in multis christiani orbis partibus, prout multorum literis didicimus, inuadendi, falsisque criminibus non sine scandalo, et animarum iacturâ impetendi. Quod nos summo cum cordis dolore cernentes, vt huiusmodi
<pb id='s222' n='222'/>
Satanae insidias det egeremus; praedictas informationes, prout apud ipsos dicti Hospitalis Gubernatores, velut pro negotio suo priuatim inquirentes, absque vllo praedictorum Sacerdotum interuentu scriptae fuerant, nobis tradi fecimus, easque legimus quantâ potuimus diligentiâ, perquirentes si quid esset tandem, quod saltem ad legitime aduersus aliquem de praedictis Sacerdotibus procedendum iure mouere nos posset. Quale nihil cum inuenissemus, ne falsis rumoribus seruorum Dei sama periclitetur, neue pusilli scandalum patiantur; de praedictis omnibus, et dictorum fratrum nostrorum, et consacerdotum innocenti, et immaculatâ vitâ, totiusque praedicti Collegij nunc primum Societati Iesu vniti integrirate, quantum nos iamdiu nouimus, fidem facere decreuimus, facimusque praesentibus literis subscriptione, sigilloque nostro communitis. Sic illos Deus in suo sancto seruitio confirmet, ac roboret: praesertim vero ipsam Iesu Societatem toto corde, et totis caritatis visceribus amplexamur, non minimum huic gregi nostro commodum quorumdam eius Sacerdotum operâ accessisse videntes: qua et nos maiorem ex eâ in dies fructum sperantes, in lectionibus, et praedicationibus, quibus noster hic populus frequens interest, libentissime vtimur. Datum Brixiae in nostro Episcopali Palatio die vigesimaprimâ Iunij anno Millesimo quingentesimo sexagesimo octauo.</p>
</div2>
<div2 id='SaHR.05.03' n='3' type='section'>
<p>Hactenus superiore anno res gesta. Testimonium Episcopi rite consignatum, Brixiaeque vulgatum, et post infamiae dimissum vestigia paulatim innocentiam itlustrauit. <note>77 Domesticae tur bae per Angelum Paradisium.</note> Eâ re sedatis magnam partem turbis externis, domesticae, quarum semina adulta erant, maturuerunt. Inter inuidiae popularis aestum, cum Angelus Paradisius longo vsu multorum contraxisset offensam; existimarunt Sodales consultum ad leuandum incendium fore, si tantisper oculis se Ciuium subduxisset: et Patauium secessit. Is vitam per omnem et libertati, et rectioni assuetus, vbi domus, vt ad reliqui ordinis formam componeretur, Pauli Candij, qui dein de Ioannem Baptistam Peruscum successorem habuit, demandata curae est; more imbecillitatis humanae egre coepit ferre in ordinem se se redactum. Quod vero summotus Patauium esset, nullâ concoquere ratione poterat; id prorsus ingrate factum quiritans ab his, quos ipse enutriuisset; nec ferendum ab Societate vnquam fuisse, vt tantâ cum iniuriâ parentem filij ablegarent. Denique ferre cum Brixiae desiderium non valeret, et ad redintegrandam existimationem pertinere suam clamaret, vt restitueretur; redire quidem permissus est, sed nihilo plus solidae, stabilisque quietis, quam auexisset animo reportauit. Per valetudinis causam plerisque communis vitae solui legibus postulabat: quod homini vsque eo merito concessum haud grauate fuisset, si quicquam pacare priuatum potuisset: nec quaedam exempli non permittendi (vt <note>78 Is e Societate dimittitur.</note> priuatos in vsus pecuniam penes se) postulasset. Hoc statu Ribadeneria res offendit. Cumque, Patre Generali consulto, visum esset ex re partis vtriusque fore, vt ab Societate segregaretur; bona petenti missio data est. Tum omni ex parte Collegio tranquillitas restituta: altissimoque Dei consilio, qui tam multos Societati, seque ipsum bis dederat; eius expers ad vltimum fuit: quanquam nunquam studio, et caritate seiunctus est. Duo praeterea Sacerdotes ex his, qui primo nomina in consociationem subscripserant, sententiam mutauerunt; quorum alter is fuit, in quem grauissimae obtrecta tiones extiterant: ceteri omnes <note>79 Catacense Collegium a viro nobili vexatij.</note> constantiam egregie tenuerunt. Catacense quoque proximis annis non nihil iactatum est Collegium, quanquam priuatâ magis ab vno Procerum vexatione, vt receptum inter nos filium ad Patrimonium abdicandum compelleret, quam communi vllâ inuidiâ. Sed Iosephi Blondi in primis, qui idem Rector erat, conciones ita sedarunt, conciliaruntque Ciuium animos; vt nouum, amplumque templum exaedificandum collatâ stipe vltro susceperint: idque tanto approperarint studio; vt cum Sancti Ioannis Baptistae peruigilio Episcopo rite auspicante coepta aedificatio esset; decimoquarto Kalendas Decembres in parte ad tectum perductâ, sacrosanctum Christi corpus collocatum sit, et tractari diuina coepta. Templi quoque Sancti Fidelis amplificationem Mediolani Sanctus Cardinalis magnâ ceremoniâ inchoauit, Hic per Italiam, atque Siciliam status rerum
<pb id='s223' n='223'/>
nostrarum erat: cum inter longinquas Prouincias non vnius (vti rerum bumanarum instabilitas fert) generis, ac modi esset.</p>
<p><note>80 Haeretici nobilis conuersio.</note> Praeclarissimae apud Viennam Austriacam gestae res. Inter multos ab errore deductos digna memoratu Haeretici satis docti ad resipiscendum occasio. Cum octo annos partim Tubingae, partim Argentinae Schmide lini auditor fuisset, iamque Superintendentis, summâ inter ipsos insanae sapientiae asseclas dignitate esset ornandus; Viennam venit Citrhaeum, Camerarium, allosque Lutheranae factionis principes inspecturus. Ijs non repertis, vtendum occasione putauit, vt Collegium Iesuitarum, in quos Schmidelinum Magistrum tertio quoque verbo contumeliosissime inuehentem audierat, ante discessum videret. Venit ergo ad Collegium. Excipitur a Patribus humanitate catholicâ, religiosâ modestiâ, comitate sapienti: et idoneus Sacerdos apponitur, qui sermones cum hospite de Euangelio veritatis conferat. Mirari ille principio nouam doctrinam: tum obiectare si quid habebat: deinde, vbi animaduertit consentanea dici, et consideranda; Schmidelino succensere Magistro, quod earum rerum mentionem nusquam fecisset. In summa ingenuus vir, diuinâ scilicer praeeunte luce, manuque, paulo post publice in magnâ studiosorum coronâ haeresim, in qua adoleuerat, quam gloriabatur ex tanti doctoris fontibus hausisse, quam declamationibus propugnauerat, execratus est: vitaeque totius commissa ad Sacerdotis pedes magno cum doloris sensu deposuit: haud modicâ felicitate doctoribus veritatis <note>81 Matronae, et Baroniseiusvi. ri insignis poenitentia.</note> inuentis, dum ministros quaerit errorum. Insignis etiam fuit Matronae cum primis nobilis poenitentia. Hanc Haeretici non ita multis ante temporibus, et praecipue concionatricula quaedam Lutherana vsque eo infatuauerant; vt eius pertinacia obstinationem et haereticae, et seminae superaret. Vir eius Dynasta nobilis, post admotas complures incassum machinas, etiam diuortium frustra comminatus; ad doctorem Martinum Eysengrenium concionatorem Caesareum deduxit: cuius tandem oratione cum diuinâ ope loco mota traditur Patribus penitus reducenda in viam, et ad poenitentiam praeparanda. Quod vbi est factum, strenue etiam adiuuante viro, qui ad suam ditionem reditum maturabat, cum vna simul adessent vir, vxor, et Sacerdos, qui eam instituerat; incidit forte mentio de vsuris. Arrigit ad eum sonitum continuo aures senex: facileque suspicionem mouit Sacerdoti nequaquam ab viri rationibus abhorrere sermonem. Eo igitur studiosius, acriusque rem tractat. Senex aperte earum propugnationem suscipit. Certatur, clamaturque vsque ad rauim. Res erat iucunda. Nam vxor, quae paulo ante summas viri preces, vt Catholicam Religionem respiceret, auersabatur; viro iam preces admouebat, vt ab iniquo lucro recederet: contestans malle se pane vitam, ac gelidâ tolerare; quam contaminatis iniquitate fructibus gaudere. His vxoris precibus, et productis a Sacerdote argumentis, tandem dat manus senex: posteroque die vterque per sacram exomolegesim liberatâ conscientiâ, flatim ab consessione mutuos in amplexus iuerunt, inuicem gratulantes, suamque alter alteri acceptam salutem cum verbis officiosissimis, tum vero studio reserentes. Et profecto, vt cetera non comparentur, <note>82 Haereticorum insidiae aduersus Patres Viennenses.</note> nescias vtrum tenaciores haeresis, an auaritia nectat cathenas. His, alijsque, quarum hae specimen sunt, Haeretici affecti cladibus, illuc toti veteribus artibus, nouis conatibus incumbebant, vt Iesuitarum tela, detractâ viris auctoritate, bebetarent. Ad conciones magnus saepe pseudoprophetarum cunens accedebat cum suis quisque pugillaribus, si quem forte capere in sermone possent. Verum vbi solide, ac diserte, cumque populi totius plausu catholica stabiliri dogmatae, suaque refutari audiebant somnia; pudore, quamuis inuictam, subigente frontem, templo exibant multam habentes inter se quaestionem. Promulgarunt etiam typis insulsam fabellam, quod de Caluino fertur, idem ab Iesuitâ factum fingentes, vt Matthaeum quendam simulantem se mortuum, dum excitare tentat, occiderit. Sed maiora pericula ab gladijs, quam ab calamis impendebant. Tumebat malum, nihilque magis formidabatur, quam ne quid Geuseanis, et Hugonotticis suroribus fimile oriretur. Ipsum quidem Collegium
<pb id='s224' n='224'/>
constat hebdomadâ maiore, dum Patres in Domini honorando sepulcro, quod magnifice exornarant, toti sunt, et Nuntius Apostolicus, Episcopus Agriensis, Cancellarius Boemiae, duo Legati Hispaniae, Legatus Poloniae, Legatus Venetus, Ferrariensis, Florentinus, Genuensis, Mantuanus, et plerique de excelso, quod appellant, regimine Interessent, quos omnes impij, vt vnâ strage culmina religionis deijcerent, mactatos volebant, discrimen vltimum adijsse. Sed, Deo suos tegente, ac tantum prohibente nefas, iniecto coniuratis metu, viris fortibus magis carnifices, quam ipsi carnificibus defuerunt. Ita Prouincialis Magius se, <note>83 Viennensis Collegij labores multiplices.</note> et alios Dei famulos in quemuis paratos casum fuisse testatur. Inter haec pariter, cum periculis vt intenderetur industria; super conciones per varia vrbis templa ferme septenas, binasque in Collegio tempore eodem Germanicam, atque Italicam; addita est in peramplo Gymnasio Latina, ad quam doctissimi quique conueniebant. At secundum meridiem vulgaris in templo catechesis introducta. Vnaquaque Domini luce catechistes Sacerdos in suggestum cum vno, alteroue puero conscendebat: et inuocatâ cum omni populo Sancti Spiritus ope; de superiore loco puer, praemisso salutiferae Crucis signo, orationem Dominicam elatâ <note>84 Doctrinae Chri stianae tradendae ratio.</note> voce inchoabat. Illum veluti praecentorem sequebatur turba puerorum; ac puellarum, qui suis distincti locis, et subleuatis in caelum manibus stabant in pauimento. Precatione Domini, et salutatione Deiparae decantatâ, vna puellarum e scabello Symbolum Apostolorum eodem modulo praeibat in cantum. Tum in sellas e diuerso constitutas duo pueri euadebant, doctisque, ac breuibus quaestiunculis e catechismo Romano petitis, mirifice auditores edocebant, et oblectabant. Eam disputationem rursus precationum, quas diximus, symbolique, et decalogi decantatio excipiebat: clausulam postremo aliquid enucleatius <note>85 Eiusdem vtilitas.</note> tractans apponebat Sacerdos. Multiplex inde commoditas, sed praecipue triplex referebatur: primum, vt homines e vulgo, qui plurimi accurrebant auditum, id tempus, quo commessationibus, et compotationibus abuti mos erat, innocenter, et pie collocarent: deinde vt pueri, ac puellae, quae vel mendose a parentibus, vel nullo modo docebantur, imo et ipsi parentes recte discerent christiana rudimenta: postremo, vt frequentaretur precandi vsus, vulgareturque per domos. Namque simili modo domi circa mensam statutos paruulos eandem elementorum fidei, et precationum iterare cantilenam iubebant. In Collegio primâ Quadragesimâ Theologicae doctrinae schola longo interuallo repetita. <note>86 Adalberti Bausechij laboriosa sapientia.</note> Adalbertus Bausechius repetijt: idem, qui in Academiâ alteram scholam habebat: vbi, cum et Decanum ageret, tum alia fortiter ad religionis munimentum gessit, tum obstitit ne volumina parum pietati congruentia, quae magno numero offerebantur, in lucem prodirent: tum denique effecit, vt qui doctrinae publicis donarentur insignibus, ex diplomate Pij Quarti, Catholicum Symbolum profiterentur. Reducta etiam veneratio sacri Chrismatis, quod procax Haereticorum impietas in contemptum vocabat. Cum enim de eo Concionator ad populum ardenter, ac docte semel, iterumque disseruisset; incensi eius cupiditate tam multi sunt; vt cum Patrum rogatu Episcopus Volaterranus Florentinorum ad Caesarem Legatus, quem Rontificius Legatus Commendonus paulo ante ibidem consecrarat, in Collegij templo id impertiret (iamdiu enim Episcopo Vienna suo carebat) vnus dies confluentium consignando numero <note>87 Pragensis Collegij salubris in dustria.</note> satis non fuerit. Consimilia Pragensis Collegij studia, nec facta minus prospera erant. Sacratiore quaque feriâ quaterni personabant caeli tubicines, bini Germanico, tertius Boemico, postremus Italico sono. Italis propria iam condita in Collegio aedicula erat, ad quam conuenirent. Nec facile vsque adeo manisestum pretium operae factum est. Namque cum essent Itali frequentes, Pragae praesertim, negotiandi studio: et variorum generum fabri, opificesque; sensim per cultorum inopiam moribus, deinde etiam religione in accolarum prauitatem degenerabant. Iam vero ita feliciter opus processerat, ita suum studiose sacellum, et sacra, et concionem celebrabant; vt non modo religionem bonam, sed etiam bene tenerent. Ex alijs gentibus multi ad Ecclesiam reuocati: et quidem
<pb id='s225' n='225'/>
per vnam Iobelaei occasionem, quod pro difficultatibus Galliae promulgatum vbique saluberrimum accidisse comperio; Lutherani sex et viginti, Hussitae triginta quatuor, Picardus vnus excitati. Ab longo propter saeuientem luem literarum iustitio, cum ineunte anno patefactum gymnasium est, tanta fuit omnium, etiam Hussitarum laetitia; vt vel longe positi certatim per literas gratularentur: et, velut ex agro post requietem, inde laetior annona prouenit: non ipsis modo pueris haurienribus auide pietatem; sed in parentes quoque suos, domesticosque alios blande transmittentibus. Sed haec, et alia eiusmodi, quanquam praestantissima, et relatu digna, quoniam, et singulis ferme annis, et Collegijs omnibus sunt communia, nec vacat diligentius persequi; satis tantum sit subinde <note>88 Olomucenfis Collegij incrementa.</note> ad ea aestimanda prudentiam excitare lectorum. Certe Collegij Olomucensis ita celebrabatur in docendo felicitas; vt Haeretici quoque suos liberos ei committerent. Hîc quarto Nonas Octobris in Sancti Francisci solennijs, lecto ab Antistite, et Collegis die, vt praecipuo quodam Sancti Francisci patrocinio noua familia foueretur; in aedes Collegium suas migrauit. Id caenobium Fratrum Minorum fuerat, quod, ipsis compensatione acceptâ volentibus, et confirmante Pontifice, Episcopus Collegio dedicatum, curâque, et impensâ suâ restauratum apte nostris moribus conformarat. Haud sine publicâ, piâque ceremoniâ <note>89 Episcopi in So cietatem benignitas ac liberalitas.</note> gesta res est. Episcopus cum sacrum ob eam rem splendide fecisset, pulcherrimum calicem, totumque sacerdotalem apparatum, quibus nouis vsus est, itemque alia sacerdotalia indumenta Collegio dono reliquit. Secundum sacrificium, et aptam tempori homiliam; solenni ritu, ac prece domicilium totum lustrauit, ac praemuniuit. Tum ab oratore, et poeta modeste collaudatus est. Denique conuiuium ibidem, quod magnifice appararat, in tribus seorsim conclauibus dedit. In primo Consules ipsemet, Senatoresque, et nobiles praecipuos, itemque Canonicos excepit: in altero nobilium quidam, et aulicorum epulati: in tertio cum sancta hilaritate, et gratiarum actione Collegae refecti. Sub haec Oppauiam <note>90 Oppauiensem dioecesim visentem Episcopum Patres Magius ac Rimelius comitantur.</note> abijt suae dioeceseos Oppidum, haereticâ totum labe corrupsum: quod in prisca restituere sacra cupiens; Magium Prouincialem, ac Stephanum Rimelium Concionatorem e Societate adiutores operis duxit. Stephanus in primario templo conciones exorsus, semel, atque iterum pacate auditus est. Tertio ad suggestum, ab praefato bona verba Episcopo, dum pergit, aditu intercluditur. Accurrit moras amoliturus Prouincialis: accurrit ipse simul Antistes. Populus furore impio <note>91 Eius Oppidi Haereticorum feroxpertinacia.</note> percitus, vt qui penitus tartareum virus hauserat, nihilominus obstare: nec iam tumultuari solum; sed etiam lapidibus Concionatorem, Prouincialem, Episcopum petere. Adfuit non obscure fidei suae propugnatoribus patrocinium Dei, qui cunctos tanto in discrimine seruauit incolumes. Illi autem, ne omni ex parte impiorum furori cederet piorum constantia; in alio eiusdem Oppidi templo, quod iustituerant, peregerunt. Vbi, inter cetera, ipsa, Concionatoris spectata firmitudo pectoris: qui cum tantum non obrutus paulo ante lapidibus fuisset; tanquam non ex eâ tempestate, sed e religiosae cellulae pace aduenisset; ita sedate <note>92 Vilnense Collegium caeptum.</note> dixit, ac libere, animo perinde, ac voce constanti. Vilnam Lithuaniae caput ex votis religiosissimi Antistitis, qui (vt supra est demonstratum) amantissime aduocabat, Balthassar Hostouinus ex Olomucensi Collegio cum aliquot missus <note>93 P. Balthassar Hostouinus eo missus.</note> est Socijs, qui interim, dum Collegij numerus expleretur, tanquam in statione considerent. Proprouincialis Franciscus Sunerius deduxit. Episcopus duas rhedas, quibus veherentur, et equitem viae ducem vsque Bransbergam cum misisset, suum quoque obuiam equitatum misit. Se Sunerius cum contra tenderet, vt et soli, et pedites vrbem inirent; hoc solum impetrare potuit, vt equitatus <note>94 Nostri magna gratulatione excepti.</note> modestiam religiosam ne oneraret. Itaque eo regresso, sine comitatu quidem, sed vrbanis omnibus ad fores, ac fenestras effusis, Vilnam intrarunt. Verum qua gratulatione quibus lacrymis ab studiosissimo Antistite, qui vitam nonnisi in eum diem prorogatam sibi cupierat, excepti sint; nequicquam exequi coner. Secundâ sacri Aduentus Dominicâ, quae in Nonas Decembres incidit, Magdalena, et Helena Reginae Ferdinandi Caesaris filiae, quae in magnâ vitae sanctimoniâ
<pb id='s226' n='226'/>
<note>95 Hallensis Collegij origo.</note> perpetuae se dedicarant integntati, Oeniponto Halam commigrarunt. Quae, cum adduci nullâ ratione possent, vt Societatis, sub cuius adoleuerant disciplinâ, carere operâ vellent; cunctis opibus contenderunt, vt et illam ad se Halam aduocarent. Ergo Socios aliquot Prouincialis Hoffaeus ad ineundam possessionem aedium, quas ad id Reginae comparauerant, deduxit. Ita Collegij initium factum est Halae: cui Reginae domum, ac templum, quo ipsae interim vtebantur, <note>96 Recens Monachij Tyrocinium P. Bonauentura Paradiniusre git.</note> post suum obitum possidendum donarunt. Tyrocinium Monachij ordinatum, Patrique Bonauenturae Paradinio ab Vrbe misso traditum est regendum. Dilingâ distat duabus leucis ditio quaedam, quam Bissingensem nominant. Eam ab Haereticis per annos circiter quinque et viginti occupatam cum emisset Conradus Bemmelbergius, vir egregie catholicus, nec suae modo, sed et alienae cupidus salutis, praesertim eorum, quorum si negligeret, suam minime obtineret; eo praecipue curam intendit, vt restitueret Saluatori. Eam ob rem <note>97 P. Io. Rabesteni opera Bisfingae Haeretici multi contrersi.</note> cum Patris Canisij eo tempore Prouincialis iussu Ioannem Rabestenum Collegij Hieronymiani Dilingae Rectorem (ipsi Regentem vocaut) acciuisset; is et oris docti facundiâ, et (quod multo est facundius) vitae innocentis exemplo, ad haec promptâ cuiuis benignitate, et comitate plus quadringentos permouit, qui execrati publice sectas, permansuros se in Romanae Ecclesiae fide iurarunt: pauloque post pertinacioribus quoque expugnatis, prope ad vnum, omnes pietatem catholicam receperunt. Sed hîc quoque turbandus est lugubri narratione rerum laetarum cursus: vt nec in Solen ter tot victorijs, tanquam incruentae prorsus nobis acciderint, gloriemur: nec vnquam callidissimis hostibus nuda sancto <note>98 Antonius Kleselius ab Societate, et Catholicis deficit.</note> Dei timore latera ostendamus. Oeniponto, vbi concionatorem ordinarium apud Archiducem Ferdinandum agebat, Antonius Kleselius ab Societate, et Catholicâ religione profugus furtim se ad Haereticos proripuit. Is Dilingae, vnâ cum Eduardo Thorn, ac Simone Emrio olim versatus, vehementer de orthodoxâ fide dubius cum vacillaret; miraculo quodam (vt ipsemet commemorauit) in gradum sanae mentis repositus est. Eâ de causâ, quedque aliquid literarum habebat, nec impromptus ingenio, linguâ promptus erat, edebatque constantiae certa satis documenta; permissus est cum populo agere. Sed hominem superbum, ac leuem breui recte facti poenituit. Literis contra Papam insaniae suae testibus ad Ferdinandum Archiducem missis, eiecit se in terras Samaritarum, magno cum populi sancti dolore: illud Euangelicum re ipsâ pronuntiatum confirmans: Qui Moysem, et Prophetas (hoc est diuinae legis auctores (non audiat, eum, ne si mortui quidem resurrexerint, crediturum: quandoquidemis ab eâ religione, in qua praedicabat se miraculis confirmatum, sustinuit tam <note>99 Simonis Emrij apostatae exi tus luctuosus.</note> foede deficere. Eodem tempore Simon Emrius, qui Dilingâ superiore anno ad Natalem in Belgium missus, inde Parisios translatus fuerat, si quo modo curari posset, segregauit se â caetu bonorum. Quodque magis est miserandum, cum in Societarem ipsam calamum stringere multa minitans statuisset, iamque epistolam exarasset adeo probrosis refertam mendaeijs, vt nulla impudentior ab Haereticis exisse diceretur; in hominem inimicum incidens Louanij repentino occisus est. Animaduersum est hunc maxime Simonem Dilingensis auctorem calamitatis fuisse, eique et Kleselio immoderatum aduersus impiam Arabis Aueirrhois doctrinam studium noeuisse. Sed Kleselium tandem dementia diuitta, quae tenuerat ante labentem, etiam prostratum luminibus pietatis respexit, potentique <note>100 Kleselio Haereticorum discrepantia auxilio est ad resipiscendum.</note> manu erexit. Is, postquam Oeniponto (vt supra est demonstratum) profugit, sui miser ingenij nimium fragili, inermique cymbâ confisus, sine gubernaculo, et cynosurae conspectu, immensum tentare diuinarum oceanum scripturarum instituit. Dum ergo, quocunque tempestas impelleret, praeceps in exitium deferretur; libros peruolutans Haereticorum, et primos quosque eorum conueniens, diuino nimirum miserante Numine, in mediâ tenebrarum caligine radium dispicere vitalem caepit. Nam considerans quibus se inuoluisset ambagibus, quam inextricabilem in labyrintum mersisset, quam omnia extra Ecclesiam incerta, abrupta, inter se pugnantia essent, quam innumerabiles
<pb id='s227' n='227'/>
in opiniones distracti Haeretici, superbe vnoquoque de cogitationum suarum ludibrijs fabricante sibi religionem, eodemque mox negante, quod paulo ante affirmauerat, secumque pugnante: quemadmodum filius prodigus memoria repetens quas copias in domo patris sui, quas delicias reliquisset, easque cum miserrimo rerum suarum statu praesenti comparans; epistolam, vt ipsamet docet, cum insigni doloris sensu, ad Collegi; Pragensis Rectorem Henricum <note>101 Kleselij Episto la ad Patrem Rectorem Pra. gensem.</note> Blyssemium scripsit, quae ad verbum est talis. Quod in hac tantâ necessitate, quae me et Deum, et homines compellare cogit, ad Reuerentiam tuam, tanquam ad primum salutis portum confugio; illud me inter alia mouet, quod quondam, veluti infans in Christo recens natus, a te spirituali Patre spirituali alimoniâ enutritus sum. Quare magnopere confido eius auxilio me renasci posse, cuius olim diligentiâ, atque studio et natus in Domino, et educatus fui. Nec vero opus esse arbitror roultis explicare, quae me tam vehementer vrgeat necessitas, quae tantopere premant angustiae, vt diuinum, humanumque auxilium implorare compellar: cum procul dubio non te lateat, quin infeliciter ego prodigus ille filius (fatebor enim verum) ex aedibus paternis, contra pientissimi parentis voluntatem, tredecim ab hinc mensibus discesserim. O infaustum illum diem, qui hoc monstrum edidit. Non addam exaggerando reliqua, quae in Historiâ Euangelicâ sequuntur, cum res suâ ipsius mole conscientiae plusquam plurimum grauet, et solummodo non opprimat. Hanc potius, mi Pater, vocem <note>102 Eiusdem poenitentiae signa</note> supplicem accipe: Peccaui, Pater, in caelum, et coram te: nec iam sum dignus vocari filius tuus. Poenitet ex animo Serenssimum Principem offendisse: poenitet Societatem vulnerasse: poenitet Ecclesiae Dei scandalum magnum exhibuisse: poenitet denique Haereticorum libros et legisse, et vidisse vnquam. Testor sanctam, et indiuiduam Trinitatem scrutantem corda, et renes, me sincere loqui. Scio enim non absque meo ingenti damno edoctum quid sit versari in. Babylone, vbi omnem conscientiam in rerum diuinarum cognitione inuestigandâ, haud secus quam nauim in mediâ tempestate amisso clauo, fluctuari neceile est: vbi, veluti in labyrintho, nullus exitus inueniri potest: vbi ipsimet infelicissimi Ciues in mille factiones dissecti, mutuis vulneribus sese miserabiliter conficiunt: vbi denique quot capita, totidem sunt sententiae. Non referam alia innumera, quae me mouent, vt, exemplo columbae sanctissimi Noe, ad arcam Dei Ecclesiam redire summis votis contendam: quandoquidem extra eam nullus portus, nulla appareat statio. Itaque agnitione culpae, tanquam caelesti fulmine percussus, ad te, Pater Henrice, Ananiam meum, confugio, consilium componendi hoc tam funestum negotium obnixe flagitans. Forte Reuerentiae tuae videbitur, vt rem referam, vel ipsemet proficiscar ad Patres eius Prouinciae, ex qua discessi. Verum cum multis de causis tanta nondum ausim, et te intercessore omnia felicius transigenda sperem; oro te, per Iesu Christi viscera, et per piam Patris Ignatij memoriam, ne me in his angustijs deseras: sed ad Patres siue Romanos, siue Petrum Canisium, et Paulum Hoffaeum, qui me discedente in Prouinciâ superioris Germaniae primi fuere, quamcitissime scribas, hunc meum animum exponas, et quid faciendum sit ab ipsis reseias: simulque meo nomine roges, ne se difficiles hac in parte praebeant. Ad hoc impetrandum plurimum conferre spero, quod apud Sectarios nec conditionem vllam susceperim, nec suggestum publicum aliquando conscenderim. Re cognitâ Patres Romani multum laetati, pium raptae ouis ex lupi inferni faucibus extrahendae negotium eidem <note>103 Reconciliatur Ecclesiae.</note> Blyssemio commendant. Eius accitu venit Pragâ Antonius, publice damnat errores, ex formulâ Pij Quarti profitetur catholicismum, noxas apud Blyssemium exponit: tum rite absolutus, a Praeposito quoque Generali veniam per literas poscit: <note>104 Veniam a Borgia per literas petit.</note> quarum caput totidem apicibus tale est. Benedictus Deus, et Pater Domini Nostri Iesu Christi, qui secundum misericordiam suam magnam regenerauit nos in spem viuam. Placuit, Reuerende admodum in Christo Pater, ab hac exordiri sententia, quod ingenti Dei beneficio iam a mortuis excitatus, et quasi denuo renatus sim. Hodie enim coram Nuntio Apostolico, Reuerendissimo
<pb id='s228' n='228'/>
Archiepiscopo, et alijs viris catholicis haeresim abiuraui, et Ecclesiae Catholicae restitutus sum. Quare Domino Deo, quantas possum, ago gratias, qui me, pro suâ infinitâ bonitate, de profundo inferni extraxit, et supra firmam petram collocauit. A tuâ vero Reuerendâ Paternitate, et a totâ Societate in primis supplex veniam peto, quod tam pernicioso exemplo, scandalo, et offensioni fuerim: prominens me omnibus modis, quibus potero, maculam hanc, qua sanctam Societatem conspersi, abstersurum. Deinde vero infinitas quoque gratias ago Reuerendae Paternitati vestrae, et toti Societati, quod et precibus, et alijs plurimis caritatis officijs in hac miserrimâ calamitate meâ adiutus sum. Vtinam possem tantis beneficijs pro dignitate gratus existere. Reliquâ epistolâ, quanquam obedientem se fore spon debat; declarabat tamen grauem admodum sibi <note>105 Extra Societatem eum degere satius iudicatur.</note> reditum ad Societatem fore. Itaque, quoniam solennibus nec dum votis obligatus erat, et tantâ se infamiâ macularat, et acre, ac refractarium ingenium vel commodaturum amplius, vel minus incommodaturum publice, si religiosis nexibus liber ageret, apparebat; suas sibi res habere permissus est. Qui religionis damnum vt resarciret; non contentus execratione publicâ exitialium opinionum; libellum in earum detestationem, et commendationem Catholicae sapientiae scripsit, et vulgauit: eandemque deinceps strenue defendens, ac praedicans, ad senectam vsque perseuerauit.</p>
<p><note>106 Rhenanae Pronin ciae tes.</note> Rhenana Prouincia superioris anni statum obtinuit in Scholasticorum domesticorum partitione: vt, qui studijs humanitatis, et rhetoricae expoliebantur, Herbipoli: qui naturalibus, quique caelestibus disciplinis, Moguntiae essent. Nouitij <note>107 Osualdus Redlingius Tyronum magister.</note> coacti Treuiros sub Osualdi Redlingij institutionem. Hîc etiam restituta philosophia, quam pestilentia, et bellum ante biennium dissiparat. Totam vero Ciuitatem iam reflorescentem inter Paschalem laetitiam Antistitis Iacobi ab Els consecratio exhilarauit. Cum ingenti res dignitate, ac maiestate gesta, nec <note>108 Antistes Iacobus ab Els cum laetitia, ac pie. tate consecratur.</note> minore magnificentiâ: epulo cunctis Ecclesiasticis, et Senatoribus dato: diuiso pro more patriae Ciuibus vino: erogatâ large tenuissimis stipe: sed omnia ipsa anteuenit Antistitis pietas: qui quo diuinum spiritum per caelestes ritus copiosius hauriret; diuturno se cilicio, ieiunio, poenisque alijs, solitudine, consideratione, et precibus ex Sancti Ignatij praeceptis, demum pridiano non suo tantum, sed et omnium Religiosorum ieiunio, ac precatu capacem fecerat. Continuo ad regendam disciplinam aggressus, conuentu maximo conuocato, post solenne <note>109 P. Io. Berchelius Religionis ac morum cor rectionem e suggestu commedat.</note> de Sancto Spiritu sacrum, in suggestum ascendere Patrem Ioannem Berchelium iussit. Is, vt egregie praemeditatus erat, luculentam orationem habuit. De redemptione pallij Archiepiscopalis non pauca praefatus; ad corruptelam transijt deplorandam et rituum sacrorum, et dogmatum: cumque necessitatem ea restituendi tractasset viam expeditam ostendit, si quae in vnum coniuncti Christianarum gentium sapientiâ, et sanctitate primi quique Patres perduodeuiginti annorum curam modico libello comprehendissent, inducerentur in mores. Hanc ad Pastores Ecclesiae pertinere curam. Quod si sua quisque pro virili parte defungeretur, iam in effectu fore omnia. Ipse vero ante alios Princeps in eum se se locum reputaret euectum, vt euelleret, ac plantaret, destrueret, et <note>110 Suum Antistiti munus inculcat.</note> aedificaret. Mente parumper intueretur quantum animarum (ipse Princeps vti libertate iusserat) ex sese penderet: quarum si qua per incuriam speculatoris periret; sanguinis eius, et sanguinis Iesu Christi redditurus ipse rationem esset. Proinde obligatam Deo, Pontifici maximo, Ecclesiae suae fidem meminisset. Quae cum grauiter disputasset; subiecit: Talia nimirum cum animo suo perpendentem <note>111 Concilium Tridentiaum Treniris promulgatur.</note> Antistitem, consilium caepisse Tridentini Concilij promulgandi: eiusquo rei commoditatibus indicatis finem dicendi fecit. Tum Praesulum vnus, orationis summâ collectâ, ostendit, iubere omnino Excelsissimum Dominum Sanctissimas Concilij Tridentini seruari leges. Itaque secundum illas in posterum causae, et controuersiae iudicarentur: ac nominatim decreta de cooptandis ad sacros ordines, deque clandestinis Matrimonijs (quae continuo ex magno, praeclaroque volumine, quod Pius Quartus ad priorem Archiepiscopum per Canisium
<pb id='s229' n='229'/>
miserat, clarâ voce recitata sunt) precipuâ curâ obseruarentur. Ad extremum suum cuique de conuentu Concilij exemplum donatum est. Nam edi typis minore formâ, egregieque compingi, ornarique ob eam rem Princeps iusserat. Fuitque munusculum opportunitate gratum, liberalitate iucundum, simul afferens ad officium explendum et facultatem, et stimulum. Sub ea, dioeceseos inspectionem prudenti temperamento salubrem instituit, eo nomine, vt cognosceretur quae quibus locis dissicilia seruatu essent. Itaque cum pleraque non magno negotio in mores inducerentur; in alijs iubebantur Pastores, quique alij repugnarent, difficultates, quas Antistes cognosceret, scripto complecti. Diuisâ in duas partes dicecesi, inferiorem circa Confluentiam, superiorem circa <note>112 P. Hermannus Tyraeus Treuirensemdioecesim excurrir.</note> Treuiros. In hanc obsisti non potuit, quin cum Decano Vesaliensi Hermannus Thyraeus Rector Collegij mitteretur. In Herbipolitanam dioecesim coeptae anno superiore excursiones latius explicatae. Ipse enim praeibat Episcopus. Rector Collegij Georgius Baderus, praeter domesticam solicitudinem, Eissielstadium, <note>113 P. Georgius Ba derus in Herbipolitanis mis fionibus adlaborat.</note> non procul Herbipoli, singulis hebdomadis itabat: parochique, et concionatoris ita vices supplebat; vt optimi quique cuperent nunquam eiusmodi curam omitti. Sed palma Apostolicarum peregrinationum penes Christianum Haluerium erat. Ochsemfurtum ille, et Murstadium, aliaque Franconiae oppida, et <note>114 P. Christianus Haluerius in ijsdem egregie se gerit.</note> vicos percursans, alloquendo plebem, erudiendo parochos, omnes incendens ardore suo, ingentes Christo Domino praedas, ex inferni lupi raptas faucibus, referebat. Coloniae etiam num Collegij magis communis, ac popularis, quam religiosi forma sustinebatur. Hoc tamen anno in aedium partem religiosis vsibus aptiorem translatum est, et ab contubernio Conuictorum omnino seiunctum. <note>115 Coloniensis Col legij incrementa.</note> Haud facile dixerim an aliud vsquam Collegium lentioribus adoleuerit incrementis, idemque et patriae, et societati maiora per incommoda plus commodarit. Notatu dignum est, hoc primum anno, qui sextus super vigesimum ab eius exortu numerabatur, perpetui census aliquid possedisse Sed et ipsa notabilis <note>116 P. Henrici Dionysij in idem Collegium pecuniarum adiumentum.</note> summa est: duodequinquageni fuerunt Caroleni, quos Pater Henricus Dionysius in patrimonij sui distributione addixit. Interim ad aggrauandam infamiâ inopiam, excitarat Satan hominem improbum, qui, simulatis nominibus, ingentem sibi pecuniam deberi ab Patribus contendebat. Iamque totam vrbem foedissimo rumore complerat, Iesuitas, concionatores pariter, et infitiatores mirificos <note>117 Ingens in Patres iniecta calumnia, moxque disiecta.</note> celebrare publice eleemosynas, exercere priuatim rapinas: se miserum viuum ab ijs, videntemque spoliatum. Quae, quanquam apud aequos partium aestimatores fidem non inueniebant; tamen apud leuem, et credulam multitudinem non poterant non suspiciosa, et Religiosorum auctoritati non damnosa esse. Patres, dum vias resarciendae infamiae non negligunt alias; adfuit pijs supplicum votis humanorum cordium versator Deus: et ita fodit conscientiam, ita mentem, linguamque conuertit auari obtiectatoris; vt suâ sponte dicta recantans, damnarit sese, et ipsos absoluerit. Quo sane mali remedio nec inuenire erat ad populum gloriofius, nec religiosis optatius, nec nocenti salubrius: cum efficacissime idem Ciues errore, Religiosos infamiâ, criminatorem crimine liberaret. <note>118 In Belgio Tornaci Tyrocinium instituitur.</note> Tornaci domus empta, vbi Tyronum palaestra instituenda propriam sedem haberet. Cameracense quoque Collegium, cum adhuc sui nihil solo fixum possideret, tectum, et aliquid annui reditus, priuatâ Ciuium liberalitate, ade, <note>119 Robertus Bellarminus Loua nij conciona. rur, et docet.</note> ptum est. Louaniense haud modice illustrari coeptum Roberti Bellarmini concionibus primo, deinde Theologicis scholis. Is, post decursum philosophicum. Romae stadium, cum annum vnum Florentiae, tres in Monte Regali apud Subalpinos Humanitarem, et Rhetoricam, ingenti cum omnium approbatione, rvy docuisset, interimque religiosis diebus ad populum verba fecisset, ac postea Patauij sesquiannum, nequaquam concionibus intermissis, dedisset operam Theologiae; Louanium huius anni Vere missus est: vt interim dum studia Theologica, persequeretur, Latinis concionibus, quemadmodum olim Franciscus Strada, ac deinde Petrus Ribadeneria fecerant, Academicos adiuuaret. In templo igitur Sancto Michaeli sacro, octauo Kalendas sextiles beati Iacobi festo die, dicere
<pb id='s230' n='230'/>
exorsus est haud dum Sacerdos: sed paulo post Gandaui ab Cornelio Iansenio <note>120 Discessus eius aegre fertur.</note> inclytâ doctrinâ viro initiatus est. Illud animaduerti, cum de eo mittendo ageretur, ac Longobardiae Patres aegre se tantae non spei modo, sed praesentis opis iuuene spoliarent, ac medici quoque non nihil dubitarent de valetudino; Patrem Borgiam perstitisse in sententiâ, vt iret, ac, tanquam vaticinaretur, praeclara <note>121 Obedientia eius dem.</note> semper de illius profectionis exitu promisisse. Ipse vero Robertus cum cognouisset Patauinos Patres, vt Collegio suo prospicerent, quod quem sufficerent Ecclesiasten non habebant; per alias, atque alias moras Praepositi Generalis sententiam retardare, ad ipsum Praepositum scripsit: Siquidem vellet se proficisci; literas ad se huius mandati nuntias daret, se viam obedientiae inuenturum. Atque ita est factum. Adeo sinceri studiosus erat obsequij. Vbi vero <note>122 Praedictionum euentus.</note> peruenit in Belgium; tacitâ quadam animi praesensione, qua fere nunquam fallebatur, septem annos Louanij se futurum dixit: quemadmodum triennium in Monte Regali ante fore praedixerat: ac neutrobique est falsus: nec in alijs postea <note>123 Audomarensis Collegij pro. gressus.</note> praedictionibus, quae suo loco prodentur. Audomarensis Antistes Collegij ab se fundati reditus auxit: et scholarum absoluto aedificio, templi iecit fundamenta.</p>
<p>Galliae, si vllus memorandus hic annus fuit, tum alijs minoribus, tum ob insignes <note>124 Catholicorum victoriae in Gallia de Haereticis.</note> duas de Haereticis reportatas victorias. Prior tertio Idus Martias ad Clarentiam amnem parta, vbi et Condensis Princeps, funesta incendij Gallici fax, occidit: altera quinto Nonas Octobres prope Pictauos inter duo flumina, quae paulo post confluentia quinque circiter leucarum quasi Insulam efficiunt. Vtrique adfuere, et quicquid in ipsis fuit, religiosi auxilij contulerunt homines Societatis. Certe Borgia Generalis, post alia multa ad Deum placamina, vno mense ante posteriorem victoriam, mille Hostias Societati edixerat. Itaque dum illae maxime imolantur, prospere pugnatum est. Ad haec Edmundus Augerius cum initio anni Lugdunum venisset simul publicarum rerum causâ missus ab Henrico Regis fratre, simulque ob priuata Societatis negotia, vt Procuratorem reuersum ab Vrbe Ludouicum Codrettum conueniret; vtrisque sedulo procuratis, longo, ac periculoso itinere ad exercitum reuersus, dici vix potest quantâ ab Henrico exceptus voluptate, et gratulatione sit. In pago, cui nomen Ruffech, quarto ab Engolismâ milliario tum praecipua exercitus pars habebat castra. <note>125 Edmundus Augerius Galliae Primoribus ea rus.</note> Neque ei solum, sed etiam Ducibus Montepenserio, Guisio, Ioiosae, alijsque percarus, summaeque auctoritatis Edmundus erat. Ibi, quod barbara perduellium impietas aedes sacras euerterat, conuocatis in peramplas aedes ad forum sitas militibus, et nobilibus post insignem concionem, quasi Indicae vastitatis, vel exorientis Ecclesiae facies representaretur, rem diuinam fecit: eo maiore homiuum frequentiâ, quod vnusquisque militum, vti iussus erat, hospitem, apud quem diuersabatur, adduxerat. Nec interim segnius in Ciuitatibus pro victoria contendebant Socij, perpetuis in dicendis precibus, habendis concionibus, <note>126 Billomaeorum piae supplicationes.</note> instituendis supplicationibus. Billomaei Patres, apud quos Prouincialis Oliuerius in Quadragesimâ diuini verbi semen multiplici respondens fruge spargebat; alias, atque alias supplicationes, sed vnam celeberrimam instituerunt, in qua Sancti Irenaei patroni vrbis, quod nunquam ab triginta annis factum erat, sacrae Reliquiae circumlatae. In hac, cum et Consules, et Canonici contulissent operam; omnis generis hominum spectata est et frequentia, et pietas singularis. Praecedebant scholastici terni caelestium singillatim inuocantes opem e solenni nomenclaturâ: sacrae Reliquiae, et Canonici medium tenebant: secundüm Canonicos succedebant Collegij Patres (nihil enim rebantur se contra morem ordinis tempore tali committere) dein popularis multitudo seiunctim a Matronis, Virgines passis capillis, velo superiniecto, nudis pedibus, pium quippiam sermone patrio succinentes. Has cingebat vtrinque honestarum ordo Viduarum eodem eultu incedentium: ac ne quid turbae incideret, vtrumque latus armati sepiebant. Tum viri ab adoleseentibus disereti. Suo quique pro dignitatis modo incedebant ordine taedara manibus incensam ferentes: Deinde pauperes octodecim, quos Claromontanus Antistes alendos, instituendosque Societati testamento
<pb id='s231' n='231'/>
commisit. Nudis ibant pedibus, linteis amicti candidis, nudocapito: ardentes faces, et insignia Patroni gestabant. Hoc autem in longissimo, et praeclaro agmine nihil erat spectabilius, quam modestia, pietasque, et animi commotio singulorum, deiecti vultus, immoti oculi, incessus grauis, totus animus ad propitiandum Deum collectus. Paulo minore apparatu eo ipso die, quo Condaeus deletus, caesusque est, iterum supplicatum: vt non mirum sit miseratum e caelo Deum tantam religiosissimi populi pietatem. Longum esset, quae alibi his <note>127 Augerij insignes in Castris labores.</note> fimilia curarentur, exequi. At Edmundus in castris tantum priuatis, publicisque apud Duces, militesque sermonibus, ad rem fortiter gerendam, contulit; vt partae ad tertium Idus Martias victoriae nonnulla pars merito illi tribueretur: quam videbatur etiam praedixisse. Nam quo die ad Iarnacium feliciter pugnatum est, peracto rite sacro, praebitâque Regis Fratri Henrico, et Duci Monrepenserio, alijsque nobilium, qui perfrequentes intererant, diuinissimâ Eucharistiâ; dum Henricum ipsum loricam se induentem iuuat, et fibulas thoracis ipse met nectit, magno eum ardore ad viriliter pro Deo, proque religioue certandum adhortans: Ito, inquit, bono animo: haud dubie victor redibis. Caeso praeclarâ eâ clade Ludouico Borbonio Condensi Principe, perduellium copiarum summa, penes Admiralium Gasparem Colignium mansit: qui dum vndique contrahere auxilia, et nouas reparare conatur vires; catholici quoque Principes <note>128 Romanorum Sociorum curae in Pontificio exercitu.</note> ad debellandum intenti, confirmandis opibus suis insistunt. Tum Pius Pontifex vrgendum maxime, et pessimum stirpitus excidendum semen ratus, auxilia misit, quibus Sfortiam Sanctae Florae Comitem praefecit. Cum his copijs eos de Societate, quos supra nominauimus, voluit proficisci, qui tum aegros curarent, tum vniuersis druini verbi praeconio, sacrosanctisque mysterijs praesto essent. Exercitus primo Vlpianum conuenit. Hîc primum, dein alibi ita Socij instituere eum diligenter, ita se ipse docilem praebuit; vt nec ludi, nec dicta impia, nec rixae, nec ferme vlla, quae solent militarium esse hominum vitia, inter eos inuenirentur: maxmaque pars, antequam Alpes transirent, tum leuauerunt confessione animas, tum recepto caelesti pane roborauerunt: perque ipsam Galliam principio eam modestiam praestiterunt; vt praeclaram incolis admirandi materiam darent. Verum sub ingressum in terras bello infestas, cum omnia reperissent vasta, augente etiam aestiuo tempore aerumnas; et illa disciplinae pulcherrima forma non leuiter obscurata est: cum id quisque ad vitam tolerandam haberet, quod aliunde quoquomodo corrasisset: et quamplurimi ex inopiâ, et cerasorum, fabarum recentium, et id genus parum salubrium alimentorum immodico vsu grauiter aegrotarunt, et multi confecti. Quo propius ad regia castra venerum; eo magis vtrumque sensim malum leuatum, egregie suo munere praefectis fungentibus: qui non modo stipendia in tempore, sed etiam auctiora pependerunt. Ita enim iusserat Pontisex, optime gnarus ab exercitu esuriente nec morum disciplinam, nec ad pugnandum alacritatem exigi posse. In Turonensi suburbio institutum Nosocomium est, vbi magno labore Patres septingentis <note>129 Augerius Lemouici multos Haereticos Ecclesiae restituit</note> initio circiter aegrotis et diuina praebuerunt; et humana subsidia. Interim Augerius post Iarnacianam victoriam Lemouicum ab castris tantisper et publicas obres, et valetudinis causâ digressus, ibidemque maiore hebdomadâ concionatus; Haereticorum trecentos sexaginta ad Catholicos reuocauit, et coenobium <note>130 Coenobium Virginum instituit.</note> Virginum instituit, rebus curatis omnibus, vnde vicenae quinae alerentur. Atque, vt non praesen tibus modo, sed etiam absentibus leuamento esset; ad Tolosates Ciues, quorum non modo religionem in Deum, sed etiam humanitatem <note>131 Vtilem Catholicis libellum conscribit.</note> erga se merito curae habebat: gallice scriptum libellum misit: vt quos diuturni belli calamitaubus defatigatos, afflictosque acceperat, solaretur. Illi libellum ediderunt. Titulus erat: Spirituale saccarum ad condiendam bellorum praesentium <note>132 P. Guerandus sacra catholica Isidori reparat.</note> amaritiem. Eodem tempore Pater Bartholomaeus Guerandus Catholica sacra instaurauit Isidori. Ea Ciuitas receptaculum fuerat Haereticorum Aruerniae: synagogamque satanae habuerat, et Caluiniani verbi ministros: sed superiore anno Catholicum praesidium in Haereticorum fanum iustas iras exprompserat.
<pb id='s232' n='232'/>
Vbi primum eo Bartholomaeus venit; Haeretici adfuturos se disputanti, si modeste ageret, proraiserunt: sed non stetere promissis. Tum Bartholomaeus libere inanium Theologastrorum proferre in medium exorsus nugas; illustrare dolos, rationum figroenta diffingere, multos profugorum ad castra Dei retraxit, Fidelium roborauit constandam; denique non paucos ita concussit; vt cum paulo ante nihil certius errore suo arbitrarentur; iam inciperent (qui primus gradus bene sentiendi est) dubitare. Princeps illud operae pretium fecit, quod edicto a Prouinciae Praefecto impetrato, vt suos Haeretici liberos ad baptismum deferrent; tantus eorum numerus adfuit, vt Annuntiationis Deiparae sacro die Sacerdotes tres ab meridie ad clausum vsque diem baptizandi labor tenuerit, Et, quoniam tres magnâ celebritate gerebatur; homines, qui priscas Ecclesiae ceremonias oderunt; non modo suos certatim ad sacrum fontem offerebant liberos, sed et afferebant sumptuose, ac splendide exornatos. Ad haec catechssmo post meridiem explicando plurimum profecit: et bis quaque hebdomadâ Sacerdotibus, virisque religiosis priuatim instituendis. Menstruam quoque synaxim in primum cuiusque mensis Dominicum Diem induxit, designatis ex acrio ribus quibusdam, qui posthac ceteros incitarent. Postremo tres ludimagistros, <note>133 P. Annibalis Codretti conciones Ausci.</note> et bibliopolam satores errorum eiecit. Nec segnius eodem vere, nec minore successu Auscitanos Annibal Codrettus excoluit, Auscum vndecim ab Tolosâ leucis distat, vrbs Archiepiscopali sede nobilis. Praesulem tum habebat Hippolytum Estensem Cardinalem, cuius Vicarius Gerardinus, imminente solenni Quadragenarum concionum tempore, concionatore ex improuiso destitutus, ad Tolosanos Patres confugit. Ergo quanquam non sine Collegij, et Ciuitatis incommodo, vberiore tamen communis boni propositâ spe, ipsemet Annibal Collegij Rector profectus; tum quotidianis sermonibus, tum doctâ catechesi diebus <note>134 P. Petrus Christinus in Oppido S. Spiritus Haereticos dedocet.</note> alternis, expectationem, qua exceptus estmaximâ, longe superauit. In Oppido Sancti Spiritus prope Auenionem Petrus Christinus non modo multos e vulgo, sed etiam doctos, et eloquentes ad meliora conuertit. Quorum non nullis haud satis fuit recantare publice insanas opiuiones; sed insuper e superiore loco ad concionem ardore animi ingenti insectari haeresum fallacias, et sanctae Romano; <note>135 In Lugdunense Collegium procella.</note> Fidei praedicare veritatem coeperunt. Quo tempore in Lugdunense Collegium leuis exorta, facileque excussa procella est. Cum maxime incerta esset plerorumque religio, altâque Haereticorum simulatione abditae voluntates, quo tenerae aetati prospiceretur, Praeses (quem vocant iustitiae) edixit, vt quotquot in Ciuitate paedagogi essent, commissos sibi quisque pueros literarum, et catechismi causâ ad Collegium Societatis ductarent. Ea res paedagogorum animos, cum scilicet (vt verosimile est et Haeretici instigarent, nisi totam ipsi accusationem confinxerint) haud leuiter pupugit. Ad querimonias, et calumnias versi, apud regium Aduocatum, ac Praesidem expostulant, Iesuitas velle dominari solos in vrbe: nil sibi non modo djgnitatis, sed ne vtilitatis quidem relinqui: et tamen apud eos docere homines, qui docendi ipsi essent: nec sedem opportunam esse, in quam ex totâ vrbe pueri compellantur: postremo discentium classes inntiliter, et perperam distributas. Talia querelarum capita scripto cum tradidissent; iudicij Praeses Patrem Guilielmum Crittonium Collegij Rectorem, cum vno, alteroque Sociorum, pariterque expostulatores accersijt. Adfuere duo et trigintapuerorum ductores: qui iussi causam agere, coramque Patribus querelas exponere; seu conscientiâ coërciti, seu diuinitus stupore iniecto, seu maioris damni metu deterriti, pars etiam quod prorsus ignara libelli esset, ne hiscere quidem ausi sunt. Ad extremum, dum in angulos alij se abdunt, fugam nom nemo tentat: quidam aperte Collegij institutionem, doctrinam, et diligentiam laudant: singuli viritim interrogati, nunquid aduersus Societatem, aut eius disciplinam <note>136 P. Guilielmus Crittonius aduersariorum calumnias refutat.</note> haberent; nemo vnus inuentus, qui non publice profiteretur nil sibi esse, de quo iure posset expostulare. Tum Pater Rector ad ea, quae libello comprehensa erant, respondendi veniâ a Praeside impetratâ: Ad id, inquit, quod primum omnium conqueruntur, dominari nos velle solos; non est quod ego
<pb id='s233' n='233'/>
respondeam. Vestri vos edicti rationem reddite. Nos libenter hoc quicquid auxistis laborum, pro sacrorum incolumitate suscipimus: illud pro certo habentes vtrum quid cuipiam ex vestro edicto vel decoris, vel emolumenti decedat; a vobis, ad quos pertinebat, satis prouisum. Nil a nobis tale optatum pro me ego sum testis: num forte nostro petitum sit nomine conscientia vestra testetur. Eodem modo cum angustiae classium, vel situs Gollegij reprehenditur; non factum aliquod nostrum, sed Consulum, ac publicum Ciuitatis accusatur. Nos ibi degimus, vbi vos collocastis: vtimur eo Gymnasio, quod vos tradidistis: ibi vestros instituimus liberos, vbi doceri vos vultis. Haec Rector cum dixisset, quae <note>137 Pioneusstudio rum praeses Societatisscholas luculenta orationedefendit.</note> videbantur proprie ad ipsum spectare; Pioneus, qui regendis studijs praeerat, de distributione classium, totâque oeconomiâ, et ratione docendi, quanquam ex tempore, tam luculentam, ornatamque habuit orationem; vt non diluerit modo calumnias; sed Praesidem, ac Senatum omnem in admirationem rapuerit. Vbi ille finem dicendi fecit, Praeses encomium Societatis instituit, commendans eius institutum, commemorans vtilitatem, atque adeo talibus temporibus necessitatem demonstrans. Ad vltimum, cum ad Patres conuersus seruire, quemadmodum faciebant, plurimorum commodis sine vllo obtrectatorum metu iussisset; grauiter expostulatores increpuit, additis minis, si quid in posterum commouerent. Id cum Martio mense contigisset, ex eo tempore tranquillitas Collegio fuit. Parisijs consopitae iam cum Academicis erant controuersiae: qui, quanquam decretum ediderant, quo Collegij nostri auditores omnibus Academiae priuilegijs, et gradibus honorum priuabant; nihil tamen ea res, aut auditorum minuebat frequentiam, aut Ciuium gratiam deterebat. Ab ipsomet Rege Kalendis Augusti, quo die in frequenti Senatu honestissima de religione catholicâ decreta facta sunt, praeclarum nos quoque in eâ luce hominum approbationis, <note>138 Rex Galliae Societati legata testamentis rata iubet esse.</note> et beneuolentiae pignus accepimus. Per Cardinalem Lotharingum exposuit dudum cognitum sibi grauia detrimenta, quae Societas, dum piorum testamentis legatas eleemosynas per infinitas lites repetere cogitur, toleraret. Et quoniam aduersarij opponerent nequaquam legitima eius Collegia esse, ac proinde irrita, et caduca, quae illis obuenirent legata; idcirco se voluisse, quod tum faceret, coram Senatu auctoritate regiâ, quam quae optimo iure legitima ea esse et capacia legatorum, tum quibus ad hanc diem donata essent, tum quibus in posterum donarentur, declarare, atque decernere. Simulque seuere ipsi praecipere Senatui, vt omni posthac eius generis exceptione posthabitâ intentatas Societati lites quamprimum decideret. Respondit primus Praeses, quod Maiestas regia iuberet, Senatum studiose facturum. Hoc Judicium regium, vti fuit, ita habitum est nomini nostro perhonorificum. Ipsi quoque Parisiensi Collegio <note>139 In Auenionense Collegium grauis tempestas.</note> Legatum ab optimo Senatore Albonio sane Optimum accessit. Ceterum commotiunculam Lugdunensem Auenionensis tempestas excepit. Sub anni huius initium Antonius Posseuinus Collegij Rector simul protessionem solennem editurus (cum edere optasset suscipiente Borgiâ) simul quaedam cum eodem de seque, et Societate acturus veniâ impetratâ, Romam venerat. Per eam occasionem Cardinalis Armeniacus, qui in administratione Auenionensi, et Venascini Comitatus Borbonij collega erat, ipsique primarij Ciues Auenionenses abeunti mandata ad Summum Pontificem addiderunt, vt Beatissimus Pater Auenionem, et Comitatum Venascinum, quemadmodum pro loco, ac tempore indigebant, ita respicere singulari indulgentiâ, tuerique praecipuo patrocinio vellet. Quae Posseuinus fide optimâ, et summo studio exegit. Iis gestis, professione editi, seripto etiam interim libello ad militem christianum formandum: quia tum Pontifex, quas in Galliam mitteret, copias conscribebat, cum Assistente Euerardo, qui mittebatur Visitator, retro iter ingreditur primâ aestate: idemque sub tempus Pontificiae quaedam perseruntur Auenionem literae, in quibus de Cleri disciplinâ restituendâ, et regendis moribus agebatur: ac nescio quid etiam de quaestionibus violatae religionis significabatur. Ansâ inde arreptâ nouarum studiosi rerum, quibus illa Collegij fida, vigilque custodia erat supramodum
<pb id='s234' n='234'/>
grauis; omnia in maius attollere, per vrbem tumultuose spargere, concitare plebem. Eam nimirum adeundae Romae Posseumo causam fuisse; vt in Coi mitatum Venascinum Inquisitionem Hispanico ritu introduceret: vt honestissimas quatuor Sodalitates se se flagellantium abderet: denique, vt si cui Auenionensium religio noua non displicuisset, eos index Pontifici ad exitium proderet Iactabatur po certissimo argumento verbum, quod excidisse olim concionanti aiebant: Haud modice Auenionis e re fore, si quo modo Quaesitores fideinancisceretur. Tempus praeterea congruebat, quo et suerat ille Romae, et a Summo Pontifice datae, quas diximus, erant literae; denique adscriptum ferebant, <note>140 Plebis tumultus.</note> vt Antistes, ad transigenda omnia, Societatis operâ vteretur. His inter plebem gliscentibus; conuentus edicitur ad nouos Consules designandos in diem quartumde cimum ante Kalendas Iulias. Eo die, cum innumerabilis confluxisset ad Praetorium populus, fieri non potuit, quin promiscue, cui libitum eset, irrumperet iate: aream reliqua multitudo complerat. Hîc magnis, et inconditis vocibus de Posseuino conqueri, ingratissimum vociferari, perfidum, proditorem, et Collegium e vestigio diripiendum. Nec dubium fuit, quin si hominem in vecordi illo furentium auimorum impetu nacti essent in frusta discerpturi fuerint. Ad Collegium agmine, et damore infesto itum est. Sed famulos suos Deus seruauit: qui, circumstrepente procellâ, cum fores occlusissent; ad pacem ab eo exposcendam, cui vt maris, atque ventorum, ita populi furor obedit, sese receperunt, perque horas quinque perseuerarunt. Detonuit ergo sine fulmine popularis <note>141 Sociorum precibus compescitur.</note> fragor. Verum Senatus fiue etiam ipse inductus, siue (quod dein affirmabat, et propius vero erat) vt exasperatos vulgi aninios per indulgentiam mitigaret; inaudito reo consultum edidit, quo et donatam paulo ante tanto consensu domum, et reditus, et quicquid vnquam beneficij in Collegium contulisset, <note>142 Cardinalis Armeniaci beneuolentia erga Nostros.</note> quantum ipsi; fas esset, irrita esse iubebat, ac penitus reuocabat: Summo enimuero cum dolore bonorum, etmaxime Armeniaci Cardinalis: qui de Posseuini innocentiâ nihil dubitans: et, si quid esset ab vno commissum, satis gnarus Ordinem inique damnari, pristinamque beneuolentiam constantiâ indubijs rerum adprobans; continuo ad Collegium mastos consolaturus accessit, spondens fore, vt ortam ex errore procellam lux veritatis breui discuteret. Idem Archiepiscopus, idem Consules beneuolentiae officium praestiterunt, iubentes animo bono coeptis insistere: Ciuitatem nihilominus benignam habituros. Adiecit Cardinalis per totam vrbem edictum vltimi supplicij, siquis quem de Collegio dicto, factoue laederet, Iam Augustam Taurinorum cum Euerardo venerat Posseuinus: de eo tumultu fit certior: indoluit Saclorum aerumnis; Diaboli fraudes detestatus est. Ceterum pro testimonio conscientiae, et fiduciâ Dei affatim securus, ac laetus egit. Subinde dum Tolosam, et Castra regia perit Augerius, ex itinere Auenionem venit. Postque habitas triduo (non enim diutius haesit) magno nomine in Collegj aede conciones quinque; de Cardinalis Armeniaci consensu, <note>143 Augerij verba ad Senatum Auenionen sem.</note> Senatu vniuerso, et alijs e primoribus conuocatis, ita locutus est Si nostra, qui sub Crucis militamus signo, spectetur causa; praeclare nobiscum agitur, Ciues, dum digni essieimur, qui propter iustitiam aliquid patiamur: habemusque potius ijs gratiam, qui nos ad supplicium, ac caedem deposcunt, quam vt vllâ ex parte succenseamus. Illud dolemus vehementer per nostrum nomen religionem peti. Vident aduersarij nihil nobis pensi esse vel vitam, vel existimationem, dum eorum impijs conatibus pro virili obsistamus. Intelligunt dum Auenione pusilla haec statio erit; nunquam defuturam vigilem, fidamque custo diam, quae pro Romanâ, orthodoxâque fide exeubet dies, ac noctes. Idcirco versant se, audesque comminiscuntur, quibus vel nos de statione deijciant, vel ignominiâ notent: vt, quos tutari conamur, ijs inuisi, et execrandi, ne dum, inutiles simus. Quid igitur consilij capiamus? Nimirum danda est aduersarijs laetitiae optatae materia. Dissimulare non possum, multa extare honestissimae huius, ac religiosissimae Ciuitatis erga Ordinem nostrum merita. Nosque, si quid est in nobis obsequij, cum mortalibus omnibus debeamus, praecipuâ dependere
<pb id='s235' n='235'/>
voluntate vobis. Ceterum, vt nunc status est rerum, cum vestrâ gratiâ, Socios hinc abducam. Nam quid eo loci moremur, vbi et domus, quam dederatis et vectigal ademptum est. Leuius est praecipere, quam expectare exilium: minus flagitiosum proficisci, quam pelli. Nec vero Dei sert causa, cum tot ad se vndique auxilium vrbes accersant; vt hîc, inter assidua capitis discrimina, tempus in cassum teramus. Quae namque profectus reliqua spes est, apud quos et tecto, et victu, hoc est vitâ indigni habemur? Erit, Deo aspirante, vbi et tutius, et fructuosius labores nostri ponantur: nec defutura vobis diuina speramus auxilia, quae nos quoque, quando a praesentibus non placet excipere, absentes quaecumque poterimus, sacrificijs, ac precibus afferemus. Haec cum dixisset, ingemuit et Senatus, et Cardinalis: conclamantque haud paffuros se vnquam eo praesidio, quod tanto accersiuissent studio, spoliari Ciuitatem. Edmundus rursus, ac tertio instare: abducere omnino velle. Idque tam vere, ac vehementer; vt Cardinalis magnopere vereretur, ne, quoniam perturbatorum animi nondum plane quierant; exclamaret aliquis recipi conditionem, et seditio grauior oriretur. Ad extremum Prouincialis illud petere institit, vt exploraretur res diligentius. et cum in auctores sermonum, tum in Posseuinum inquireretur: vt, si cui affinis <note>144 De Posseuini innocentia testimonium.</note> culpae deprehensus esset, meritas daret poenas. Res ad Pontificem, ante vllum ab Societate indicium, Auenione scripta est a viris bonis, magnopere monentibus in eâ criminatione plus subesse veneni, ac pestis, quam primâ facie appareret: Quippe in eâ fece temporum, cum Iesuitarum tam vtilis totâ Galliâ, atque adeo necessaria opera esset; Diabolum, eiusque satellites per hanc fraudem eo grassari, vt, cum in inuidiam apud Catholicos quoque eos vocarint, destitutum tantâ parte tutelae Catholicum gregem impunius mactent, ac perdant. Non fefellere Pium Quintum fraudes, qui longo vsu Haereticorum ingenia percallebat. Itaque ad suum in Galliâ Nuntium Calatinum Antistitem, ad Cardmalem Armeniacum, ad Archiepiscopum, et Ciuitatem Auenionensem seorsim dat literas, cum praeclaro innocentiae, virtutisque Posseuini testimonio: iubens eos hominem pium, et in vineâ Domini diligenter pro suâ parte laborantem, ab innidiâ falsi criminis vindicare, et supplicium de calumniatoribus sumere. Literarum, quas ad Nuntium dedit exemplum infrascriptum est.</p>
</div2>
<div2 id='SaHR.05.04' n='4' type='letter'>
<head>Pius Papa V.</head>
<p><note>145 Pontificis literae de Posseuini innocentia.</note> VEnerabilis Frater, salutem, et Apostolicam benedictionem. Quidam peruersitatis fllij, suggerente Diabolo christiani nominis hoste, superioribus diebus improbissimum rumorem Auenione fuse dissipauerunt, Antonium Posseuinum Iesuitam in sermonibus, quos dum hîc esset, varijs de rebus ad religionem pertinentibus nobiscum habuisset, duo nobis persuadere conatum fuisse. Primum, vt in Auenionensi Ciuitate noua Inquisitionis haereticae prauitatis ratio, ad Hispaniae modum, introduceretur. Alterum, vt Sodalitates illius Ciuitatis, quas vocant disciplinan tium, abderentur. Tertium adiecerunt eundem nobis multos de haeresi suspectos indicasse. Quae omnia salsa, et ad pemiciosissimam hominum libidinem, ad excitandos tumultus conficta, non satis habuerunt Auenione in vulgus proferre; sed et eadem per totam fere Galliam, et aulam quoque regiam, vtaccepimus, sparserunt: hominemque pium, nec minus vitae fanctitate, quam doctrinâ praestantem eo redegerunt, vt aliquibus istius regni Ciuitatibus satis tuto se committere non possit. Quo quidem nos et hominis incommodo, et rei indignitate permoti; non solum, vt, quantum in nobis est, ab hniusmodi illum infamiâ liberaremus; sed etiam, vt veritati testimonium, pro nostro pastorali officio, perhiberemus, has ad te nostras literas dandas existimauimus: quibus fraternitati tuae significaremus, tantum abesse, vt praedictus Antonius Posseuinus quicquam earum rerum, quse sibi ab hominibus vel Haereticis, vel inuidiosis, vel seditiosis, improbis certe, obijciuntur, nobis persuadere
<pb id='s236' n='236'/>
conatus sit; vt pro certo habeamus, illum de his rebus ne cogitasse quidem, nedum nobiscum aliquid egisse. Quod non solum ad dilectum filium nostrum Georgium Cardinalem Armeniacum, Cardinalis Borbonij in Legatione Auenionensi collegam scripsimus; sed etiam ad ipsos Auenionenses Consules, cum eorum literis eâdem de re ad nos scriptis responderemus: eosque, et ipsum Cardinalem ad in quirendos eiusdem falsi rumoris auctores, puniendosque hortati sumus. Haec ad te scribere voluimus, vt, cum a nobis id, quod verum est, didicisses; calumniatorum falsitatem tutius redarguere, hominemque pium, et in vineâ Domini diligenter pro suâ parte laborantem ab inuidiâ falsi criminis vindicare nostrarum literarum testimonio possis. Quod te, quantum in te est, facere volumus. Datum Romae apud Sanctum Petrum sub annulo Piscatoris, die vndecimâ Septembris, Anno Millesimo quingentesimo sexagesimonono.</p>
<p>T. Aldobrandinus.</p>
</div2>
<div2 id='SaHR.05.05' n='5' type='section'>
<p>Fuit quoque ingenuus Inquisitor Berardus e Dominicanâ familiâ vir pietate, atque doctrinâ venerandus: qui reuersus Româ Auenionem, candide aperuit, <note>146 Restituitur Col legium Auenio. nense in pristinam caritatem, et dignitatem.</note> quibus de rebus scripserat Pontifex, earum se suasorem fuisse. His rebus, et fugâ etiam eius, qui praecipuus concitator turbarum fuerat, vulgo cognitis; tempestas elanguit. Moxque ita illustrata est veritas, ita populi aeque, ac Senatus placati animi; vt Consultum die duodeuigesimo Iunij per seditionem expressum, die Nouembris item duodeuigesimo, magno cum omnium gaudio, antiquatum sit: et vetera Collegio beneficia, ac decora restituta: et ab Senatu, ab Cardinali, ab ipsis Consulibus rogaretur Posseuinus, vt cum altero Consulum in Regis Curiam, ad promouendam apud Cardinalem Borbonium communem Ciuitatis causam, pergeret. Qui, vt religiosum virum decebat, non oblitus modo iniuriarum, sed et caritate, quam iniuria ventilarat, ardentior; Patris Euerardi missu, simul quaedam apud Regem pro Societate curaturus, perlibenter tetendit. Sed nimirum Deus, qui vitam hominum, nobis nec sentientibus, quasi fabulam summo ingenio textam dispensat, mirisque implicat modis, et explicat, inde promens lucra, vnde detrimenta formidabantur; opportunum subsidium Socijs ad Turonem <note>147 Sociorum labores in Pontisicio exercitu.</note> cum Pontificio exercitu laborantibus com parabat. Illum caritatis manipulum, ob grauissimas super communia incommoda exhaustas in curatione militum, animis inuictis, aerumnas, cedente tandem lassitudini corpore, morbus vehemens vniuersum afflixerat. Principio quidem vni Laelio Sanguineo, inter ia centes ceteros, integra valetudo durabat: nec fieri poterat, quin in commune damnum euaderet aegrotatio eorum, ex quibus aegrotorum omne leuamentum <note>148 Laelij Sanguinei strenua caritas.</note> pendebat. Laelius tamen ita praesto erat Socijs; vt et Sociorum vices apud destitutos milites, supra vnius viri vires, expleret: administros regens, ac stimulans, inuisens, et consolans afflictos, morientium animos Deo solenni prece commendans, mortuorum ad sepulturam deducens corpora, quoad tandem intolerando labori etiam ipse succubuit. Tumque, cum omnes iacerent, solum Curtius leuari nonnihil inciperet, et ceteras incommoditates etiam linguae Gallicae inscitia aggrauaret, Posseuinus interuenit. Eius piâ sedulitate ceteris paulatim recreatis; vt maxime caelo maturum, placuit caelesti Imperatori Laelium <note>149 Eiusdem pia mors et virtutes.</note> euocare. Nono Kalendas Octobris, non sine decessus sui praecognitione, Sacramentis Ecclesiae communitus emigrauit, magno sui aeque militibus, atque Socijs relicto desiderio, praeclarâque praestantissimarum virtutum memoriâ. Hic Romanus genere nobili diuturnas gesserat inimicitias cum Paulo Sanguineo, qui ei parentem occiderat. Verum inimicitijs tandem Christo Domino condonatis, quarto ante anno ih Societatem admissus, praeter ea, quae domi christianae generositatis exempla edidit; nouitius cum Patre Generali ad Pontificem admissus, eum vt parentis interfectori maleficium condonaret, serio et pluribus rogauit: quae et Pontifici, et Vrbi toti summe probata est virtus. Sepultus est Turonibus in paraecia, quae Sancti Petri de Boile nominatur. Iam tota belli vis ad Pictauium incubuerat, quod Haeretici arctâ obsidione premebant. Quo Ducis Guisij, et auxiliaribus Pontificijs copijs liberato Octobri ineunte, collectis vndique
<pb id='s237' n='237'/>
<note>150 Publicae ad Eu charistiam preces.</note> viribus vterque exercitus in mutuum conspectum venit. Interim cum alibi, tum praecipue Turonibus, vbi Regia erat, propositâ publice Sacrosanctâ Eucharistiâ, perpetuae ad eam, concursu iuxta Principum, atque populi, fieri preces, deque eius honore frequentes haberi conciones: in quibus, ante alios omnes, et assidue desudabat, et probatissime Posseuinus. Eiusdem et illud breue, et obiter, sed faecundum aeternitatis opus fuit. Forte interuenit supplicio militis e custodiâ regiâ, qui inserto in laqueum collo, reuinctâque ad trabem reste, <note>151 Posseuini indu stria ad lucrandam perditi rei animam.</note> iam iam deijciendus de gradibus erat: cum Posseuinus conspicatus totum sanguine circa collum, ac pectus sordentem, causam sciscitatus, in clamauit: promptâque illâ animi sui fiduciâ vetuit carnificem agere. Vbi ducturus ad patibulum carnifex adfuit, raptum ab latere eius pugionem, furiatus desperatione miles in iugulum sibi adegerat. Sed perpetrare caedem prohibitus, aegre animam retinens, fluenti super cetera miserandus cruore, hoc sestinantius ductus erat. Posseuinus scalis conscensis, et miserum ad animae curam hortatus, ibidem, quantum locus ferebat, noxas magno dolore consessum absoluit. Ille non eâ re contentus, etiam saepius testari voluit (quod, cum vocem tollere vulnus non sineret, per ipsum consessarium egit) se catholicum mori, et preces pro se circumstantis multitudinis, nominatim ad Deiparam, postulauit. Tum piaculare manu rosarium, ab eodem traditum Posseuino, tenens, cum bona spe vitae immortalis mortalem amisit. Laudauit cuncta Ciuitas religiosae industriam caritatis. Et Posseuinus neutiquam occasioni defuit, quin cum ijs, ad quos pertinebat, verecunde expostulabun dus ageret, ne vna, cum corporibus, ita in curatae noxiorum animae proijcerentur. Inter haec dum adeo Catholicorum, non per Galliam modo, sed per Italiam, et alias Prouincias feruent preces; pijs armis, causaeque suae <note>152 Monteconturana victoria.</note> Christus adfuit: quintoque Nonas Octobres nobilis sub Monteconturum parta victoria est. In eâ, praeter alia multa ab alijs, viginti quinque vexilla (duo quidam adijciunt) ab Italo milite capta, Romamque ad Pontificem deportata, vsque ad annum salutis millesimum sexcentesimum sextum, quo anno, dum haec scriberentur, aeuo putrescentia sublata sunt, in Lateranensi Basilicâ supra principes valuas interius affixa pependerunt. Inter has et pacis, et belli vicissitudines, <note>153 Rothomagense Collegium, et Burdigalense, et alia designam tur.</note> cum, Deo aspirante, constaret vbique Societatis opera; Cardinalis Borbonius Rothomagi omnino statuit fundare Collegium. Eam ob rem suâ sponte die Sanctis omnibus sacro, aduocato Posseuino, quem et ad conciones per sacrum Aduentum habendas eo misit, bis mille Francorum vectigal ad primordia iacienda donauit, frustra non paucis renitentibus. Multaque alia ab eo, et ab Rege Societati commoda im pertita. Eidem Burdegalenses suum Collegium penitus permiserunt: Cum Apamienses, aliaeque multae Ciuitates (quarum nulli in praesens, prae operarum inopiâ, satisfactum est) hand studio minore certarent.</p>
<p><note>154 Hispanici tumultus.</note> Nec desuerunt hoc eodem tempore in Hispaniâ (vt est turbulenta semper im pietas) tumultus ab pseudochristianis. Vnde factum, vt Granatae domicilium, quod Societas habebat in Albaizino, dissolueretur: Neophytis, quorum causâ institutum erat, alio traductis. Cuius rei narratio si strictim ab origine <note>155 Ferdinandus Catholicus pri mo dictus.</note> primâ repetatur, ad multa praeluxerit. Anno salutis humanae millesimo quadringentesimo nonagesimo secundo, cum Granatense regnum penitus in ditionem venit Ferdinandi (eius, qui primus ob eam maxime rem, vna cum Isabellâ coniuge, Catholici Regis cognomento ornatus est: et sub cuius auspicijs Christophorus Columbus nouum Orbem aperuit) qui Granatam incolebant <note>156 Granatensium Neophytorum rebellio.</note> Mahometani, ibidem ex conditionibus manserunt. Paulo deinde post defectionem molitos Rex ad Christianos transire cultus, vel abire in Africam, et Hispaniam liberare iussit. Multi profecti: multi haeserunt suscepto baptismate. Ex eo tempore, quanquam sedatius obtem perarunt, nunquam tamen non suspecta religio plurimorum fuit. Ad christiana templa peraegre com pellebantur. Pertinaciter Arabicum amictum, et sermonem obtinebant: aliaque subinde certiora prodebant documenta im pietatis. Ex hoc genere permulti in eâ Granatensis
<pb id='s238' n='238'/>
<note>157 Albayziniorum Neophytorum salutem curat Petrus Guerrerus Antistes.</note> vrbis parte, quae Albayzinum dicitur, habitabant. Quorum de religione Petrus Guerrerus Antistes optimus, vt suo loco proditum est a nobis, solicitus, saltem vt succrescens soboles paulatim Christianos ex animo sensus, ac mores imbiberet; ali quot de Societate ibidem collocauit. Qui, cum ad hanc diem rem egregie prouexissent; eo iam peruenerant, vt vberrimam breui affore messem <note>158 P. Ioannis Albototi virtus spectabiliorem red dit originem.</note> sperarent. Nouem circiter eo loco Sociorum degebant: quibus praeerat Pater Ioannes Albototus, vir, in quo nihil cuipiam, nisi, sicui forte stirps ex eâdem gente, displicuit. Quanquam supergressae communem modum virtuti degener origo, vt frutex spinosus rosae, magis admirationem cumulat, quam minuit auctoritatem. Ipsemet Auellaneda Prouincialis anno superiore Granatam cum <note>159 Auellanedae Prouincialis in Albayzino labo fes, ac directiones.</note> venisset, rem serio aggressus, tum conciones per se ipse in Albayzino habuit multas, tum saepe confessiones multorum audijt, tum demum instituit, vt ex Collegio diebus sestis seni, septeniue Socijs auxilio adirent: vnde fiebat, vt multae sacrarum aedium tubis caelestibus personarent. Ad haec praecipuum quemque ex eâ natione sapienter arreptum, blandeque conciliatum priuatim instituebant: ad ductumque, vt si quid dubitaret, fidenter ex promeret; diluebant dubitationes ad eum modum, quo in Iaponiâ, alibiue inter Ethnicos fieri consueuit. Quo studio haud pauci commoti, de peccatis confessi, non modo reliquos e domesticis suis ad consessionem deducebant; sed etiam (quod in auidissimâ lucri natione maximo argumento erat vere agi) illata per fraudem damna resarciebant. <note>160 Sodalitas ab Antistite instituta.</note> Exorsus erat postremo Antistes Sodalitatem opportunis colligatam legibus de audiendo catechismo, et sacrosanctis mysterijs frequentandis: dederantque in eam nomen amplius viginti de primis: numerus pro vetustate malitiae <note>161 Occasio tumul tus et rebellionis.</note> hominum, et nouitate Sodalitij nequaquam negligendus. Ceterum, quoniam Archiepiscopus idem existimabat, et Concilium Prouinciale consenserat, superstitionem vsque eo inueteratam, penitusque infixam nunquam radicitus auulsum iri, nisi vndique fibrae omnes succiderentur, et quaecumque fouere eam, vel reuocare in memoriam possent, abolerentur; eius simul, et Petri Dezae Praetoris regij postulatu, edixit Rex, vt, quae inter ipsos balnea erant, ad vnum euerterentur: vestimenta, quae faeminae potissimum patrijs moribus retinebant, in Hispanicum ritum mutarent: denique et Arabico sermone obliterato Hispanice loquerentur, aliaque in modum eundem. Secundissimo res videbatur ire cursu, ac Praetor ipse Regis dono tenuioribus multum iam vestis, ad habitum nouum, donarat, Patre Albototo distributore: et id agebat, rogato per literas vehementer Borgiâ, vt Sancti Michaelis Collegium iam dudum educationi Mauricorum destinatum, pueris eorum quam plurimis com pleretur, et Societas in disciplinam acciperet. Sed Diabolus (cui solenne est optime factorum consilijs ad pessimorum facinorum occasionem abuti) rem totam peruertit. Mahometicarum studiosi fabularum callide peruiderunt nouas leges ad sectae excidium pertinere: inde clanculum concitare popularium animos, atque conspirationem moliri. Destinatam primo ferunt opprimendis Christianis anno superiore noctem feriae quintae maioris hebdomadae: inde rem translatam in noctem Domini natalem, quam Hispani merito bonam appellant. Tempora nimirum captabant, per quae maxime feriatos, incautosque Christianos aggrederentur, ignari tum maxime excubare Deum: nec Saluatorem passurum, vt salutis monumenta pie colentibus <note>162 Alpuxarranire belles.</note> in perniciem verterent. Praecipui coniuratorum in regione montanâ, et asperâ, quam Alpuxarram vocant, agebant. Inde Dux assumptus Hernandus Valor, ex natali pago cognomen factum. Is titulum sibi Alpuxarrae Rex adsciuit. Ita conuenit, vt nocte bonâ vis armatorum ingens (clanculum enim arma compararant) ex Alpuxarrâ in Abayzinum contenderent, Albayzinisque adiunctis, Granatam vrbem aggrederentur. Et eâ quidem nocte permulti Pagi rebellarunt. Sed qui iter Granatam ex Alpuxarrâ in tenderant (ita suos protegente fideles Christo) inter valles magnitudo niuium interclusit. Cognita res orto die Granatae est: sed tam propemodum neglecta; vt, proximâ nocte in lucem iam inclinatâ, ex valentissimis Alpuxarranis, qui niues penetrarant, manus non
<pb id='s239' n='239'/>
magna, aliquot praeterea aliunde aggregatis, numero omnes circiter centum <note>163 Eorumdem impetus.</note> in Albayzinum venire non dubitarint. Praecipua suburbij lustrarunt, libertatem, et Mahometum alternis vocibus proclamantes. Ad domicilium quoque peruenerunt Patrum, atque deiectâ cruce, et aliquot magnis ictibus percussâ ianuâ, cum Albototum, quem proditorem nominabant, seroci clamore depoposcissent, abierunt, vltra nil sinente Deo moliri. Albayziniorum perpaucos ad defectionem mouerunt, fortasse, quod neque ad statum tempus, nec editis, quae conuenerant, signis, adhaec perpauci venissent. Opinio fuit etiam cum Africanis initam ante coniurationem. Certe magnus circum populorum numerus continuo ad spem et praedae, et dominationis erectus defecit. Agebant videlicet furore caecos ad poenam nefaria sacrilegia simulatae tandiu, ludibrioque habitae religionis. Vt bellum exorsi, cum rapinae nullum genus, nullum crudelitatis omitterent, maximeque in templa, ac diuinas res, in parochos, et alios Deo sacros viros furerent, vna in re humanitatis meminerant: faeminarum generi, et im pubi aetati parcebant, eo consilio (quod et diserte professi sunt, et postulauerunt) <note>164 Naturalis caritatis in proximos quanta vis.</note> vt Hispani vicisum faeminas, et pueros eorum miserarentur. Adeo inexpugnabilis est necessitudo naturae, et sanguinis: vt qui aduersum se per omnia, dira exempla stimulatum vltro ibant hostium iras; eodem tempore demereri suis eorundem pacem curarent. Aduersus armatam im pietatem arma primo tulerunt diuersâ regione Marchiones Mondexarius, etValesius, ille Granatensi, hic Murciano regno vice Regis praefecti. Deinde post secunda quaedam praelia pollicentibus pacem rebellibus, cum per cunctationem regij responsi, et militarem dissolutionem, malum robustius euasisse; ad Ducem Suessanum, et Ioannem Austriacum summa rerum delata. Accessit et anno proximo in Boeti eam ipse Philippus Rex. Biennium prope bellum tenuit tuentibus se per vim, ac fraudes, maximeque asperitate locorum, et latebris inaccessarum rupium coniuratis, quos inuenire, quam conficere negotium maius erat. Interim latrocinium sane cruentum, vt desperati, ex occasionibus, et insidijs exercebant. <note>165 Neophytorum quorumdam constantia.</note> Multos religionis causâ dirissime cruciatos necarunt: et in his quosdam e gentilibus suis, christianos vere bonos, atque constantes, qui maluerunt omnia subire tormenta, quam ad im purissimum Mahometum redire. Vrbs Granata in perpetuâ solicitudine, nec extra periculum fuit, dum in Albayzino Maurici perstiterunt. Ad extremum omnes inde, et alijs circa oppidis, pagisque, qui non rebellauerant, in Castellam, et Regni in teriora traducti, quo causa tumultibus <note>166 Statio Societatis ex Albayzino remota.</note> nouis praecideretur. Abductis ex Albayzino Neophytis, homines quoque Societatis, qui ibidem, vti demonstratum est, ipsorum causâ consederant, receperunt se ad Collegium, et hunc sedes illa exitum habuit anno decimo postquam <note>167 Socij cum exercitu missi.</note> caepta est. Ab huius anni exordio ad Pascha in Castris Marchionis Mondexarij fuere Sacerdotes de Societate tres, Petrus Nauarrus, Iacobus Sancta Crux, et Petrus Mugnozius: duo non Sacerdotes Franciscus Rodericius, et Ioannes Arana. Qui, quod ad opus diuinitus ducerentur, primâ statim nocte didicerunt. Marchio enim in Alpuxarram ducens, cum tribus ab Granatâ leucis constitisset in pago, cui Padul est nomen, Patres quanquam plurimum, vt eodem loco subsisterent, inuitati; leucam amplius processerunt ad Pagum nomine Durcal: vbi praemissi milites circiter octingenti, reliquas Marchionis copias opperiebantur. Cohortem hanc, antequam Marchio superueniret, callide perduelles opprimere decreuerunt, et collocatis interiecti torren tis in faucibus, qui refugientes Padul versus (ex eâ enim tantum parte effugium patebat) exciperent; nocte <note>168 Militum exerdium a perduellibus.</note> intem pestâ in Durcal irrumpunt. Vigili, antequam signum daret, sublato, per inermes, et somno torpidos milites tanquam impune grassantur, hos conficiunt, illos pro confectis relinquunt: haud dubie reliquum nihil facturi, nisi repentino tubae sonitu, quem ab Padule sorte editum concaua vallium, vt inter anfractus, diuersa regione reddiderunt, rati Marchionem, superatis iam, quas ipsi interposuerant, insidijs, adesse; omisso caepto trepide in tutum se recepissent. Circiter sexaginta partim periere, partim grauiter vulnerati. Per illum errorem
<pb id='s240' n='240'/>
placuit Deo immunem carnificinam prohibere, a quo, et Patres apparuit in vltimam <note>169 Sociorum erga milites caritas.</note> morientium opem paulo ante nil tale cogitantes aduectos. Illi enim strepitu excitati inter saucios discurrere, hortari ad paenitentiam, absoluere, quosdam et sacro oleo praemunire. Pariter discursare duo non Sacerdotes, et conquirere etiam num trahentes animam, et vel Sacerdotibus indicare, vel inter manus afferre. Hoc posito velut sacri tyrocinij rudimento, deinceps inter asperrimas rupes niue insuper, et glacie horrentes, et omnia humanae vitae intoleranda, incitando ad pietatem, et ad fortiter agendum milites, deterrendo a vitijs, ludos, rapinasque prohibendo, curando saucios, vel aliter aegros, sacramenta poenitentiae praesertim, et supremae vnctionis ministrando, religiosis dignam stipendijs militiam militauerunt. Fuerunt deinde et in Austriaci Castris aliquandiu Patres Ioannes Legas, et Iulianus Ouiedus. Nec cessauerunt Collegae Granatenses. Pater Ioannes Plazza ad custodiam vrbis quam qui maxime, et efficacissime <note>170 Granatae Societatis vigilantia vtilis.</note> excubuit. Illi effecerunt, vt regium Nosocomium, quod intermissum erat, ad vulneratos curandos in strueretur: cumque faeminarum miserabilis turba ex hostibus recepta Granatam adducta esset; ad earum leuandas calamitates intenti, tum alia ab alijs, tum ab Dezâ Praetore satis liberalem ad eas vestiendas im petrarunt stipem ex eâ, quam Rex in tenuiorum vestimenta Neophytorum destinarat. Contra rebelles eosdem cum classe reuocatus est in Hispaniam Ludouicus Requesensis Praeceptor Castellae maximus, ad custodienda littora, ne rebellibus <note>171 Christophori Rodericij profectio cum classe.</note> auxilia submitterentur ex Africâ. Cum eo, iussu Pontificis, Christophorum Rodericium, et aliquot Socios missos initio voluminis memoratum est. Rodericius principio statim Genuae ex turbâ Nauticâ quatuordecim, qui ad Mahometum impie defecerant ad Christi obsequia reuocauit, duosque praeterea Mahometanos a faedo magistro abstraxit. Tum Massiliae ad propitiandum ante omnia caeleste Numen, et animas peccatorum leuandas onere classiarios adhortatus, prope omnes diuinis mysterijs praemuniuit. Quae res cum salutaris semper, ac <note>172 Tempestas ma xima.</note> digna Christianis hominibus est; tum eo tempore opportunissima fuit. Quippe teterrima tempestas in Narbonensi freto ad diem quartumdecimum Kalendas Maias exorta, duos fere dies, totidemque noctes desaeuijt adeo immaniter, vt omnes de salute desperarent. E quatuor et viginti triremibus, quae vna soluerunt, solum primaria, in qua Praeceptor maximus, et Marcus Antonius Columna, alijque Procerum vehebantur, cursum aliquo modo tenens, ad minorem Balearem appulsa est. Ceterae disiectae, miserumque in modum laceratae, aliae alio, pleraeque in Sardiniam euaserunt: non nullae funditus, vna cum epibatis, perierunt. Dum supremus casus im minet, ceteris omnibus metu exanimatis, Pater <note>173 Obedientiae bonum.</note> Christophorus propemodum agebat securus, qui tum maxime, quantum in obedientia boni sit ap paruisse testificatur. Scilicet inde ortam sibi securitatem, quod cum nequaquam suapte sponte, neque mortalis cuiusquam compendij, commodiue causâ, sed eius duntaxat missu, cui se tanquam internuntio, vicarioque Dei subdiderat, eo loci venisset; non dubitaret, quin is esset futurus exitus, qui diuinae gloriae perquam foret aptissimus. Quanto autem ipse securior, tanto et ad consolandos, excitandosque ceteros, et ad peccata confitentium absoluenda erat paratior. Ad haec fiduciâ maxime sacrorum, quos secum gestabat, cinerum, et Deiparae Lauretanae, cui certa quaedam vota nuncupauit, semper ita constanter euasuros pollicebatur; vt non praeuisam modo prope omnes diuinitus, sed et im petratam eius, et Sociorum precatione salutem profiterentur. In eâdem cum Christophoro triremi vehebantur ceteri Socij, praeter Alfonsum Brauum. <note>174 Alfonsi Braui virtus.</note> Is in triremi, quam Patronam vocabant, deprehensus, proxime ab exitio quater abfuit, semel abreptus a fluctu, ter ipsâ naui sic obrutâ, vt non nisi mirabiliter emersisse vniuersi crederent. Plane nudus in Sardiniam eiectus, in promptâ Sociorum caritate omnia reperit: sed illis non minus ipse constantiâ suâ reddidit consolationis; quam ab eis acceperit. Adeo alacrem post pericula ad persequendum obedientiae cursum, adeo fiduciâ diuinâ fretum, et boni apud omnes exempli viderunt. At Rodericius terrâ potitus, ante omnia, quae seuerat
<pb id='s241' n='241'/>
inter tempestatem, vt in portu adolescerent, et frugem darent, vtque promissa <note>175 Malacae aegris militibus, et Classiarijs connsultum.</note> Deo exoluerentur, curauit. Inde continenter Sacerdotali aure, dexterâque vbique omnibus praesto fuit: denique et aegrotorum, et sauciorum saluti prospexit, qui supra septingentos ad Malacitanum Nosocomium delati sunt. Regebat eo tempore Malacitanam Ecclesiam Pastor idem, et vir egregius Franciscus <note>176 Franciscus Blam cus Malacae An tistes Collegium optat.</note> Blancus. Is in Christophoro, et Socijs rarae documenta caritatis vehementer admirans; et grandem pecuniam ad Nosocomij im pensas contulit, et ad Collegium Malacam, quod diu agebat, aduocandum magis exarsit. Super haec in eâ totâ peregrinatione, praeter quotidiana, consuetaque lucra ex communibus, <note>177 Christophori Rodericij solers industria.</note> ac priuatis de pietate sermonibus, ex catechesi, ex morientium, aegrorumque praemunitione, atque solatio, ex collatione Sacramentorum, et aliquot etiam ex Mahometicâ faece, quod supra significatum est, vel reuocatos ad Christum, vel vocatos; dedit operam, vt im pudicae faeminae ad auertendam peccatorum materiam, matrimonij sanctitate colligarentur: vtque e damnatis remigibus, haud pauci, qui legibus fecerant satis, eximerentur in libertatem. Quorum multi, cum praefinitae sibi poenae tempus idoneâ fide probare non possent; corrogatis Rodericius mercedibus, hominem circummisit, qui ea testimonia conquireret, perferretque: et perlatis, tum soluti miseri sunt, tum decretus in posterum, qui damnatorum eiusmodi hominum causas gratis curaret. Denique ita omnium ordinum hominibus operam suam ipse, Socijque probarunt; vt non sine lacrymis summorum aeque, et infimorum, cum recessere, dimissi sint: testante Requesensi, quamuis Pater Rodericius, nisi quotidie ducenos ad Christum adduceret, ludi operam crederet, immensum ab eo profectum: et se omnino curaturum apud Regem, vt aliqui semper de Societate in classibus versarentur. <note>178 Classiariae expeditionis difficultates.</note> Ceterum Rodericius (quo et Requesensis ten debat oratio) opinabatur classiarias id genus, maritimasque peregrinationes, praesertim si prolixae sint, non vsque quaque fructus ex remigibus ferre qui laborem aequaret: non modo quod profligatissimum fere, et vitijs obduratum nauticae turbae genus est; verum etiam, quod raro offertur tem pestiua cum ijs agendi sacultas. Nam inter nauigationem nemini non esse vehementer in opere cuique suo sudandum: si quando cessatur; iam defatigatos, et fractos aerumnis ad quietem totos, viresque instaurandas <note>179 Non abstinendum omnino difficilibus ani marum curationibus.</note> conuerti. Quae cum minime absurde dicantur, nequaquam tamen idcirco fideles coloni, siue Domini gratiam, siue lucra sua sectentur, illam fundi partem, quod laboriosior, ac sterilior videatur, neglexerint. Nam et illa Domino pari stat pretio: et colentium hîc horrea non alienae fruges, sed ipsorum implent labores. Beatum enim vero negotium, vbi totum in agricolâ est. Opus illi suum et ager, et annus est. Tendat licet auara vota: non ea differt, aut ludit messis, sed ipsa sunt messis. Granatensium plerosque Sociorum ex militari ex peditione domum reuersos grauissimae aegrotationes, tanquam ad manubiarum cumulum, exceperunt. Vnus decessit Franciscus Rodericius, pius, nec indoctus iuuenis religiosae <note>180 Biatiani Collegij origo.</note> militiae, nec dum tyrocinio perfunctus. Ibidem Granatae decimo Kalendas Quintiles Eluira Auila nobilis Matrona decessit, quae iamdudum viro viduata Bartholo Sancio, qui ex regio consilio fuerat, itemque liberis destituta, quae videbat Granatae ab Collegio fieri, ea patriae quoque suae cupiens, hereditatem legauit, vnde Biatiâ in vrbe (ea Baeza hodie est) Collegium conderetur. Placuit Borgiae hereditatem adiri, ne facultas vetustae, ac nobilis iuuandae Ciuitatis praeteriretur: datumque negotium, vt res ad Collegij institutionem praeparentur. <note>181 Magistri Ioan. nis Auilae mors</note> Montellae mense Maio decessit Ioannes Auila: is, cui vulgo in ditum Magistri nomen, ob excellentem pietatis doctrinam, et regen darum ad sanctitatem mentium, inter paucissimos conuenit. Adfuere morienti Patres. Ille quanti Ordinem hunc secisset supremo consignaturus iudicio, sepulchrum in Montellano Collegio sibi delegit: nempe vt ij corpus haberent demortui, apud quos <note>182 In Societatem cooptari desi. derauerat.</note> viui animus semper habitarat. Compertum habeo Societati se penitus traditurum suisse, idque confirmasse Hieronymo Natali, nisi affectum corpusculum minus disciplinae idoneum credidisset. Institit Marchio Plegi Catharina, vt apud
<pb id='s242' n='242'/>
Sanctam Claram, vbi filiam ea Sanctimonialem id maxime optantem habebat, condi se pateretur: at ille nunquam de sententiâ potuit dimoueri. Ita Patres rati se non vulgare pignus adeptos; in templi sui Sacello maximo posuerunt. <note>183 Catharinae Marchionis Plegi obitus.</note> Paulo post ipsa Marchio Catharina, quam saepe nostri annales, vt parentem Patris Antonij Cordubae, et Montellani Collegij, atque adeo Societatis vniuersae, memorarunt, qua religione duxerat, vitam finiuit: approperatâ, vt creditum est, morte, assiduitate, atque solicitudine, qua Magistri Auilae su premis laboribus noctes, ac dies adfuit. Florebat interim Montellanum Collegium, auctum etiam Tyronum parte im becillioris aetatis, quos Hispali propter luis reuiuiscentis indicia missos, Pater Franciscus Arias instituebat. Accessit et strenuus, et sanctus vineae Christi cultor Iacobus Lopius per aestatem ab Canarijs Insulis, tertio <note>184 Ca narienses quantum pro retinendo Patre lacobo Lopio certarint.</note> vertente, postquam adierat, anno reuersus. Post Episcopi Turriani funus, in Canariâ magnâ cum constitisset; adeo salutaris, carusque Insulanis erat, vt ad alias insulas digredi non paterentur. At literis, per quas in Hispaniam reuocabatur, perlatis, omnium comploratio consequuta est. Proepiscopus obedientiae praecepto vetuit proficisci, maiore opinor piae voluntatis studio, quam legitimae iure potestatis. Senatus vterque pro se sacer, ac laicus, itemque regij Magistratus vltima suppliciorum decreuerunt, qui auehere, aut in nauim recipere ausi essent. Tum communiter ad Prouincialem Baeticae ita scribunt. Bartholomaeo <note>185 Eius praesentia quam vtilis lasulanis ijs.</note> Turriano parente, atque pastore optimo orbatis Canariensibus, quicquid solatij residuum fuit, in vnâ fuisse Patris Iacobi Lopij doctrinâ. Nam re verâ, postquam ille venerit, mores supra modum correctos: tantumque profecisse, vt ad reuocationis eius nuntium vehementer omnes ingemuerint: probe intelligentes quanta cuiusque res agatur. Itaque conuicio se omnium compulsos, frequens habuisse consilium: et, quamuis Pater cum multum lacrymarum, tum obedientiae sibi deuotam religionem opponeret; tamen omnino retinuisse, dum ipse Prouincialis, atque etiam Generalis clamores omnium ordinum, et querimoniam cognoscerent dolentium tantum sibi a Deo concessum boni, prope per iniuriam rapi. Nam si ad Indos, et ad alias longissime abiunctas gentes catechistas mitterent; omnino scirent necessitatem apud se leuiorem non esse: neque quicquam abse commissum, quare post alias haberi gentes deberent, et Sacerdote iam sibi tradito spoliarentur potius, quam submissis aliis iuuarentur. Itaque ergo, Christi Iesu verbis, ac nomine orare se Prouincialem tantum indulgeat spatij, dum Praepositus Generalis, probe cognitâ causâ, quid fieri velit, decernat. Confidere enim iustissima vota non repulsurum, Episcopumque nouum, <note>186 Obedientia Eiusdem.</note> a quo Collegium perficeretur, se propediem habituros. Haec in Boeticam, Romamque cum scripsissent; sedare tamen Lopium non poterant, quominus in omnes abeundi occasiones anxie im mineret. Parum se obedientem existimabat, nisi quibuslibet seu solutis, seu ruptis compedibus auolauisset: et argumentabatur, quamlibet benigna illic arua coleret; tamen, qui auocabant, videre Praesides alibi cum maiore diuinae laudis messe culturum. In Canariensium pectoribus diuersa certabant studia. Inuitum retinere parum humanum videbatur: vnicum pietatis magistrum dimittere parum pium. Nec videre moerentem poterant, quem plusquam suos oculos diligebant: nec cogitare absentem, quo plusquam oculis indigebant. Pro pignore quoque, et obside Collegij, quod Turrianus condi testamento mandauerat, custodiebant. Controuersiam vtrinque religiosam artifici aequationis temperamento composuit. Deus Namque cum literae neque ex Italiâ, neque ex Hispaniâ referrentur, instante iam Quadragesimâ huius anni, oblatâ opportunitate nauigij, diutius tenere, et torquere amantissimum Patrem noluerunt: prosecutique abeuntem cum ploratu, eiulatuque <note>187 Prouidentia diuina in eius nauigationis regressu.</note> publico dimiserunt. Sed vbi in altum prouecta nauis est, aduersi cohorti venti, adeo grauiter, pertinaciterque obstiterunt; vt post dierum decem tristissimam iactationem, tandem in portum se, vnde soluerant, volentes, nolentes receperint. Qua re celeriter per Vrbem, Insulamque vulgatâ; quo occursu, qua gratulatione, vicis quoque ad laetitiam exornatis, non modo vt saluberrimus
<pb id='s243' n='243'/>
Magister, sed et tanquam diuinitus retractus propheta receptus sit, dicere non aggrediar. Et ille tacitis Deo vocibus obsecundans, per totum sacri ieiunij tempus, saginandis diuino pane officiosissimorum Ciuium animis hoc institit accuratius, quo magis videbat esurientes. Interim expectatus venit Episcopus Ioannes Azora ex Hieronymianorum generalatu lectus. Qui, cum aliena suppleret, <note>188 Canariensis expeditionis exitus.</note> nec multum desideraret auxilia, et destinata Collegio ab Turriano pecunia litibus non careret; tum demum Pater Lopius, omnium bonâ gratiâ, ingentique apud omnes in omni genere admiratione virtutis suae relictâ, nec multorum sine lacrymis, discessit: Oceanoque iam, et ventis, et scilicet Deo fauentibus, breui in veteres Turdetanos appulsus, inde cum Socijs, quos reliquos habebat duos, pedestri itinere Montellam contendit. Aragonia Prouincia singulari voluptate iterum Prouincialem accepit Antonium Cordesium ex Lusitaniâ ab Conimbricensis Collegij rectione reuocatum. Is Collegia Sardiniae nunquam adhuc Prouinciali conspecta primo quoque tempore visenda sibi suscipiens, secum <note>189 Sardiniae Collegia Aragoniae Prouincia lis visit.</note> par Sacerdotum praestans adiecit Iacobum Puellam, et Raphaelem Peregrinum. Prouincialis interim vices in Aragoniâ Iosephus Aiola Barcinonensis Rector suppleuit. Accidit ea lustratio Sardis siue domesticis, siue extraneis iucunda, et percommoda disciplinae. Raphael inde Peregrinus Prouincialis Vicarius sussectus: et Balthassar Pinna, qui ad id loci rebus praefuerat, quemque nunquam pro parente desinet Sardinia venerari, Hispaniae redditus. Maioris Balearis <note>190 Balearici Collegij et Barcinonensis incrementa.</note> Collegium priuata Ciuium in dies benignitas adhuc aluerat: per id tempus eorumdem collatione niti radicibus coepit aliquanti annui vectigalis. Bareinonae Theologiae curriculum institutum, et aucti reditus benignitate: eximiâ honestissimae matronae Mariae de Larâ. Lucronij in Castellanâ Prouinciâ, post decursum artium liberalium orbem sub Ioanne Osorio, Theologia <note>191 Maria de Lara Barcinonensis Collegij reditusauget.</note> explicari coepta, praecisis quaestionum subtiliorum, et minus ad vsum spectantium moris. Patres Antonius Rueda, et Petrus Ximenius inchoarunt. Ipsum Collegium in angulo vici ignobilis, exituque carentis im portune sane cum situm <note>192 Collegij Lucroniensis pro gressus.</note> esset; celebritatem haud modicam adeptum est publico Ciuitatis consensu: quae ob eam vnam rem singulari beneuolentiâ moenibus ibi deiectis portam fecit, et ponte fossam committens, per medios priuatorum hortos viam nouam aperuit. Ad Collegij aedificationem non ciues modo, sed et circumiecti populi, ad quos identidem erudiendos, laetos aeque, et obsequentes ex currebatur, studiose contulerunt. Interim et Legionem, et Numantiam, et Ouetum, et Pampilonem, et alias in Ciuitates Collegia accersebantur. Pampilonem Iacobus Ramirius, Ouetum Ioannes Aiorla Episcopi vocabant. Ouetense iam <note>193 Seguritanum Collegium conditur.</note> diu coeptum negotium etiam num vlterius distulit mors Aiorlae, in quo subinde erepto, amicum verum, et perofficiosum amisimus. Toletanae Prouinciae Collegium Seguritanum accessit, initio nequaquam silendo. Christophorus Rodericius de Moiâ Seguritanus ciuis cum primis honestus ex Eluirâ Diaziâ coniuge suscepit filias tres: quarum duae Catharina, et Francisca cum in tegritatem Deo vouissent; Mariam, quae reliqua erat, vrgebant parentes, vt ad propagandam stirpem in matrimonium consentiret. Eam vero nihilominus illibatum seruare ad caelestis Agni Nuptias virgineum florem cupientem, eamque ob rem aegre ferentem parentum flagitationem, precatam a Deo ferunt, vt se vitae subduceret: idque visam impetrasse, quod quinto die lateris dolore extincta est, et in ipso <note>194 Christophorus Rodericius de Moia idem fundare molitur.</note> mortis articulo se quoque virginitatis astrictam voto occumbere, sororibus, ad earum solatium, declarauit. Tum Christophorus, spe stirpis ereptâ, ad meliorem sufficiendam sobolem animum appulit. Teresa Iesu clara sanctitate soemina, et sanctissimae familiae parens in stabat, vt Coenobium excalceatarum Carmelitarum extrueret, ornaretque. At ille, cum sorte Nunnius Vargas Ioannis Auilae discipulus eo tempore multus esset Segurae in habendi concionibus, idemque et consessiones sedulo audiret, et Cathechismum rudibus explicaret; ita probauit ea munia, et nutriendae pietati accommodata censuit; vt prius nihil optaret, quam rationem perpetuandorum iniri. Fixum in eâ curâ et ipse Nunnius coram, et Magister Auila per literas perpulere, vt Collegium Societati fundaret.
<pb id='s244' n='244'/>
Ipsam enim in his, quae tantopere ille probabat, votisque requirebat, totam versari muneribus: et opus mansurum fore, quod cum Religio esset, non item vt singuli hominum, casibus mortalitatis subesset. Contigit autem subinde, vt Christophorus domesticae rei causâ profectus Madritum, conspectâ in Madritani Collegij templo frequentiâ, et obseruat is Patrum laboribus, multo vehementius Collegij Segurae coudendi cupiditate succenderetur. Nec cessabant Catharina <note>195 Bustamantius Carauacae, circaque adlaborat.</note> et Francisca filiae suâ sponte ardenti patri subdere nouas faces. Haec ita cum essent, Bustamantius Carauacae, praeter ordinarias conciones, quaestiones conscientiae ter in hebdomada explicabat, magno vsu Clericorum: illis iuxta, populoque vniuerso summe gratus, ac venerandus: cum a ciuibus Veanis, qui et ipsi Collegium moliebantur, missus cum equis duobus nuntius adest etiam atque etiam rogans, vt, quando non vltra bidui viam abesset; eos quoque inuiseret. Adijt, in suggestum ascendit. Fama ad Christophorum Seguram peruenit quatuor inde duntaxat paruis leucis distantem. Christophorus condicit locum, vbi cum Patre congrediatur. Cuius vt primum venit in conspectum; aliquantisper tacitus haesit, im pedientibus vocem subortis lacrymis. Cumque fari potuit: <note>196 Cum'Bustamantio Christopho rus de Collegij molitione studiose agit.</note> Ne quaeso, inquit, mirere Pater puerilem, hanc animi mei teneritudinem, atque mollitiem: multi sunt anni, cum id, quantumcunque est rei familiaris, quod mihi Deus largitus est, percupio eius obsequio consecrare: iamque diu est, cum animum induxi conserre in Collegium vestrae Societatis. Itaque, cum Deus mihi copiam tui fecerit, iamque mea videre videar ad culmen prouecta vota; nequeo temperare oculis, considerans quantum nostris hominibus Deus adiumenti paret. Obijcit continuo Bustamantius auditum sibi id Oppidum haud satis Collegij capax videri. Modicum enim est in Montanis Oppidum Segura: familias eâ tempestate sexcentas circiter numerabat. Tum ille: Veni, inquit, et oculis quid rei sit disce tuis. Sique non indigni prorsus curâ vid emur; locum <note>197 Seguram simul proficiscuntur.</note> domicilio ex animo tuo cape. Ergo simul proficiscuntur. Et populus quidem, vbi sacrum tubicinem audijt, velut diuino quodam aestro ictus, mire ad pietatem concitatus est. Verum Christophorus triste tulit responsum: plane aptam sedem Collegio, qualia et ad priuatae disciplinae custodiam, et ad publici operis materiam Societas ex instituto suo, et decretis Congregationum requirit, censeri non posse. Vnam tamen sibi viam offerri, per quam potiri Societate Segura posset: si Tyronibus educandis domus bene nixa vectigalibus excitaretur. Quod tamen opus non opes priuati ciuis, sed Dynastae cuiuspiam opulenti liberalitatem <note>198 Christophori in Societatem liberalitas.</note> postulet. Tum Christophorus, quanta tandem sat foret summa percunctatus; acceptoque responso, extra templum, domumque, et vtriusque instrumentum, aureos minimum in singulos annos sesquimillenos: Atqui, inquit, ista omnia iam nunc ego vere, sancteque promitto. Quae tam suse narrarim, tum vt ex Bustmantij literis continuo ad Borgiam datis rei series, quae paulo aliter ab alijs narratur constet: tum vt aduersus tam pium, liberalemque virum grati hoc animi monumentum extet. Virginibus quoque filijs suum publice declarandi studium, peruersitas hominum bono publico inuidentium, locum praebuit. Namque Rex per calumniam monitus, Christophorum extorquere filiarum <note>199 Filiarumeiusdem in Collegij molitionem conspiratio.</note> consensum in patrimonij alienationem; cum eas interrogari iussisset: imo a se id negotij multis lacrymis expetitum, et potius persuasum parenti, magno animo, et insigni pietate responderunt. Eaedemque postea Collegij fundum (Collegium enim, quod postulabant, sensit Borgia concedendum) maternae quoque suae hereditatis parte iuuerunt. Accessit ad Borgiam im pellendum, quo res maturaretur, Ducis Feriani, cuius in commen datione tum Segura erat, vehemens <note>200 P. Milanus Garzia primus Col legij Seguntini Rector.</note> flagitatus. Ergo aliquot statim Milano Garziâ Rectore missi coloni. Paruâ initio vsi domo, sed non modico totius Oppidi, ac praesertim viciniae lucro. Eodem tempore aliquot missi Seguntum. Iacobus Cardinalis Spinosa Seuntinus Episcopus iam dudum cognitam inter exercitationes spiritus Compluti Societatem benigne complexus, cum Ecclesiam suam monitu Summi Pontificis (vt Episcopos ille omnes monebat) diligenter visisset, latiusque opinione dominari rerum bonarum inscitiam, et scientiam malarum, actionesque comperisset;
<pb id='s245' n='245'/>
<note>201 Cardinalis Spinosa Seguntinus Episcopus Nostris vtitur ad lustrandam dioecesim.</note> habito de remedij viâ consilio; cum assensu Canonicorum, et Cleri decrerat nullam praesentiorem offerri, quam Societatis doctrinam. Quod cum stelisset, non rogatu modo, sed modesto prope imperio confestim voluit antecursores mitti. Ergo Pater Marcus Valdesius praeses cum Socijs quinque missus. Hoc eodem anno aedes Toleti coemptae, in quibus postea domus Professorum mansit. <note>202 Aedes olim Sancti ille phonsi To leti Societatiad dicta.</note> Eo prae ceteris nomine placuerunt, quod constans fama est, ibi Sanctum Illephonsum natum. Eas vendidit Ioannes Hurtadus Mendoza Comes de Orgas pecuniae adactus angustijs: cuius ad certum diem regio aerario, ob quaedam redempta vectigalia, repaesentare vim ingentem debebat. Multa in eius negotij <note>203 Quaedam Deieam rem probantis argumenta.</note> susceptione, progressu, exitu nota Dei rem probantis argumenta. Animaduersum est, quot quot vel ad scribendas rite literas, vel subseribendas testificandi more, nullâ industriâ, sed, vt sorte res tulit, sunt aduocati; nomen Alfonsos, quod ab Illephonso profectum est, habuisse. Verum praecipue perspecta Dei benignitas in repraesehtandâ ad diem pecuniâ: quod nisi fieret, emptio nulla erat: et Comitem facti iam poenituerat. Quantum plurimum potuere Patres pecuniae mutuae ex amicis corrogarunt: nec tamen iustam conficere summam potuerant: tum id, quod corraseraut, raptim Madritum detulerunt: nec ta men citius peruenere, quam eâ prorsus nocte, quae suprema fidei erat. Sed regij Quaestoris, cui assignari oportebat, ita cor praeparauerat Deus; vt, quamuis alieno, et importuno tempore allatam, nec totam, nec spatio ad numerandum iam reliquo; tamen ita innumeratam in praesens et cceptam retulerit, deque suo, quod deerat, supplerit. Itaque cum postero die Comes rei gestae ordinem didicit, vehementer admirans, argumentansque eas aedes Deo cordi esse, et suo velle culrui dedicari; de suo etiam ipse facto laetatus est. Cum bonâ veniâ Vicarij Archiepiscopi possessio inita sexto Kalendas Septembres. Interruperunt dein de secundum cursum difficillimae, perque molestae subortae lites: sed tandem, vt suo loco ponemus, eo valuere; vt Sancti Illephonsi natales Societati diuinus fauor non obscurius, quam quaesierat, conseruaret.</p>
<p><note>204 Olisippone pestilentibus inseruiunt Socij.</note> Interim Olisippone lues stragem immanem edidit. Sub extremum ver exorta, perque contem ptum adulta, denique diris fusa incrementis, Augusto mense exitiale virus totum effudit. Vbi certo constitit, omnium fuga Ordinum consecuta. Patres Collegij, ac proprio etiam nomine domus Professae, vt quos ordinis gradus, et ipse templi sui praeses Diuus Rocchus admonebat, Nouitijs, ac paucis, praeterea iuniorum, vel infirmiorum ex vrbe dimissis, illud existimarunt tempus optime de se meritae Ciuitati, apud quos beneficia poneret, ostendendi. Salutem suam pro publicâ deuouent. Primus fuit operis fructus in citamentum <note>205 Sociorum exemplo Parochi et Religiosi alij suas vitas caritati deuouent.</note> aliorum. Nam et hortatu, et multo magis exemplo effecerunt, vt Sacerdotes passim, atque Parochi, atque ex alijs quoque Religiosorum Ordinibus haud pauci, quod suâ sponte fuerant facturi, alacrius ad eandem properarent aerumnarum, et caritatis palmam. Itaque Sancti Dominici, et Sancti Francisci asseclae, et Religiosi alij sanctissimo in opere, magnâ suorum clade, egregie desudarunt. Extremo Iulio ita funesta morbidorum seges exuberarat; vt, praeter valetudinarium extra vrbem ex eâ parte, qua domus Professorum est, quod Patres Michael Stephanus, et Alphonsus Aegidius curabant; ceteri domus Professae Patres in tribus paraecijs quingenis, Collegae trecenis in seruirent. Inuisebant miseros, aures confitentibus dabant, necessaria suggerebant etiam subsidia corpori. Et erat in opum (vt quos fuga locupletiorum, et opificiorum cessatione, annona omnis defecerat) ea calamitas; vt iam Sancti Rocchi Patres statuissent calicibus <note>206 Aulae regiae benignitas.</note> sacris non parcere. Sed admonita Aula, nihil desiderari passa est. Ingentem pecuniam Cardinalis Henricus, ingentem Regina subministrauit. Rex vero Martino Pereriae Praefecto vrbis praecepit, vt quicquid vsus posceret, regijs impensis vndecunque tribueret. Ceterum, quamuis cura intenderetur; superauit tamen tam amplâ in vrbe miseriarum moles: nec euitari potuit, quin complures vel humanae, vel diuinae opis egenos mors acerbe opprimeret. Animaduersum est in flagitiosos, atque intem perantes siue mares, siue faeminas immanius
<pb id='s246' n='246'/>
<note>207 Insantibus suecursum.</note> desaeuijsse malum, pestemque Ciuitatis alterâ peste abactam. Miseranda in primis erat infantium conditio, quos inopes parentes vni commendaros diuinae curae deserebant in vrbe: cum se ipsi, vitae cupidine, in agros eriperent. Quippe hoc ingenium mali magni, publicique est: efferat sensim humana pectora. <note>208 Magna mala sensushumanitatis minuunt.</note> Territis enim misereri non vacat, exhauriente metu misericordiam, et extrudente necessitudines propriae respectu salutis. Sed viguit Christi, vbi Adae naturae caritas torpuit. Innocentium solitudinem miserata Societas ingentem eorum numerum collegit: signisque appositis, vnde postmodum a parentibus, si forte redirent, internoscerentur, cum curâ seruauit. Haec, aliaque cum populus cerneret; caritate quo minus obuiâ, eo magis conspicuâ, vbicunque homo de Societate appareret, tanquam ipsa occurreret salus, exhilarati, infinitis cum <note>209 Leonis Henricij Prouincialis curae.</note> actionibus gratiarum, et faustis precati onibus excipiebant, ac dimittebant. Leo Henricius Prouincialis eâ tempestate deprehensus Conimbricae, cum aueret simul vt Ciues, simul vt curae suae creditos iuuaret Socios, Olisipponem accurrere tum vehementer primae auctoritatis Patres obstiterunt, tum pro potestate, quam a Summo Pontifice in omnes Religiosos acceperat, Cardinalis Henricus coercuit: vetitum non olisipponem modo, sed etiam nusquam in periculum adire. Ergo, id quod proximum suit, tum quotidianis per Prouinciam precibus, et placamentis edictis, tum summittendis in vrbem, quae vsui forent, tam cumulate absens curauit, vt Socij Olisip ponenses inter aestum laborum, et mortis incendia non tam fere suis periculis commouerentur, quam anxiam aduersum <note>210 Cura Societatis erga suos aegros Francisco Henricio, et Anto. nio Monserrato praefectis.</note> se Sociorum misericordiam miserarentur. Praefuerunt eo tempore ad Sancti Rocchi Franciscus Henricius, ad Sancti Antonij post Rectoris mortem Antonius Monserratus. Horum diligentiâ, et submissis a Prouinciali adiumentis, cum domum vtramque lues arripuisset, ijs curati sunt aegri mundicijs ita scienter, ac vigilanter, eâ remediorum copiâ, salubrium quoque odorum eâ suauitate; vt medici affirmarent, inde bonitatem Dei, et curam erga famulos suos intelligi. Nam nec cetera posse, vel primorum cuipiam contingere potiora: nec esse comparabilem ministrantium caritatem. Ceterum magnum opus magno stetit. Multos, et praestantissimos viros ex selectâ cohorte sibi pigneratum est caelum. Ex his, qui se morbidorum dedicarant obsequijs, merito chorum duxit, <note>211 Alfonfi Aegidij probitas, et in curandis peste contactis contracta mors.</note> qui omni probitate praeibat Alfonsus Aegidius. Is in pago Cadarfaem dioeceseos Guardiensis, tenui genere natus, sed ad clericatum â puero educatus, maxime addictus Beatae Dei parenti, amans quietis, et proborum sodalium, ad religiosam vitam semper aspirans, in Societatem iam Sacerdos conscriptus est Kalendis Maij vndequinquagesimo seculi anno. Positis Conimbricae rudimentis, Olisippone in Collegio discentium confessionibus, itemque domesticorum, et instituendis Tyronibus aliquamdiu praefuit. Inde translatus ad professos; ibi quoque Tyrones instituit: sed in templi praefecturâ ad obitum vsque permansit. Candidissimum ingenium habuit, summam morum facilitatem, pietatem singularem. Nunquam nisi cum Deo, vel propter Deum cum proximis agenat. Vni sibi asper, et implacabilis. Quanquam imbecillum erat corpusculum, valetudo nulla; tamendisciplinae pertinax, laboriosus extra modum, animarum cupidus ad miraculum, animo semper hilari, beatoque: cuius pax, et iucunditas in oris perpetuâ serenitate emicaret. Valebat priuatis sermonibus, et homilijs circum pagos. Miserrimum quemque studiosissime complectebatur. Barbaris mancipijs, vel vinctis in carcere, vel ad remum damnatis, vel vltimo supplicio afficiendis aderat propensiore studio. Et miserae turbae amabant eum vti parentem, audiebant vti Magistrum, pro Sancto venerabantur. Haud sane supra merita. Quippe quo subleuari siue corpora, siue mentes afflictae possent, nihil praetermittebat. Conquirebat eleemosinas, per quas certis interuallis obaeratorum, qui soluendo non essent, bonum numerum in libertatem assereret. Solatia, et remedia aegrotis, vestimenta seminudis, alia egentibus subsidia curabat. Nullum loci squallorem, nullam sordium foeditatem, vt assideret benignissime miseris refugiebat. Dicebatur iam vulgo pauperum pater, et suspendiosorum consessarius,
<pb id='s247' n='247'/>
quo titulo gaudebat, et suos mortalium id genus fratres vocitabat. Vt vero pestilentiâ incubuit, tanquam tum demum res posceret remoueri habenas; toto impetu ferri, satagere, festinare, vt quisque foedissime laborabat, maxime amplecti, solari, expiare: videri plane sese, et omnia, praeter vnam caritatem, oblitus. Monente comite ne tantum se fatigaret: Necesse est, inquit, Deo, et eius gratiâ proximis seruire discamus. Alias, vt se, et ceteros extimularet; aiebat: si tandem moriendum est, vlta, quanti valet, tanti addicatur. Quod peregit sane faeliciter, breuis lucis iacturâ mercatus aeternitatem. Beatae Mariae <note>212 Mors Francisci Consaluij in pestilentium obsequio.</note> Magdalenae natali decessit. Sequutus proxime est tertio Kalendas Quintiles Franciscus Consaluius, acer, ac frugifer operarius. In Insulâ Materiâ, et nuper in veteribus Turdetanis probata solertia? Patriam Visaeum habuit: paucos in Societate annos (namque iam aetate, et studijs maturus aggregatus est) octo <note>213 Et Michaelis Stephani.</note> circiter vixit. Successit deinde sexto Idus Angusti Michael Stephanus, candore ingenij, tranquillitate animi, constanti modestiâ, perpetuâ vultus hilaritate, ad haec studio animarum, ceterisque virtutibus Alfonso Aegidio quam simillimus. Procuratorem Professae domus annos complures egit: inter varios casus semper idem, suique potens, et negotijs maior, rarum domesticis, et alienis spectaculum. Porro loquentis ab ore ea dulcedo fluebat; vt quicumque audirent, placidissimae eius mentis saporem summâ cum iucunditate gustarent. Nec im pediebat domestica procuratio, quin animis procurandis, et in templo assiduus, et frequens apud aegrotos interdiu, noctuque esset. Fertur per Iobelaei tempus viginti perpetuas horas eonfessionibus audiendis institisse: quibus officijs et notissimus, et carissimus summis, atque infimis erat. Immobilem animi iucunditatem, etiam supremo spiritu, cum pestilentiâ ictus inter maximos dolores enecaretur, obtinuit. Itaque posteaquam permunitus est Sacramentis, conuersus ad Deum: En, inquit, omnia peracta sunt: veni iam, Domine: petijtque in cubiculum deferri, vbi Alfonsus Aegidius decesserat: vt quo loco Sanctus (sic enim vocabat) erat mortuus; et ipse moreretur. Couillanum patriam habuit. In Societate ab anno seculi voluentis duodequinquagesimo vixit. Hos constat pestilentiâ absumptos, cum se coniecissent in medias flammas alijs succursuri: at Emmanuel Godinius, Gaspar Aluarius, Gaspar Planus, et Ioannes Mora, cum promiscue promptam, domum venientibus, praeberent operam charitatis <note>214 Emmanuelis Godinij vitae summa.</note> palmâ donati, magni animis, magni virtute, et rebus gestis viri. Emmanuel Godinius pridie Nonas Augusti confectus est. Egregie ad pietatem animas prouehebat, parcus verborum, et innocentissimae linguae, secessus amans, ad modum prudens, prolixus precum, primae retinentissimus disciplinae, quam ex ipso capite hauserat. Quippe secundus ille in Prouinciâ Lusitanâ Societatem auxit. Versabatur in aulâ inter cubicularios Regios, et quaestorios scribas, cum Patrum Simonis Rodericij, et Sancti Xauerij, apud quem generalem confessionem peregit, conciliatus vsu, plane commotus est ad eos sequendos concione Ioannis Suarij, postea Conimbricensis Episcopi: in qua de transfiguratione Domini disputans, conferensque cum terrenis bonis caelestia, horum praestantiam vel inde ostendit, quod modica stilla attonitum Petrum, et sui impotem reddidisset. <note>215 Caelestium bonorum desiderio terrenis se abdicat.</note> Tanto igitur quaestu Godinius spes, ac studia commutaturus, eodem die allocutus Simonem, altero, et quadragesimo seculi anno, aetatis suae tertio et vigesimo, quinto Idus Martias domum receptus est. Perobscura tum erat Societas, nominisque perinde egens, et alumnorum. Inde post exercitationes Spiritus, et vltro suscepta vota, per viam mendicans Conimbricam Godinius mittitur, vt populari cultu vtrique rei seruiret. Eam prae se et firmitatis, et solertiae maturitatem ferebat. Annum ipsum ita exegit, constantiae eo maiore documento; quod cum apud germanum caenobitam diuersaretur, ibidem studiorum causâ commorantem; is nunquam desinebat compellere, et vrgere, vt, si religionem meditaretur, non incognitis Presbyteris, sed familiae, quam nominabat, celebri sanctitate se dedicaret. In Collegium deinde Conimbricae institutum reuocatus, omnia vnus, quae postea procuratoris, quae ministri, et subministri
<pb id='s248' n='248'/>
vocata sunt munera, Oeconomi, seu Magistri domus homine obibat: nihil, quamuis vel opere graue, vel sordibus diosum non libenter exhauriens: adeo vt lasana idem, vsque ad latrinas conditas perpetuo purgarit. Praesuit deinde <note>216 Conimbricense Collegium regit.</note> Rector eidem Collegio, quo tempore satisfacturus populo, quem rebatur offensum, insigne de se, tametsi nihil necessarium, exemplum publicis flagris sumpsit Tum primo Generali Conuenmi Lusitaniae Procurator iuterfuit: et Sancti <note>217 Primo Generali conuentui Lusitaniae Procurator interest.</note> Antonij Collegium rexit, et apud Prosessos aliquandiu Minister egit. Seuero, quam miti cum sibi, tum ceteris propior. Commercia Patrum cum aulâ necessaria magis (quod commode vitari non possent) quam siue publice, siue priuatim vtilia existimabat. Inter alias curas Prouinciali a consilijs saepe fuerat, eratque cum cecidit. Vianae dioeceseos Eborensis oppido tantum virum debemus. <note>218 Gasparis Aluarij vocatio resque geltae.</note> At Gasparem Aluarium Grisio non procul Brigantiâ. Salmanticae iam Sacerdos studia persequebatur Pontificij iuris, tertio, et quinqua gesimo seculi anno, cum Stradae concione impulsus in ipso exercitiorum spiritualium fundamento plane decreuit Societatem sequi: ibidemque vreceptus, ac subinde missus Conimbricam, per varia experimenta magis semper, magisque industriam, ac pietatem probans, atque perficiens, ad Collegij Olisipponensis gubernacula admouetur. Annum iam nonum egregiâ cum laude ea tenentem arripuit lues, et rapuit. In Africam quoque olim cum militibus, ad liberandam Lufitani Regis ex Barbarorum obsidione arcem, excurrit. Eminebat inter virtutes cupiditatum victoria. Natum sine vitijs diceres, vsque eo emendauerat. Pecuhiae summam forte obsonator pro Collegij egestate non leuem, siue per incuriam suam, siue per iniuriam <note>219 Lepide dictum.</note> alienam amiserat: ob eam rem consternatum intuitus Gaspar, subridens id modo dixit: Nunc vero caue ne et te perdas. Creditos sibi alumnos, vt amabat maternâ suauitate; sic paterno spiritu ad voluntates infringendas, et virtutum profectum exercebat aequalitate mirabili. Ad aegrotos nocturnis temporibus, vt Sociorum quieti parceret, ipse plurimum itabat: et, quae alia poterat; ex durioribus officijs, silentio praecipiebat. Multum familiari vsu apud Ciues valebat, et insignia ad Dei obsequium effecit. Nec profecto mirum, cum et prudentia viri nota esset, et summa in sese macerando asperitas: ad haec lumen; opemque ex augusto fonte sedulus hauriret, super alias precies, quoridie horas binas ante caeleste oraculum, Christi sacrosanctum corpus, in genua prouolutus. Ceterum, vt antea semper, prouide, amanterque Socios habuerat; ita pestilentiâ saeuiente in omnes, maximeque in eos, qui laborantibus inseruirent, omnem effudit benignitatem. Nihil illo laetius cum vesperi domum manipulorum plenos, et illaesos reciperet: nihil attentius ad suppeditanda, quae vsui forent: nihil solicitius ad curandos manu suâ, quos contagio perculisset, quoad gloriosâ in acie, et ipse letiferâ, seu potius vitali plagâ prostratus, quae viri aequitatem, et magnitudinem animi clariorem fecit tot caelum triumphis clarus iniuit, quot perse, perque suos victorias reportarat. Idus Augustas supremum egit in terris <note>220 Gasparis Plani vita, ac mors.</note> diem. Pridie Gaspar Planus praeiuerat Rector in eodem Collegio studiorum, et Rectori ipsi Aluario a consilijs. Hic Belga genere prope Antuerpiam natus, primis literis Antuerpiae perceptis, tum latinis, et graecis Louanij percultis, Dolam in Comitatum Burgundiae ad iuris ciuilis studia missus a Patre, postque biennium regressus in patriam, cum Procerum cuiusdam aulâ in Hispaniam transit. Ibi post Philosophiam, atque Theologiam Salmanticae mediocri profectu cognitam, ex graui valetudine ad serio prospiciendum vitae futurae excitatus; aetate iam tricenarius nomen Societati dedit, eunte seculi anno supra quinquagesimum sexto. Salmanticâ Septimancas, inde Conimbricam missus, annos septem ludum e medijs rexit: tum ad moderanda Collegij Olisipponensis studia, et impendendam animis sacerdotalem operam traductus, vtraque munera, quemadmodum alia semper, magno suo, et domesticorum, et extraneorum profectu, exemplo, bonoque administrauit. Patria quaedam bonitas elucebat in moribus. Facillimus, et in omnes partes obedientiae versatilis, summeque pius erat. Triduo confectus expirauit, coniectis in Christi Domini effigiem oculis,
<pb id='s249' n='249'/>
mirâ fiduciâ talia supremum effatus: Domine Iesu, nonne quaesitum nocentes <note>221 Et Ioannis Morae.</note> venisti? En eximie nocentem accipe. Ioannes Mora Olisipponensis bono genere natalem Principum Apostolorum Societati natalem habuit, seculi anno quinqua gesimoquinto admodum adolescens. Vitam inde in studijs, et in dirigendis ad salutem mortalibus ore, et aure, et manu, innocentiâ, et sanctimoniâ spectabilis, magnâ cum obsequij, pietatisque laude consumpsit. In dulci colloquio, quod, Dominum in cruce fixum intuens, instituerat; cum semel, iterumque dexterâ simul pectus tundens dixisset: Deus propitius esto mihi peccatori: dum idem tertio iterat; in mediâ voce animam exhalauit manu suspensâ, digitisque, <note>222 Alij in pestilentium obsequio mortui non Sacerdotes.</note> vt iuncti ad feriendum erant, haerentibus. Hos omnes sacerdotio praeditos fortis non sacerdotum comitatus, nihil admodum cedente passu, est subsequutus: scholastici tres Consaluus Barreria quaestionibus conscientiae, Iacobus Caruallius Theologiae, Stephanus Nunnius Humanitati studens: Coadiutores Ludouicus Brauus, Cosmus Vazius, Gaspar Correa, Georgius Aluarius: qui, vt aliunde deessent, quae tamen abundabant laudes, ab exitu satis nobilitantur. <note>223 Ludouici Braui laus.</note> Damni plurimum in Ludouico Brauo factum. Namque Tauilae in Algarbijs natus, cum annos sex miles, quinque captiuus multum peragrasset terrarum; tandem in Italiâ Florentiae ad religiosam, quam semper in votis habuerat, militiam facto gradu, hoc incensiore studio, et exactiore solertiâ, procuratoris Prouinciae comes Deo famulabatur; quo plura in seculi famulatu periclitatus, atque perpessus erat. Multi praeterea sancto in opere desudarunt, quibus ad mortem paratis ipsa mors defuit: inter quos maxime memorandi Sacerdotum Balthassar Barreria, et Antonius Monserratus. Auxiliarium Fratrum Fulgentius Freires, <note>224 Iacobi Acosta et aliorum.</note> is, qui ex Memphiticâ captiuitate redierat: et Iacobus Acosta: qui post Patrum stragem diu solus aegros per vrbem ad sexcenos perseuerauit inuisere, accommodata cuique nutrimenta, atque remedia ex regiâ stipe diuidens, et conductum circumducens Chirurgum, qui gratuito mederetur. Balthasar Barreria a principio animose progressus in aciem, contractâ lue, visus est ideo seruatus prope diuinitus; vt postea domestico praefectus valetudinario, quod munus mirabili caritate, ac sedulitate gessit, multos Societati, et Christianae reipublicae viros <note>225 Balthatsaris Barreriae constantia.</note> vtiles conseruaret. Et edidit, dum ipsemet curatur, memorabile inter pauca documentum plusquam virilis duritiae. Namque dum pestiferum tuber secundum pectus enatum vt exsecet, adacto saepius Chirurgus cultro circa pertentat, quousque vitium pertineat, adeo nihil commotus est; vt obtorpuisse circum totam, emortuamque carnem intuentes arbitrarentur: parique constantiâ stetit immotus, dum vndique recisa tandem circiter libra carnis reuulsa est, attonitis medentibus, qui norant, quam intoleranter alij carnificinae id genus perferrent. Neque negauit percunctanti Rectori Barreria sibi quoque doloris acerrimum sensum fuisse. Ceterum haec adeo perfectae virtutis facta Barreriae, et Monserrato pro rudimentis numerare licet eorum, quae postea in longâ aetate, et barbaris regionibus addiderunt. Ex reliquo desideratorum numero, quos nominare nihil attinet, exceptione digni Antonius Correa, et Franciscus Andrada, quam aetate dispares, tam bene comparati virtute, velut optimo cum <note>226 Antonij Correae virtus.</note> discipulo optimus magister. Primus Correa Tyronum institutioni, cum disciplina ordinari coepta est, in Lusitaniâ praefuit: neque aliud magis vitam per omnem munus tractauit. Vir vere humilis, et pius, et Crucis amator, suique victor: denique religiosae sanctitatis prius forma, quam doctor. Ferunt Olisippone, cum Prouincialis periocum dixisset, oportere eum comitem obsonatori ire cum manticâ sine pallio, quemadmodum Tyronum quendam miserat; ita plane fecisse: multumque se ita tunicatum, manticâ pendente ex humero, celeberrimis compitis ostentasse. Vrbem Portum habuit patriam: in Societate ex anno <note>227 Francisci Andradae insignes laudes.</note> seculi duodequinquagesimo vixit. Scalabitanus erat Andrada, nec vltra biennium, ac bimensem in religiosâ scholâ superfuit: sextodecimo aetatis anno peruehementem, ac diuturnam petitionem, multasque lacrymas aditum eblanditus: sed quantum exiguo interuallo processerit, inde prompta est coniectura
<pb id='s250' n='250'/>
Petrus Fonseca Conimbricensis tum Rector Collegij ad Borgiam scripsit, neminem pari omnium motu, ac desiderio, post conditum Collegium, obijsse. Idque merico, inquit, pro eo quantum in illo Dei erat. Vt primum in sacram palaestram intulit pedem, eam aduersus veterem hominem pugnam suscepit; vt plane totum hominem (alioqui ingeniosus, et acer) et omnem proprie quicquam volendi, omnem diudicandi exuisse facultatem videretur. Frequens flagellum, frequens cilicium, et cruciamenta alia innocentibus artubus adhibebat. <note>228 In sui contemptu singularis industria.</note> Ad conciliandum sibi contemptum veniam petiit errata sua libellis adnotandi: qui per domum, quasi excidissent, dispersi, in Sociorum manus venirent. Tanquam vltimum habebat se. Ne vestimenti quicquam nouum indueret, de genu, et lacrymans deprecabatur. Non ita chrystallus pura tranflucet, vt magistro Nouitiorum tota eius anima penitus aperta, atque perspicua erat. Magister erat Blasius Gomius. Is, inter ceteras Audradae laudes, profitebatur nec <note>229 In castigationibus tranquillitas.</note> perspectam sibi, nec vsquam lectam parem mentis tranquillitatem in castigationibus suscipiendis. Ita postea serenum vultum, ita simplicem obtinuisse, bonamque fiduciam; tanquum nihil ad eum castigatio pertinuistet. Nec vero do re, quamuis leuissimâ, suisse vnquam bis admonendum. Affirmauit emendationis curam inter schedas demortui inuentus libellus, in quo quicquid sibi vnquam poenarum, et qua de causâ iniunctum fuisset, consignarat. Amabat supra modum Societatem. In remissionibus si quid loquendum sibi, aut quaerendum putaret; de vocationis religiosae beneficio, de donis a Deo Societati collatis, de perfectione, quam praestare vnumquemque Sociorum deceret, plurimum agebat: eâ modestiâ, quam miram vbique, et in rebus omnibus obtinebat: oculis ita submissis, vt acies, velut circumscripto limite, intra vnum, alterumue pedem contineretur. Obseruantissimus omnium erat, in quibus velut in <note>230 Exercitationes piae Andradae.</note> imagine, ac templo, Deum agnoscens venerabatur. Ad hanc se cogitationem assuefecerat, vt vbique locorum ad dexteram Christum Dominum, ad laeuam Virginem Matrem haberet. In mensâ Christum sibi cruci suffixum proponebat. Cruciatibus eius in horas diei distributis, singulas partes singulis recolebat horis, aeternoque Patri offerebat, suam vnicuique certam precatienem adiungens, nunc pro Summo Pontifice, nunc pro Regibus Christianis, nunc pro defunctorum animis, alias pro necessitatibus alijs. Praeter vsitata rofaria, et solennes Deiparae, cui addictissimus erat, honores, texebat ei quotidie tale coronae genus. Generatim res creatas mente collustrans, inuitabat separatim vnumquodque genus, vt de virtutibus admirandis, deque ornamentis amplissimis, quibus cumulata est, Deo gratias agerent: gaudens ipse, ac gestiens, quod summa illa Regina ijs bonis omnibus, et celsissimo gloriae culmine frueretur. Iam diu singulis horae quadrantibus in conscientiam inquirebat suam. Per sesquiannum singulare examen in eo continuauit, vt ad voluntatem se se diuinam totum, ac penitus fingeret: cuius exercitationis quinos quartâ quaque horae parte actus instaurabat tanto profectu, quantum exacta obedientia, quantum, qua supremum languorem tulit, aequitas animi declarauit. Nihil enim neutram in partem seu vitae, seu mortis specie commotus est. Quin vbi vincere morbus caepit, omnes admirabantur securitatem, atque laetitiam, qua de morte, tanquam de migratione, in familiare domicilium, cunctantem prope incusans: et a quolibet accipiens in caelum mandata, accipiebat, reddebatque sermones. Monente socio, vt morbi vexationem pro suis delictis offerret Deo: Non id faciam, inquit: non refugio, in offensi Dei mei poenam, quemcunque ignem: hoc quicquid est, in gratiam suam bonus Dominus, proque amore suo dignetur accipere. <note>231 Obedientia eiusdem.</note> Immensum gaudebat, quod in religiosâ obedientiâ moreretur. Rogante Fonsecâ quid vellet fratres a Deo sibi precari: Vt, inquit, eius de me voluntas vndecunque fiat. Alias vero inrerrogatus, quid vellet a fratribus pro se fieri: quamuis iterum, atque iterum, vt aliquid explicaret admonitus, aliud non potuit exprimi, quam id iucundissimum fore sibi, quod obedientiae placuisset. Rursus quaerenti quid se maxime solaretur eo tempore: Obedientia, inquit: Et
<pb id='s251' n='251'/>
in qua vellet maxime virtute elaborasse: In obedientiâ, subiecit. Item supremo iam inunctus oleo admonitus, vt vni fratrum expromeret, in quo maximum eius profectum cuperet: In obedientiâ, respondit. Quae curationis gratiâ adhibebantur, vt obsequenter omnia, sic insuauia libenter, blandientia pene grauatim sumebat. Denique a principio monitus ne in dexterum latus recumberet, et ad vltimum constantissime obsecutus, cum iam moribundum naturae impetus in eam partem, quo scilicet sinistrae fatigationem leuaret, vertisset; disputantibus inter se fratribus, vtrum ita sinendus esset manere, quando iam tam prope ab fine abesset; ex eo sermone recordatus (vt apparuit) moniti; vltro se ipse conuertit, dicens: Tamen: hoc est, etiamsi nihil refert ad vitam; tamen ad obedientiam praestat, ne id quidem laxamenti naturae permittere, sed obedientiae immori. Exanimum corpus gratior, quam cum viuum integer sanguis, atque aetatis ver pingeret, serenitas quaedam, ac pulcritudo vestiuit. Itaque cum linteis ad sepulturam more patriae inuolueretur, aliquot praeter morem horas relicta facies detecta est, vt Sociorum indulgeretur luminibus, qui iterum, ac saepius intuendo, et beati iam fulgorem animi delibando, Deumque in caritatis suae delicijs laudando, expleri nequibant. Inde diu nulli fuerunt inter Socios Conimbricenses alij sermones, quam de Francisci Andradae virtutibus, magno cum omnium incitamento ad imitanda, quae laudabant. Et fuere, qui rem quampiam aggressuri, vt ad optime gerendam excitarent se; illum proponerent sibi, cogitarentque si agenda Andradae res ea foret, quemnam ad modum esset acturus. <note>232 Eiusdem ad huc pueri erga moribundos sedulitas.</note> Tum item vulgata est illa pueri ante initam Societatem singularis, ac propria virtus. Dum Conimbricae studiorum causâ diuersabatur, vbi cognouisset quempiam in paraeciâ sua moribundum esse; domum eius adibat gestans sub pallio Crucifixi effigiem, et candelabra bina cum cereis: locoque apto arulâ in aegri conclaui excitatâ, et ibi Cruce, candelabrisque positis, et incensis candelis, ad hominem accedebat, exhortans, atque confirmans, et colloquia cum Christo Domino instituens, pij modo, peritique Sacerdotis, nunquam desistens, donec vel animam aeger exhalaret, vel capax auxilij esset. Quae res cognita adeo viciniae, et curialibus placuit; vt iam, si quae talis necessitas ingrueret, accersendum ipsimet puerum (sic enim nominabant) dicerent. Haec sunt gratiae Christi miracula: cui nulla cum sit non idonea aetas; quanto sim plicior, ac purior, tanto est aptior puerilis: in cuius floridâ amoenitate, caelestis quoque artificij suauius rident colores. Condemnat autem iustus mortuus viuos impios, et iuuentus celerius consummata longam vitam iniusti: neque id solum, sed militibus sapientiae veteranis cana Tyronum perfectio cum salubrem pudorem inijcit, <note>233 Conimbricensium Sociorum caritas.</note> tum calcar blandissimum addit. Ceterum quos ad oppetendam pro caritate mortem Conimbricenses quoque socij gererent animos, declararunt. Primo cum institere permulti ex Prouinciali, vt liceret Olisipponensibus auxilio ire: quorum nulli permissum, nisi domestici valetudinarij procutatori, ob vsus, peritiaeque praerogatiuam. Deinde cum ex plebe Olisipponensi profugum quendam haud procul iacere allatum esset; tela mortis haud satis fugâ elapsum. Tum enim conuocatos in vnum Fonseca cum interrogasset, ecquis ad expiandum, coufirmandumque miserum satis animi haberet; confertim in genua prociderunt, suum quisque caput in periculum offerentes: ex quibus lecti duntaxat duo, qui persuncti pietatis officio sospites redierunt. Ad iuuandum quoque Pagum, quem lues infecerat, vitam, et operam detulerunt: sed Episcopus remisit, quod Parochus <note>234 Eborensium quo que seruor.</note> bene partes suas obiret. Aliquanto plus praestiterunt Eborenses. Namque ex tantâ Olisipponensi frequentiâ per omnem Lusitaniam fugâ dispersâ, cum Eboram multi venissent, receptis intra moenia integris, peste attacti milliario, ac dimidio procul moenibus iacebant: nec erat, qui morientibus consueta piacula ministraret, nec qui puluerem inijceret mortuis. Hanc destinatam sibi benignitate Numinis Collegae Eborenses prouinciam iudicarunt. Quam cum certatim vniuersi deposcerent, ne plures, quam necesse esset, in casum darentur; quatuor duntaxat bini Sacerdotes, laicique delecti sunt. Eos miserabilis turba,
<pb id='s252' n='252'/>
veluti lapsos e caelo Angelos, exceperunt: placuitque diuinae clementiae omnibus prope cum animi, tum corporis restituere sanitatem: quatuor solum desideratis, quibus Socij, cum in supremo illo, maximoque, vtpote rem aeternitatis secante certamine, sedulo adfuissent; defunctis iusta funebria, et sepulturae beneficium addiderunt: et ipsos tandem bene, feliciterque prouinciâ administratâ, sospites ceteri Socij, cum pro deploratis habuissent, incolumes praeter spem, et plenos frugum caelestium reuisentes, complexu laetissimo exceperunt. Secundissimo rumore Patrum Olissiponensium caritatem Lusitania cuncta celebrauit. Pro Martyribus habendos Cardinalis Henricus ad Generalem Borgiam <note>235 Regis in Societatem studium.</note> scripsit, qui in eâ procuratione ceciderant. Et, quoniam tam multis orbata, et adeo praestantibus Prouincia viris erat; ex Pontifice postulabat Rex, vt quadra ginta Sacerdotes, veteri Societatis instituto, nullâ solennium votorum editâ professione, creari ins esset: pollicens de suo sacerdotia, vel patrimonia, si quando cuipiam eorum mendicitatis periculum immineret. Sed Borgiae visum est, cum ad se literae perlatae essent, debito Pontifici obsequio conuenientius hac <note>236 Laudat Borgia caritatem Sociorum Lusitanorum.</note> Regis liberalitate non vti. Itaque literas eas reddi noluit. Magnopere autem laudans pietatem Sociorum, qui gloriosae morti obiecerant se animarum causâ, et excitans ad pergendum, quod opus hoc vocationis nostrae esset; non precum modo auxilia, sed et hominum supplementa pollicetur: simul affirmans, qui praeiuerint in caelum, nihilo minus inde prouinciam adiuturos: et in eorum loca Deum (vt nunquam liberalitate vincitur) nouam sobolem magno soenore submissurum. Rex, et Cardinalis, vbi periculum increbuit, Olisippone egressi, <note>237 Rex ab Eborensi Academia pulchro ordine excaeptus.</note> varia subinde mutantes loca, Eboram Octobri mense venerum. Excepti sunt ab vniuersâ Academiâ summâ obseruantiâ, et magnifico apparatu. Rector erat Pater Georgius Serranus. Is scholasticos omnes cum in Gymnasium conuocasset, ordine obuiam misit eâ regione vrbis, quae fert ad aedem Diui Sebastiani extramuranam. Praecedebant prima rudimenta discentes pueri: qui partim lauro, partim aliâ decorâ fronde ad innocentiae magis gratiam, quam scientiae praemium coronati: et partim palmis insignes christianae religionis initia concinebant. Sequebantur aetate adultiores, et literis: qui variâ antiquitatis cognitione, reconditisque Poetarum, et Historicorum operibus, et ditiore Rhetorum supellectile ad Humanitatem instruebantur, et Eloquentiam. Adhaerebant sui quibusque Magistri, et identidem viri graues patritiorum ex ordine, velex Academiae magistratibus inauratis bacillis euntium incessum moderabantur. Pone subibant, qui Dialecticorum argutias, et certas peruestigandae vias veritatis persequebantur: accedentibus, qui scrutando naturae opificio, et his, quae vltra naturam sunt contemplandis operati erant. Tum magisterij dignitate praediti, vel diuinae sapientiae donati laureâ suorum quisque insignibus honorum nobiles. Eos Religiosi de Societate scholastici excipiebant: hos ex eâdem Doctores, donec agmen clauderet, proxime praegrediente Bedello, medius inter primos Doctorum Serrauus Rector. Eo ordine simul peruentum ad Regem; primus Rector eius manum, dein ceterorum quidam exosculati. Omnia Regis consummauit benignitas, cum in gratiam sic accepit, vt nihil vnquam siue iucundius, siue magnificentius spectatum sibi profiteretur. Proximis deinceps diebus ipse, et Cardinalis, alijque Procerum in Gymnasio honorifice excepti cum apparatu Musaeo: eleganti quoque fabulâ comicis, tragicisque temperatâ motibus exhilarati. Cumque Cardinalis familiari facilitate in Collegio ipso diuersaretur; Rex totum haud semel, et scholas prope quotidianus auditor inuisit. Praeter cetera illud admirabatur, Theologiae quoque Professores, et summo in pretio apud populum viros, infimis domi, vel in coquina, muneribus inseruire: auditum videlicet adhuc magis, quam compertum habens, religiosa simplicitas quantum ab seculi vrbanitate distet: quamque diuersa sit in Christi, et mundi aulis ambitio: cum primatus, vt hîc a vertice, ita illic ab imo petatur.</p>
<p><note>238 Manopotapia missio.</note> Per huius anni Ver expeditionem in Manomotapae regnum adornauit, Francisco Barretto, qui Goae Praetor suerat, ei praeposito: qui, cum se prouinciam
<pb id='s253' n='253'/>
suscepturum negaret, nisi aliquot Sociorum praesidio instrueretur; quatuor libenter sunt attributi, vt, si qua forte daretur accessus, in eo solo, quod Consaluus Sylueria triumphali olim sanguine irrigarat, fidem Christi consererent. Ergo Franciscus Monclarus, et Stephanus Lopius Sacerdotes: Laicique Consaluus Dinius, et Dominicus Consaluius missi. Qui, cum in Mozambicum venissent, militibus magnam partem, vt infra reddetur, morbo, cladibusque alijs absumptis, expeditione exitum non sortitâ, docendae quidem religionis occasione frustrati <note>239 Visitatoris Indiae res.</note> sunt, sed praeclaram nacti exercendae caritatis. Indiae Visitator Consaluius magnum domi, forisque ad res Christianas momentum attulit, non solum praeclaris monitis, ac praeceptis, sed magis omnium virtutum actionibus ad absolutam religionis formam praecurrens. Quippe in Goano Collegio humilia, tyronis instar, ministeria obire, et Patrum, Fratrumque necessitatibus inseruire adorsus; iter ad perfectionem melius manu, quam ore monstrabat. Itaque omnium animis eius ardore incalescentibus (vt maxime noua permouent) solennis votorum instauratio, ineunte anno, nouo quodam animi sensu peracta est. Nec fuit quisquam, quin sedulo amouere studuerit quicquid sibi priuatim caeleste curriculum <note>240 In votorum instauratione facta a Socijs abdic atio.</note> poterat retardare: ac nominatim, quo propius ad sanctam Christi Domini nuditatem accederent, eique vni in vnum collectis ad haerescerent studijs, quicquid ex communiter concessis (aliud enim nihil habebant) paulo habebant carius, reliquias sacras, praecatorias lineas, icunculas, libellos seu typis, seu calamo scriptos, alia de genere hoc magnâ alacritate se penitus expoliantes, vltro ad Consaluium detulerunt. Quae non solâ in Indiâ, sed per cunctam Societatem solennes expoliationes identidem cum essent, hodieque sint; detur hoc Goano. rum Sociorum ardori, vt de ipsis proprie referatur. Multa in Goano Collegio, quantum natura loci permisit, ad communem Prouinciarum morem accomodauit. Posita in orâ Cambalae domicilia, Tanaam, Bazainum, Maim, Damanum visit, magno cum incremento tum priuatae pietatis, tum publicae. Vt enim recenti impetu ad sui culturam animi pro se quisque Sociorum incubuit; ita in proximorum quoque vtilitates elaborauit ardentius. Siquidem et fabrilia videre est ferramenta, cum cote magister extimularit, plus operis, leuiusque moliri. Multi ad Ecclesiam aggregati cum alibi, tum praecipue in Salsettanâ continenti: quos inter et celeberrimus Iogues. Hunc conspicati Neophyti, cum in pagum Vernam forte venisset, pene captiuum ad Patrem Andream Fernandium <note>241 Ioguis celeberrimi baptismus.</note> Sanctae Crucis Ecclesiae praesidem pertraxerunt. Aetate videbatur annorum quinque circiter, et viginti. Ac suum perbelle Monachum Satan ornauerat. Vestitu attrito vtebatur, et lacero: ne scilicet nobis nos placeamus, nisi philosophiam vltra scruta profiteamur. Pendebat ex humero sarcina, in quam friuola quaedam, velut religiosa monumenta, congesserat. Hinc ab lateribus aenea scutella, inde excauatum in cucurbitae formam poculum. Brachia, et crura, item manuum, ac pedum articulos ferreis circundederat annulis. Fistulam e ceruice suspensam, buccinam venatoriam manu gerebat: quibus inflatis aduentum suum in oppida gloriolae mancipium praesignificabat. Ad haec mortis meditandae monumentum (an per errores volatici, emortuique ingenij documentum?) extinctam ferebat auiculam vniuersâ cum plumâ. Caeterum forma ipsi corporis egregia erat, vultus modestus, nec lingua infrenis: barba, et caput abrasa. Exigui tantum circuli spatio comam in vertice raram, sed promissam, beneque comptam reliquerat: qualis Iaponum mos est: contrarius Sacerdotibus nostris, qui tantum verticis radimus, quantum illi intactum relinquunt. Ligna quaedam in aures quatuor, aut quinque locis perforatas inseruerat, tanquam professionis argumenta. Hoc habitu cum ante Patrem Andream stetisset, interrogatus quo consilio tantâ se asperitate frangeret; anteactae vitae commissa expiare se, et prospicere saluti respondit. Tum Andreas: Metam quid em, mi homo, proposuisti tibi non malam, sed aberras a viâ. Multisque rationibus neque expiationem criminum, neque salutem aeternam, nisi in verae cultu religionis, summique rerum parentis, atque reparatoris cognitione ostendens posse consistere;
<pb id='s254' n='254'/>
hominem, nimirum diuinâ intus perdocente sapientiâ, ita permouit; vt continuo responderit: quoniam Deo ita placeret, velle fieri christianum. Ac protinus magnâ et Christianorum, atque Ethnicorum turbâ sectante, progressus in forum, ibique rogo excitato, subitoque igni, varium illum, ac multiplex Iudificantis Daemonis instrumentum colligatum in fascem iaculatur in flammas. Vt vero per otium christianâ imbutus est disciplinâ; maiore diuinitus luce perfusus, domum regressus, inde secum matrem, cum filijs tribus germanis suis, <note>242 Iogues alius Ignatij nomen quare sibi in baptismo delegerit.</note> Vernam ad Catechismum, et ad Christum adduxit. Eiusdem Sectae vir alius in Trauancoris orâ baptizatus est: qui Religiosorum Societatis admiratus virtutem; auide quaesiuit, quis eorum ordinis repertor, et magnus (vt aiebat) parens esset: cognitoque Ignatium appellari; ad viri venerationem id sibi nomen delegit. Inter haec Ludouicus Taidius Prorex cum Prouinciam offendisset grauiter a Malabaribus Mahometanis infestam; vt optime armis, virisque e Lusitaniâ venerat ad bellum instructus; non solum dimissis Septentrionem versus, et meridiem classibus, pacare maria; sed etiam, quantum fieri posset, periculorum, et praedationum <note>243 Onoris expuguatio.</note> semina excidere aggressus est. Itaque magnâ extructâ classe ad Onorrem, et Bercelorem in Canarinorum orâ expugnandas arces contendit. Onor et propugnatoribus, ac situ munita oppugnationem triduo sustinuit. Tertio die, qui clarissimae Virginis, Martyrique Catharinae sestus illuxit, vltro deditionem <note>244 Patres Sebastianus Consaluius et Martinus Sylua in exercitu ducti</note> fecit. Duxerat Imperator in exercitu duos e Sancti Pauli Collegio Sacerdotes, Sebastianum Consaluium, et Martinum Syluam. Is, quo die Lusitani castrum ingressi sunt, Franciscano Custode in gratiarum actionem sacrificante, verba ad concionem fecit. Idem in eâ expugnatione periculis summis defunctus est. Nam vt primum excensio facta est, dum conatur globo militum animos addere, et Crucifixi Domini signum ostentat, emissa ab hoste artificiosi ignis olla huc, illuc magno impetu volitans in eum impulsu sibi cauentium militum prolapsum incidit: sed ita, vt vestem duntaxat discerpserit, intacto corpore. Deinde saepius tormentarij globi ita proxime viri caput praeteruolarunt; vt propius sine noxâ non possent. Hac arce captâ, Prorex copias vltra ad Bercelorem duxit, quae ab Mahometanis vim experiri non ausis deserta in potestatem venit. Patres ambo substiterunt curandis Onori militibus, qui ex vulneribus decumbebant. Haud minus militares necessitates subleuatae Cocini, vbi Iacobus Menesius cum <note>245 Cocini res gestae.</note> triginta Nauigiorum classe, ac mille ferme armatis hybernauit. Inter omnes conseruata, vel restituta pax, licentia, visque compressa. Ante omnia priuatis, publicisque sermonibus effectum, vbi conscendendum fuit, vt de laudabili more Indicorum militum vnusquisque curaret conscientiam. Itaque multi etiam publicis sponte flagris commissa vindicarunt: et praeter Socios nauales militum octingenti in Collegio expiati, caelique mensâ refecti: vt mirum non sit egressis ad custudiam littoris eius frequentes Deum ex hostibus, et praeclaras dedisse <note>246 Emmanuel Texeria Melchio ri Nunnio in Coccinensis Collegij procuratione succedit.</note> victorias. Procuratio huius Collegij post Melchiorem Nunnium, quem Goae Visitator tenuit, Emmanueli Texeriae demandata est. Is nuper serio susceptum Ethnicos pelliciendi negotium longe promouit: et suffragante Lusitano Praefecto ab Cocinensi Rege impetrauit, vt Palurti, qui recentium Christianorum est pagus, liceret templum extruere. Leucas circiter viginti Cocino in Austrum abest Porca Oppidum, quod et Regioni dat nomen. Eius quoque Regulus cum Cocinensem Regem grauiter aegrotantem inuisisset; ab Texeriâ, et Lusitanorum Praefecto excitatus, quae Cocinensis Rex imperij sui Neophytis beneficia dederat, concessit popularibus suis, qui ad Christum accederent: vtque templa christiana non Fidelibus modo, sed etiam Ethnicis pro asylo essent. Alij duo Reguli, quo facilius in Lusitanorum venirent amicitiam; praedicatores christianos postularunt. Eo missi rerum statui speculando Socij duo, optime praeparatum <note>247 Gaspar Aegidius Neophytus magnae vir tutis.</note> ad opimam messem inuenerunt solum. Inter Neophytos Cocinenses longe fides eminebat, et ardor Gasparis Aegidij. Qui, cum animaduerteret haud modicum praeparandae religionis impedimentum, quod Competentibus instituendis nullum receptaculum esset; suis sumptibus Catechumenos, in aedibus
<pb id='s255' n='255'/>
ad eam rem comparatis, alendos depoposcit. Cuius honesta vidua imitata virtutem; non modo alendis, verum etiam erudiendis faeminis operam, et impensam benigne detulit. Denique aliquot magnifice adornatis baptismis, hoc anno Cocini fere quingentis capitibus piorum coetum Collegij industria locupletauit: Deo etiam singularibus, vt consueuit, pietatis suae pignoribus aspirante <note>248 Conuersus qui dam Paganus Beatae Virginis monitu.</note> coeptis. Paganus erat genere nobilis, quem Patres nostri per se, perque communium amicorum consilia, ac preces conati saepe a falso cultu auertere, scopulum verberarant. Sed quo die Sancti Iacobi solennes honores instaurantur, ita euenit, vt Christianos circa vrbem mussens catechista Sacerdos cum socio ad eum diuerteret, perque humaniter acceptus precaretur, vt tandem aliquando respiceret se, atque obedientem veritati praeberet. Cui Ethnicus, non vt ante consueuerat, tergiuersans, et pertinax, sed mirâ alacritate respondit. Nihil amplius in se recusationis futurum: proximâ nocte augustâ specie visam sibi Reginam, quam, ex frequenti cum Christianis vsu, etiam ipse Dominam nostram appellabat: eamque talibus ad se verbis loquutam: Crastino matutino christianus Sacerdos hâc iter habebit: Tu, quicquid ille auctor erit, facesse. Ergo, quoniam vultis, inquit, me christianum fieri; en ego praesto sum: me, et omnem pariter domum meam facite christianam. Ita post paulo laetus cum suis in Collegio ad salutarem fontem accessit. Nihilo erat minus pecuniâ, et negotijs, vmbraticaeque legis peritiâ clarus ludaeus nomine Ioseph: qui Cocinum (vnde erat <note>249 Indaei primarij conuersio.</note> domo) cum Bengalâ rediret; Coulani graui morbo, ex quo decessit, implicitus; vnum e Patribus aduocauit, sepeque ingeminans multo cum fletu: Nimium diu se aberasse caecum, et pugnasse cum Deo: Nunc demum Christo Iesu, quem Dei filium in lege promissum crederet, velle duram ceruicem subdere, et quicquid Romana Ecclesia doceret, totâ mente complecti: Etiam atque etiam rogabat, vt sibi salutarem aquam inijceret. Pater gratias agens Deo, quod per morbi perniciem salutis principium homini praeparasset; pia eius vota non distulit: continuoque ille de duro lapide verus Abrahae filius, nouâ quadam voluptate, ac luce perfusus, ita suauiter coepit, ita magnifice de Christianis mysterijs verba facere; vt quotquot aderant, in lacrymas irent. Literas etiam, paulo ante quam moreretur, ad Cocinensem Antistitem Henricum Tauoram scripsit, quibus, post rogatam veniam, quod eius monitis tandiu obstitisset; certiorem faciebat, se tandem a diuinâ bonitate victum, suscepto baptismate, iter caelum versus ingredi. Quae, et alia huius generis multa vehemens commoti a Deo animi studium spirantia dum legit Antistes, ei quoque oculi maduerunt. Praeter hunc quadringenti <note>250 Coulani multi baptizzati.</note> quadraginta septem Coulani in Collegio baptizati. Multi item in Trauancoride orâ, cuius procuratio ad id Collegium pertinebat. In his grandaeuus <note>251 Pastor centenarius Christia nus efficitur.</note> Pastor annorum ferme centum canitie pulcrâ, nec sine caluitie venerandus, qui prope oppidum ipsum Trauancor praetereuntem conspicatus Patrem, Ecclesias illius plagae lustrantem, ouibus in agro relictis, ad eum accessit rogans, vt secum duceret, et christianum efficeret. Ductusque Raquemangolanum pagum Christianorum, et baptizatus, paucis interiectis diebus excessit e vitâ. Multa his adijci possent miracula fidei, si talia coaceruare in haec monumenta consilium esset. Illud tamen apponam, Adolescentem christianum Coulani apud Patres agentem, egressum ad lignandum forte cum deprehendissent, abduxerant sui, vt qui vanis Deorum cultibus tenebantur. Pius adolescens amorem religionis ante naturae necessitudines habens, vt primum opportunitas data est, fugam arripuit. Dumque Coulanum rediret, in tigrim non modo feritate, sed et magnitudine <note>252 Tigris Neophy to blanditur.</note> immanem incidit. Tremefactus belluae conspectu ad diuinum auxilium, in quo spes vna supererat, fugit: repetitoque saepius vitali Crucis signo se munit. Mirum dictu, eo tigris repente mansuefacta propius accedit, adolescentique vix mente prae pauore constanti, et nihil nisi Cruce se consignanti <note>253 Tranuancoridis orae in fide progressus.</note> blandissime lambendo adulatus, tum recedit innoxia. Ille iter, tanto corroboratus experimento, prosequens, eo laetior ad Patres remigrauit. Trauancoride in orâ, nempe Rege, quanquam Ethnico, nil morante, ac potius fauente,
<pb id='s256' n='256'/>
processit bellê christiana res. Iam quinque et viginti numerabantur in eo tractu Christianorum pagi, ex quibus quindecim ferme millium capitum numerus conflabatur. In vnoquoque pago, tribus exceptis, suae stabant sacrae aedes aedituis impositis: quos Patres, cum ipsis nequaquam liceret assidue interesse, in multis functionibus vicarios sibi substituebant. Canacopolas ibi, vt et in orâ Piscariâ, nominant: quorum est, praeter templi custodiam, et ornatum, rudes, ac pueros bis quotidie christianis praeceptis imbuere, discordias amoliri, statis temporibus conuocare plebem in aedem sacram ad preces, notatis absentibus, vniuscuiusque obseruare mores, ac fideliter Patri, vbi is accedat, referre: ante <note>254 Sacrae Aedes ibidem erectae</note> omnia infantibus periclitantibus opportune exhibere baptismum. Duo condita hoc anno ex ijs, quae numeraui templis, vnum Mampoli, alterum Carangolani. Mampolis quinque Coulano lencis abest septem millibus incolarum frequens: quorum haud paucis iam fidem amplexis, cum ceteri haud difficile amplexuri viderentur, suis Pagodis nihil addicti, pagi totius Christo subdendi spe, Patres multos iam annos in occasionem templi ibi excitandi imminebant. Obstabat Regina Chirangae, cuius in ditione est Mampolis, verita ne Lusitani portus, et aquationis opportunitate illecti (nam propter fluuium nauium potentem pagus est) extructo templo arcem adijcerent. Sed Rex Trauancoriensis, cui Chirangensis Regina paret, susceptâre, tentatâque per literas, vbi parum profecit, vnum e sui Regni procuratoribus (Pulam ipsi vocant) Mampolim cum armatis misit, iussum terrore, vique Reginam, nisi sponte maneret, in officio, Continere: sed vi opus non fuit. Ipsemet Pula (qui vtinam et animo coluisset) Crucem suâ manu statuit: continuoque templum aedificatum est, in quo caelestis Hostia natali primum Deiparae die sacrificata, eodemque die aliquot baptismo geniti, et matrimonio christiano iuncti. Multo minore negotio alterum illud <note>255 Ciarauensis Reguli liberalitas.</note> conditum est templum Carangolani. Regulus Ciarauensis non modo permisit condi, sed ad templum, et ad Sociorum tectum materiam prolixo animo dedit. Haud procul abest Carangolano Couar oppidum propter amnis opportunitatem eo tempore Christianis, Ethnicisque, et Mahometanis frequens, Regulo Cianganatae subiectum, quem Mahometani, pro innato christianae religionis odio, ab concedendâ templi aedificatione annum iam quintumdecimum abducebant: eo essicacioribus monitis; quod eorum commercium valde erat Regulo fructuosum. Verum vbi Carangolanum Christiani Couarienses, templi ducti commoditate, migrare coeperunt; metuens Cianganatanus oppidi sui solitudinem, quod tot annorum flagitatione extorquere Patres nequiuerant, vt Couari <note>256 Res in Amboino.</note> templum vero Deo fieret; vltro ipsemet detulit, Hoc demum anno in Itu praecipuâ Amboni insulâ Consaluus Pereria arcem extruxit Lusitanae ditionis, et christianae Ecclesiae propugnaculum. Delectus is arci locus, quod ea praecipue gens, Gimillo duce, coniuncta cum Iais, alias oppresserat insulas Lusitanis, et Christo ereptas. Anno superiore dederant Ituani fidem arcem apud se aecepturos: sed huius initio anni cum praemissi legati Consaluum venire ad eam aedisicandam nuntiarent; solicitati ab Iais, qui paulo ante cum duobus iuncis, alijsque minoribus nauigijs Itum appulerant, eorumque auxilio freti, vix manus a Legatis abstinuerunt. Eâ re Mendornelas praetoriae ductor nauis Iaos aggressus, nauigia eorum iniecto igne consumpsit, Iaorum plerisque, Ituanisque in rupem vndique abruptam, planeque inaccessam fugâ elapsis. Quorum expugnatione frustra tentatâ, Consaluus ad gentis oppidum copias duxit, omniaque ferro, et Hammâ corrupit. Ea vastitas Mahometanos in rabiem egit. Deuouent sese, et Amoci, vt illi aiunt, effecti, in primam aciem velut lymphati feruntur, magno quidem cum suo malo. Eorum Cacizius impiam animam ibidem reliquit. Dux aegre fugam arripuit, scisso ventre, erum pentibus intestinis. Cecidere multi ab <note>257 In expugnatione Turcarum Secij cum Crucibus praeeuat</note> Lusitanis quoque. Vincentius Dias e Societate laicus cum Odoardo Menesio in primâ acie ibat, Crucem elatâ manu praeportans: cum Consaluo Pereriâ, et reliquo exercitu item suam praeferens Crucem Pater Petrus Mascarenia sequebatur. Ac Vincentius quidem lanceâ perstrictus in brachio est: sed tot alijs
<pb id='s257' n='257'/>
super alios valide percussus ictibus; vt haud dubie superaturus non fuerit, nisi prouide milites eum quoque firmâ induissent loricâ. Hac reportatâ victoriâ, coepta est arcis aedificatio. Sperabant enim suâ sponte reliquias hostium, statim, vt impositum sibi iugum illud viderent, imperata facturos. Ex materiâ extructa, vt ijs locis apprime firmâ. Duorum spatio mensium (tam multi ex vniuersis <note>258 Ara in Itu aedi ficata.</note> Amboini insulis, oppidisque Christiani pariter, et non Christiani confluxerant) perfectum est opus, inclinato iam Maio coeptum. Denique consilio, ac virtute Consaluus vniuersam Amboinum pacauit: ac ne se inuicem oppida, pagique <note>259 Adbaptismum concursus.</note> assiduis consumerent bellis; cuncta mutuo foedere colligauit. Inde populorum multitudo tanta statim coepit baptismum rogare; vt Patribus illa esset omnium aerumnarum acerbissima, quod non plurima cuique brachia, et ora suppeterent, quo possent tantum animarum Satanae ereptum in felicitatem sempiternam inserere. Tum Petrus Mascarenia, Ludouicus Goens, alijque pauci per Insulas, Pagosque dispersi, consolari Christianos veteres, restituere Cruces, erigere lapsos, Mauros, Ethnicosque auidissime ad fidem accurrentes excipere: adeo vt paucis mensibus, praeter infantes, octo adultorum millia recepta in Ecclesiam sint, religionis sanctitatem diuinis etiam confirmantibus signis. Catechumeno enim puero Cacizij sepulcrum demolienti, repente dolore coepit immani guttur vrgeri, faucibus foede intumescentibus: quae res ceteros vehementer deterruit. Itaque relato puero domum, illico perterrefacto populo referta est. Defertur <note>260 Sacrae aquae virtus.</note> trepidus ad Patrem nuntius, qui Diaboli terriculamenta noscitans, iussis bono animo esse Catechumenis, raptim accurrit, puerum baptizat: continuoque, sacrae attactu aquae, fugato Daemone, dolor, ac tumor e faucibus omnis abscedit. Hic rei exitus christianae religionis admiratione gentem compleuit: tamen, qui baptismum nec dum susceperant, tamquam diuino munimento destituti, Mahometica fana, suaque Idola contingere ipsi non ausi, ad ea euertenda christianorum puerorum agmina adhibebant. Ecce autem dum in Amboino regerminat generosior, pulcriusque reflorescit diuina seges, noua praeter spem in <note>261 Mauricarum Insularum vastitas.</note> Mauricis Insulis vastitas. Boccanorae dominus Regi Ternatino subiectus, superioribus quoque annis vehementer Mauricarum Christianos vexarat. Is callidissimâ simulatione, quandiu Consaluus Pereria praesens in Maluco fuerat, pollicitus large satisfacturum, resque Christianis, et libertarem redditurum, vbi secedentis in Amboinum Consalui terga conspexit, existimans inde porro in Indiam rediturum, sibique impunem fore perfidiam, christianum in gregem multo crudelius inuasit. Sed in oppido, cui nomen Pune, diram exercuere carnificinam missi ab eo praedones. Horâ ante lucem ad Oppidum cum triginta nauigijs appulsi, plerosque puerorum infantium, ac mulierum saeuissime trucidant. Cetera multitudo magnam in partem beneficio fugae seruata. Fuit tamen vir magni inter Punenses nominis: qui cum conaretur innocentium prohibere necem, atque tueri Crucem; nunquam adduci potuit, vt fugâ (quod prodiue erat) sibi consulens, pia coepta omitteret. Itaque iuxta Crucem, pro qua pugnabat, <note>262 Punensis viri nex pro Cruce tuenda.</note> in frusta concisus est. Huius cladis nuntius haud facile est concipere animo, quanto dolore Patres affecerit, qui eam sobolem tot laboribus Christo genuerant, tot educarant: quorum prope sub oculos faeminae plusquam barbaricâ feritate confectae plagis: et adhuc spirantibus aperta viscera: viuique extracti foetus ante oculos non dum plane clausos discerptarum matrum concisi. Huiusmodi acerbitates, praeter continentia vitae suae pericula, ab vi, venenoque hostium, ab tempestatum et maris insaniâ, constantissimi illi Summi Regis praecones libeutissime exorbebant, vt legatione pro Christo fungerentur, ac bena patientes essent, vt annun tiarent.</p>
<p><note>263 Amacusanae Ecclesiae origo</note> In Iaponiâ Amacusana Ecclesia interim exorta. Amacusa, et Xiquium vnâ Insulâ continentur. Sed Amacusanus Dyuasta multo erat opibus, et ditione Xiquiano superior. Amacusam Ludouicus Almeida profectus, factâ a Tono spe idei suscipiendae, initium baptisim a Praefecto oppidi fecit, vnâ cum familiâ, numero fere hominum quinquaginta. Praefectus nomen Leonis, gratam Iaponijs
<pb id='s258' n='258'/>
proceribus appellationem, sibi delegit. Eius inde socer, alijque centum vig inti, ac paulo post, aspirante Numine, enixeque collaborante Leone, ampliûs quadringenti lustrati sunt. Iamque diuinus ardorita vniuersum arripuerat Oppidum; vt vix quempiam inuenires e populo qui non sanctum lauacrum postularet. Quo citius, acriusque Satan, ac Bonzij contra coorti. Duos Amacusadoni germanos, congestis in Christianam legem, et Almeidam impudentissimis <note>264 Christiano rum ardor, et Martyrij cupiditas.</note> criminibus, incitant, vt fratrem suum ab Christianorum fauore cunctis iuribus auocent. De Leone in primis e medio tollendo, tanquam praecipuo Ecclesiae munimento, consilium capitur. Coguntur armati clanculum fere sexcenti per silentium noctis, vt primo diluculo Leonem, eiusque socerum nec opinantes opprimant. Ceterum, ne tantam rem penitus Amacusadono ignaro moliti perniciem sibi ipsi crearent; ei, quod moliuntur, exponunt. Is nefaria coepta, vt audijt, animo inhorrescens, minis, precibusque non destitit diro furori obuiam ire, ad vltimum addens, se quoque pariter moriturum: ac protinus Leonem totius coniurationis certiorem facit. Re inter primitias illas Amacusanae Ecclesiae extemplo diditâ, vt omnes primus Sancti Spiritus incendebat, agebatque ardor; fit ad Leonis aedes concursus mori pro Christo cupientium. Et quoniam rumor, vt assolet, verum amplificans, vna cum Leone, Christianos ferebat omnes neci destinatos; mulieres, pueri, puellaeque pretiosis, tanquam ad festum diem, indutae vestibus, ad sanguinem pro Christo fundendum celerrime conuenire. Leo, tametsi nihilominus erat paratus occumbere; non tamen permittendum omnino ratus, vt christianâ mansuetudine Bonziorum ignaua insolentia nutriretur, et in gregem piorum, quicquid libido ferret, impune expromeret; <note>265 Amacusadoni labefactatio.</note> domum suam validis munimentis sepsit: eodemque animo christiani iuuenes, ad arcendam vim, arma sumpserunt. Interim coniurati, cognito quam ab eorum coeptis: Amacusadonus, abhorreret; rursus ad eum primarium Bonzium allegant: primum quidem etiam, atque etiam rogantes, vt consilia eorum boni consulat: tum id impetrari si nequeat, vt suo arbitrio moriatur: certum ipsis Leoni non parcere. Quae desperata adeo denuntiatio Reguli constantiam labefecit. Itaque parumper cedendum tempori arbitratus; Leonis causâ desertâ, <note>266 Leonis constantia.</note> se se coniuratorum voluntati permisit. Amacusadono inducto, iam reliqua in expedito, ac tuto videbantur. Ergo idem, qui Principem expugnauerat, Bonzius ad Leonem mittitur fratrum Amacusadoni verbis denuntiaturus, vt, Iaponum more nobilium, ventrem sibi ipse fortiter secet, non expectatâ ignominiosâ ex alieno ferro nece, quam euitare non posset. Cum his mandatis ferox incedens Bonzius, vbi ad aedes Leonis peruenit, longe aliam, atque sperauerat, rerum faciem conspicatus, omnia diligenti septa custodiâ, et firmis occupata praesidijs, eo territus apparatu, mandata quidem peregit; verum nequaquam eâ, qua praemeditatus erat, ferociâ, et animositate. Leo respondit nullam sibi in praesens siue causam, siue voluntatem adesse ventris secandi. Fratribus Amacusadoni, vel Bonzijs si quid secum rerum esset; praesto essent, cum commodum videretur: eodem se vestigio opperiri. Haec Bonzius pro eo, quem conceperat, terrore vna cum apparatu sic retulit coniuratis; vt posito armorum consilio, tantum vrgere Leonem verbis institerint, vt, peregrinis abiectis, ad patrias se religones reciperet. Id enimuero sibi grauius morte cum diceret tyro Christi fortissimus; rogant, vt velit egredi Amacusâ. Quod cum item abnueret; Bonzij, vnaque Amacusadonus conuentum etiam atque etiam orat, et obtestatur, donet paci, donet Patriae, donet saluti omnium breuem absentiam. Ne christianae quidem rei expedire enatas propter eam turbas promiscuae caede restingui. Cum et hi parum proficerent; Almeida progressam eo seditionem videns, vt vix alia restaret ad quietem via, auctor fuit Leoni, vt christianae lenitatis, et fortitudinis speciem cedendo praeberet. Ad religiosi Catechistae, nec dum Sacerdotis <note>267 Eiusdem modestia.</note> vocem, quem nullae nec preces, nec minae aduersariorum tot, tamque potentium commorant, cum vxore, filijs, socero, et familiâ, mortalibus fere quinquaginta, Cocinocum Christi causâ exulatum concessit. Hac victoriâ vsi
<pb id='s259' n='259'/>
sunt Bonziorum praecipui pacatiores. Perlatae quoque sunt ab Rege Bungensi literae ad Amacusadonum, per quas mandabat, vt christianae causae patrocinium commodaret. Quae Proceribus ostensae item aliquid otij fecerunt. Sed nunquam impietas, praesertim victrix, bonâ fide mansuescit: neque fert rerum natura, vt arrogantia felicitate non conualescat. Is breui Bonzios furor peruasit, <note>268 Arrogantia felicitate fit insolentior.</note> vt vniuersi magno cuncta strepitu permiscentes, vno animo conuenirent ad Principem, conuitioque denuntiarent alterum e duobus: vel Almeidam iuberet facessere, vel ipsos continuo Amacusâ abituros. Id longe praestabat, vt abire malos in malam crucem sineret, iuberetque: sed. non dum paganum pectus tantum Christus intrarat. Tamen Regis Bungi prolatis literis, quibus aiebat sibi esse obtem perandum; frementes, secumque truculentum quiddam immurmurantes reiecit. Nec eo retardatus Almeida est, quo minus animas numero quingentas, quas iam affatim erudierat, ceteris paulo ante initiatis adijceret. Tum vero nouâ exutus praedâ furere Satan, furere Bonzij in omnes se versare <note>269 Noui in Christianos tumultus.</note> partes, proxima, longinqua tentare. Demum tres instigant e vicinis Dynastas, qui Amacusadono, si peregrina suas in terras inuehi patiatur sacra, bellum denuntient. Iderat non obscure ad extrudendum Almeidam comparatum: neque eum fefellit. Itaque, Amacusadono rogante, et nihil non in sedatiora tempora pollicente, cum satis iam Ecclesiae eius firma posuisset fundamenta, coram Cosmum totâ de re edocturus absecssit, vnum, et alterum e peritioribus Iaponum loco suo vice Magistrorum relinquens: quibus item, non longo post tempore, solum fuit mutandum. Persimili varietate casuum in Bungensis regni Oppido, <note>270 Indae oppidi Christiani pri. mi.</note> nomine Inda, Melchior Figeredius primas Ecclesiae plantas conseuit. Indae, et Mixi quatuor erant veteres Christiani, quorum et moribus, et adhortationibus permoti profani cupiebant de diuinâ lege cognosecre. Missus est e numero Sociorum Guilielmus Sacerdotij expers, qui sedulâ catechesi plurimis praeparatis, centum sexaginta per genitabilem rorem, et auram illuminauit. Ex eâ velut scintillâ diuinum statim incendium longe, lateque summos inter, et infimos <note>271 Tonus Bungensis suos Christianos fieri petit.</note> propagatum est. Itaque etiam Tonus Bungensis Reginae affinis, eorumque locorum patronus ad Patrem Melchiorem scripsit, pergratum sibi fore populos sibi creditos legem christianam amplecti: rogans, vt administros, quales id opus posceret, destinaret. Idemque in omni sermone Christi instituta com mendans, ad ea suos familiares, ac ceteros, quibus cum agebat, viros principes incendebat: nisi certa causa impediret, diserte confirmans, non se voce magis, quam re ad baptismum omnibus praeiturum. Postremo etiam aream, materiem, <note>272 Sacra promouet.</note> et auxilia cetera ad extruendam protinus aedem sacram vltro donauit. Ex hac ita propensâ voluntate Principis magis sensim, ac magis in popularibus baptismi ardor exarsit. Itaque maturandam sibi eo profectionem Melchior duxit. Ad eius aduentum continuo Tonus in praecipuo pago, vbi sedem habebat, denuntiari publice iussit, omnes pradicationi diuinae legis interessent: tum, si visum esset, mysticum lauacrum, quam quae optimo iure licet, capesserent. Confestim Euangelica tuba inflari coepta, tanto hominum ex varijs pagis accursu; vt quatuor lecti praecones per diuersa loca fuerint disponendi. Duo nobiles Regis familiares cum suis, et multis e populo in Ecclesiam adsciti. Inter ceteros multi edocti, Christoque geniti innocentis aetatis, quorum continuo puris, ac suauissimis vocibus laudes victricis Crucis, et sanctae legis dogmata decantantium totus ille tractus ad eum vsque diem sacrilego cultu, et ceteris vitis contaminatus personare, atque mundari coepit. Nec solennes Tartarei hostis, eiusque satellitum turbae moratae sunt. In Melchiorem, ac Socios probrosa crimina confinguntur. <note>273 In P. Melchiorem, ac Socios conficta crimina.</note> Pro veneficis, et Diaboli administris, atque legum Iaponicarum, quibus salus contineretur, euersoribus accusantur. Quae voces, vbi Neophytos mentiendi impudentiam exosos, quo magis erant probrosae, eo minus commouent; ad minas, et arma conuersi, necem ijs, atque extrema omnia minitantur. Ceterum non id tantum retardauit sancti operis cursum, quantum paucitas operarum. Iam enim ieiunij magni curriculo inito, Melchiori ad veterem Funaij Ecclesiam
<pb id='s260' n='260'/>
redeundum fuit, et ad Cutamensem, aliasque circa Prouincias excurrendum. Accessere deinde bella inter Bungensem Regem, et Moridonum Amangucianum tyrannum, tentante Bungensi Terufirum Regis, olim per summam <note>274 Multi multis locis ad Christum connersi.</note> iniuriam interempti, heredem legitimum restituere in regnum. Interim Pater Cosmus ad Omuram totam Christo subiungandam inteutus circiter octingentos Christianos effecit: plures Nangasacchi Villela: trecentos in Xiquij pagis Michael Vasaeus: totidem in Regno Goti Alexander: alijque alios in attributis sibi <note>275 Ludouieus Froes Meacum restituitur.</note> regionibus. At Pater Ludouicus Froes hoc tandem anno restitutus in vrbem Meacum est, operâ potissimum Vatandoni. Is erat in regno Vomi nobilium morum, ac praestans animi Dynasta, cui, cum christiano Meacensium primario, Dario nomine, Iusti Vatandoni, crebro inferius memorandi parente, intima <note>276 Vatandoni Dynastae in Christianam religio nem pro pensio.</note> intercedebat necessitudo. Eius hortatu Vatandonus de diuinâ lege quiddam Gaspare Villelâ exponente audierat: tantumque probarat; vt ex eo tempore christianum se animo ferens, prope impensius, quam si foret christianus, religionis rem tutandam, promouendamque susceperit. Ad hunc, vbi occisus Cubosama est, Cauadonus Bonzius Cubosamae frater, qui vnus e regiâ stirpe supererat, vim Tyrannorum declinans, profugit: ac Vatandonus non benigne modo profugum suscepit, suâque in arce amplius anno, grandi ob eam rem alieno aere conflato, honestissime habuit; sed etiam, vt in fraternum dominatum reponeret, <note>277 Nobunangae Regis Oaris mores.</note> circuire finitimos Reges, et omni solicitare ope non destitit. Late per id tempus, et opibus pollebat, et nomine Rex Oaris Canzusandonus, quem et Nobunangam nominabant: quo et a nobis vocabulo, vt iam Europaeis auribus vsitato afficietur. Vetusta ei nobilitas erat, et praepotens in Oari regno: ceterum, quae regni ipsius vix quartam obtineret partem. At Nobunanga paternae ditioni regnum totum Oarense, et finitimum ab Septentrionibus Minense, et alias circa terras virtute bellicâ, et sagacitate adiecerat: et plane indolem ostentabat amplissimi cuiusque imperij capacem. Robur erat summum, aetatis annorum circiter septem ac triginta, procera statura, vox sonora, et grauis, barba rara, munditiarum in cultu corporis, atque elegantiarum perstudiosus. Non abhorrebat ab aequitate ingenium, sed gloriae supra modum appetens: bellicosus, et callidus in re militari, consilia premens, nec ferme quempiam, praeter se, in consilio habens. Vniuersos prae se Iaponiae Principes contemnebat, etiam Idola: quae hominum commenta fatebatur, et nominabat. Acer, morarum osor, osor et in sermone <orig reg='prooemiorum'>proëmiorum</orig>. Nemini ad eum cum ferro accessus patebat. Stipatores bis mille ducebat in equis. Quibus rebus late omnibus terrori, partim etiam venerationi erat. Ad hunc Vatandonus Cauadoni Bonzij restitutionem <note>278 Eiusdem vires.</note> in fratris Cubosamae imperium detulit. Materiam sibi crescendi oblatam ratus Nobunanga, occasioni volens manum iniecit: nec ante quieuit, quam cum armatorum quinquaginta millium exercitu in Meacum ingressus Mioxindoni et Daniadoni Tyrannorum compressâ audaciâ, et opibus fractis, Cauadonum Bonzium in fratris solio collocauit. Belloque perfunctus ad quadam in suis regnis componenda festinaturus, temporariam arcem nouo Cubosamae dignationi, atque praesidio in Bonziorum Focquexiorum templo, atque coenobio, cui nomen Ro. cugio erat, praestanti structurâ, Bonzijs eiectis, excitauit. Quo euenit, vt qui principes exturbandorum fuerant Patrum nostrorum; pariter ipsi tecta, ac templa <note>279 Arcem insignem aedificat.</note> amitterent sua, et sua nostri recuperarent, vt mox paulo dicetur. Nobunanga celeriter Oarensibus rebus compositis, cum Mioxindonus, et asseclae rursus noua molirentur, in Meacum regressus, eo loco, vbi Cubosama ceciderat, magnificentiâ inter primas, et firmitate nobilem ponere arcem aggressus est. Accurrerunt ad opus plerique Procerum, Regumque Iaponiae: ceterorum tam multi; vt quina, et vicena millia hominum fere assidue versarentur in opere. Discurrebat huc, illuc sedulus Nobunanga, instar praefecti fabrûm, praescribens vbique quid vellet, vrgensque, <note>280 Militis impu. dentiam vindicat,</note> terga pelle tigris incinctus: persimilique habitu duro, ac laborioso Proceres vtebantur, Regis ad exemplum. Accurrebant spectatum agmina non virorum modo, sed etiam faeminarum: quarum vni cum operarius miles paulum
<pb id='s261' n='261'/>
ab ore velamen, intuiturus in faciem, summouisset; rem Nobunanga forte conspicatus, in eodem vestigio stricto acinace militi caput abscidit. Cauadono igitur Bonzio restituto, Vatandonus, vt qui tantum de eo erat meritus, gratiamque haud paruam ab Nobunangâ inierat, Regnorum Iamaxiri, et Zunocuni partem summâ cum potestate accepit. Cuius potentiâ Darius conspectâ, nequaquam tempori defuit. Sedulo edocuit quantam per indignitatem Christiani quoque Sacerdotes, sublato Cubosamâ, a quo domicilij iure donati fuerant, factione Bonziorum exturbati Meaco essent: quantum moeroris inde, ac detrimenti christiana gens hauriret. Susciperet aequitate suâ dignum, et conueniens rebus gestis patrocinium, et iusto Meacensibus Cubosamâ reddito, diuinae quoque legis praecones redderet: non a Christianis modo, sed etiam ab Christo Deo eâ re gratiam initurum. Impulerunt haec dicta Vatandonum per se se propensum. <note>281 Ludouicus Froens quo pacto restitutus et quanto cum gaudio.</note> Ita apud recentem Cubosamam, et Nobunangam institit; vt tandem Ludouico redeundi potestatem expresserit. Mittitur Sacaium Darius, qui eum reducat. Christiani Meacenses subodorati rem, obuiam ad binas leucas egrediuntur, quem vna cum Laurentio, ac Melchiore Iaponijs lacrymarum pleni excipiunt: vt repraesentaretur tempus illud, quo olim abeuntem prosequuti erant: nisi quod, quas olim lacrymas dolor, has in praesens gaudium exciebat. Ac gestientibus cunctis, senum praeoipue voces exaudiebantur, sublatis in caelum manibus, oculisque, nil iam sibi votorum reliquum esse affirmantium, quam vt, depositis confessione peccatis, ex hac statione mortis ad immortalitatem migrarent. Quinto Kalendas Apriles Meacum iniere. Antonius nomine inter Christianos nobilis, quod ethnicus Dynasta in pristino Patrum domicilio diuersabatur, redeuntes excepit hospitio tantâ cum voluntate; vt Ludouicum in ipso suo Zaxiquio habitare voluerit. Sunt autem Zaxiquia Iaponibus pretiosa conclauia, ipsis prope cariora oculis, munditijs, ornatuque insignia, non ad habitandi vsum, sed ad oblectamentum, atque delicias. Ceterum par Christianos laetitia ex Ludouici reditu, ac sanctae fidei hostes dolor incessit. Continuo ad <note>282 Insidiae illi contextae.</note> Nobunangam Sotaius ingressus calumnias impuden tissime congerens, magnopere suadet, vt tale caput nullo modo patiatur Meaci esse. Quo genus illud hominum pedem inferret, ibi repente concuti, ac verti omnia. Sed apud hominem nihil ldolis tribuentem nihil profecit. Nam protinus Nobunanga hominem intuitus, cum risu eludens: Nimium, inquit, Sotai pusilli, angustique es pectoris, qui putes in tantâ Ciuitate, quanta Meacum est, vnum adiectum numero homunculum quicquam posse momenti ad rempublicam facere. At Vatandonus auctoritati Euangelio comparandae, et Meacensi Patribus stabiliendae commorationi intentus, enitendum censuit, vt Ludouico aditus ad nouum Cubosamam, itemque Nobunangam salutandos pateret: et ab ijsdem literae impetrarentur, quibus domicilij ius daretur. Nobunanga primum ad se adeuntem <note>283 Quomodo acceptus a Nobunanga.</note> Patrem admitti noluit, excusans quod tum audiendae symphoniae vacaret. Sed veras deinde protulit causas: tum quod nesciret, quo officij, humanitatisque genere tam longe profectum hominem accipi oporteret: tum ne quis forte suspicaretur, si christianus Sacerdos priuatim admissus esset, ad eum initiandum venisse. Ita formidabat suspicionem eius rei, quam si saperet, imperio, ac vitae praeterret. Itaque paucis post diebus in propatulo, dum aedificationi arcis inflat, sui copiam fecit. Multa primo de regionibus nostris, deque itineribus Indicis sciscitatus, demum Ludouicum interrogat, quid faceret si legis, quam praedicabat, propagatio in Iaponiâ non procederet: retro ne in Indiam se referret, an frustra Iaponiae inhaereret. Respondit Ludouicus: Si vel vnus in Iaponiâ <note>284 Ludouici responsio de animarum zelo.</note> Christianus foret, ad eum conseruandum quemlibet Patrum censere totam ibi vitam bene impensum iri. Inde quaerenti, cur Meacensi in regno haud multum proficeret christiana lex; Laurentius Ludouici comes respondit: Bona semina, simul atque nascerentur, tot vndique circumueniri sentibus, vt attollere caput non possent: Bonzios eo colore perstringens. Quod Nobunanga intelligens, multa de eorum vitae turpidine, et morum improbitate subiecit: auro inhiantia,
<pb id='s262' n='262'/>
et proiecta in ventrem animalia nil agere aliud, quam vt pecuniam vndique coaceruent, et in corporis voluptatibus volutentur. Hinc Laurentius captato ingressu: Atqui satis, inquit, Rex praestantissime, notum tibi arbitror, nec pecuniam, nec gloriam, nec vllum mortalium bonorum Christianis Sacerdotibus curae esse: sed id modo, vt legem Conditoris, Reparatorisque gentis humanae peruulgent. Quin igitur, quoniam tantum tua Maiestas pollet, tamque in promptu est, animi causâ, huius praecepta legis cum Iaponijs conferre Sectis; praecipuos quosque, ac nobilissimos magistros e Fienoyamâ, e coenobio Ienxuensium, e Regno <orig reg='Bandoensi'>Bandoënsi</orig>, atque aliunde conuocas, vt coram te lex Procreatoris mundi in certamen cum eorum Sectis committatur? Quippe tum merito Ludouicum, si appareat eum succumbere, e Iaponiâ exterminabis: e contrario, si redarguantur Bonzij; aequum erit eos legi dininae clementiores se se praebere. Haec nimirum vna pacis via est: aliter nunquam ipsi finem facient tendendi nobis insidias <note>285 Nobunangae de Patribus existimatio.</note> exitiumque moliendi. Haec audiens Nobunanga, conuersus ad suos hilari vultu: Fieri non potest, inquit, quo minus magnis e regnis magni animi, et magna existant ingenia. Tum Patribus haud se nosse respondet, num Iaponij Maistri vellent in certamen descendere: tamen et id forte olim se curaturum. Institit tum Ludouicus petere, vt suo diplomate potestatem libere faceret Meaci manendi, quo plenior benignitatis, et magnificentiae eius ad exteras quoque nationes, et Christianos alterius orbis iret fama. Cuius mentio rei hominem gloriosum, vt prae se vultu explicatiore tulit, molliter titillauit, ac Vatandono praecepit, vt Ludouicum arcem spectatum deduceret, submisso post abeuntes nuntio, vt omnia singillatim diligenter ostenderet. Re ita cum Nobunangâ transactâ, haud minora humanitatis argumenta edidit Cubosama, praeter morem eorum Imperatorum, qui prae maiestate neminem sermone dignantes, tanquam <note>286 Ius domicilij Patres Meaci impetrant.</note> simulacra muta coluntur. Sed quia haec com morationis Meacensis fundamenta parum stabilia erant, nisi Principum literis firmarentur, quae ab ipsis etiam Ciuitatibus, et primarijs Bonzijs non nisi magno auri, argentique pondere emebantur, cum Christiani non nihil argenti in eam rem contulissent Nobunangae donandum; Vatandonus septem partibus summam de suo, insciente Ludouico, auctam offerens, excusauit Sacerdotis peregrini paupertatem: addens eum, quod indignum maiestate Regis munusculum sciret, non ausum coram suâ manu offerre. Tantum Vatandono rerum christianarum studium, tantum ad eas promouendas industriae, et constantiae, et munificentiae erat. At Nobunanga, ad quem aceruatim quicquid erat in Iaponiâ nobilitatis, ac pretii singularis comportabatur, risisse ad eam summam fertur, ac dixisse: suam agi famam, ne homini externo suas literas venales haberet. Conciperet ipse literarum formam, ostenderetque Ludouico, num plane ad voluntatem essent. Ita impetratae sunt literae a Nobunangâ, pauloque post a Cubosamâ paris sententiae: quibus non modo potestatem faciebant hominibus Societatis tuto habitandi Meaci; sed etiam immunes ab omnibus viciniae muneribus iubebant esse, graui poenâ propositâ, qui negotium ijs facesseret. Nec quieuit Vatandonus donec etiam templum, domumque pristinam Dynasta, qui tribus iam mensibus occupatam incolebat, vacuam redderet. Redierat plane amabile, ac foecundum serenum: <note>287 Meacenses res per Bonzium inimiciffimum Christianorum turbantur.</note> cum Deus, qui gaudet humanam vitam laetis, tristibusque contexere, permisit cuncta rursus caligine tetrâ foedari. Iam Nombunanga, constabilito Cubosamae Imperio, in sua regna adornabat reditum: quem Ludouicus, ex vsu religionis, duxit, antequam discederet, salutare. In eo congressu forte Bonzius interfuit, quem Christiani partim Antichristum Iaponiae, partim in hominis figurâ Diabolum nominabant. Homo erat infimae sortis, corpore pusillo, ac turpi, literarum expers, legumque Iaponicarum: ceterum mobili, sagacique ingenio, linguâ ad miraculum promptus, confidentiae procacissimae, prorsus ferreae frontis, vt aptiorem aegre posset Tartarus sibi fingere administrum. Multa ausus, missumque se ab Amidâ spargens in populo, vt Dairi veterem maiestatem, opesque restitueret: ex eoque mendacio quaestu vberi facto, aliquando etiam captus pro
<pb id='s263' n='263'/>
proditore, et verberatus, ac summâ notatus insamiâ, tandem ad Datris gratiam repserat. Nichiso Xonin vocabant. Sed Nichiso nomen erat: reliqua pars insigne praestantiae, vt apud nos Doctor, aut Sanctus. Liceat nobis, conflato vocabulo, Nichisoxonem nominare. Dairis, vt alias demonstratum est, totius Iaponiae legitimus habetur Princeps: sed iam diu obsoleta, et nil nisi merum vocabulum, Imperio ab alijs occupato, ea potestas erat. Is, qui hâc tempestate inanis eam nominis gerebat vmbram, posteaquam vidit Nobunangam Meacum venisse, et imperium Cubosamae restituisse, locum ratus tentandi, si posset etiam ipse e miseriâ suâ per eum emergere; Nichisoxonem allegat. Ea fuit Bonzio rimula, per quam in animum se Nobunangae insinuauit. Cuius gratiâ tumens eo neruos <note>288 Congressus Bonzij cum Patre Ludouico ac Laurentio coram Nobunanga.</note> intendebat, vt Christi legem funditus extirparet. Is igitur cum saepe alias Nobunangam fictis impudentissime criminibus in Ludouicum incitasset; forte intererat cum Regem discessurum Pater cum Laurentio inuisit, neutri eorum de facie notus. At Nobunanga certamen commissurus, post alia Ludouicum interrogat, num Christiani Cames, et Photoques colant. Cumque responsum esset haud coli, quod omnino e numero mortalium, ac ne sibi ipsis quidem saluti suissent; conuersus ad Bonzium: Quid tu ad haec, inquit, affers Nichisoxones? Quin aliquid percunctaris? Tum ille oblique ambos intuitus contemptim, ac veluti ludens: Quem igitur adoratis? inquit. Vnum Deum, eundemque Trinum, caeli, terraeque opificem, Ludouicus respondet. Ostende istum mihi Deum, subijcit Bonzius. Negat Ludouicus mortales sub oculos posse diuinitatem cadere. Inde Bonzius: Num ante Xacam, et Amidam fuit? Hic visus est locus fusius disputandi. Itaque Laurentius, cui promptior Iaponica oratio erat, excipiens: Carere omni principio Numen, et ante tempora, omninoque aeternum esse exorsus docere; non pauca de infinitâ illâ, sempiternâque naturâ, quae ab nullo pendeat, in se habeat omnia, rerumque omnium fons, et origo sit, disseruit. Quae Bonzius concoquere cum haud posset, nec inueniret quemadmodum res adeo vel manifestas, vel scientiâ suâ superiores reselleret; ad imperitorum versus suffugia, magno clamore interpellat, vociferans: Nugae sunt istae, Rex, et ludibria: Abige protinus, exterminaque praestigiatores istos, populi corruptores. Ad quae Nobunanga minime risum tenens: Quid doles? inquit. Percunctare, si quid contra habes, ac respondebunt tibi. Illo cunctante, multa Laurentius ex ipso quaesiuit. Ad quae singula stomachans, ac dentibus frendens, quasi simulatione inscitiae inscitiam obtecturus, nescire se respondit: identidem ferociter, velut intercalare carmen, ingeminans Regi, vt exturbaret primo quoque tempore eas pestes. Eorum vitio cuncta verti in Iaponiâ: eorum culpâ Cubosamam priorem extinctum, et modo Ludouicum Sacaio profugum aduenisse, vt rursus pessundet omnia. Quas voces ostendebat Rex vultu seuero sibi minime esse gratas. Ceteri de coronâ, Ludouici, et Laurentij disputationem auribus, <note>289 Nobunangae interrogationes.</note> animisque secundissimis audiebant. Duas horas altercatio tenuit. Postremo Nobunanga interrogauit: Num Deus, quem praedicabant, bene, maleque factis praemia, et supplicia redderet. Cumque Laurentius respon disset, reddere omnino, duumque generum vel in hac vitâ, quae finem haberent, vel quae nunquam desinerent, in futurâ; excepit Bonzius cum petulanti cachinno: Ergo hoc dicis, homine mortuo aliquid superesse, quod poenae, praemijue fit capax? Tum Ludouicus, defatigato iam prope Laurentio, recens disputationem exorsus de animorum immortalitate grauem orationem instituit, Bonzio identidem interstrepente: Ostende igitur, et subijce oculis istum, quem praedicas animum. Cumque Pater pergeret demonstrare, non corporis, sed mentis luminibus animum immortalem, et omnis concretionis expertem cerni, rationesque, quibus id Philosophorum, etiam Ethnicorum, praestantissimi cognouere congereret; <note>290 Bonzij stolida ferocia.</note> Bonzius, qui ad eum sonitum, velut anguis sensim intumescens, disrumpebatur; eo demum vecordiam effudit, cucurrit, gladioque, qui ad parietem forte pendebat, furenter rapto inclamat: Profecto istius ego tui discipuli caput auellam a corpore: nobisque hodie animum eius, quem post mortem manere vis, sub
<pb id='s264' n='264'/>
oculos statues: eaque vociferans truci vultu, cruentis lummibus rapit e vaginâ ferrum, magnoque impetu in Laurentium irruit, incertum an perpetra turus facinus, an per insanam iactantiam. Rex, et Vatandonus, et alij Procerum accurrerunt, comprehensumque exuerunt ferro: ac demum pro se quisque verbis grauibus castigarunt. Sedenim incudem tundebant. Coërceri nunquam potuit quin tumultu identidem procacissimo intonaret: expelle, exige, tolle istas <note>291 Nobunangae in Ludonicum benignitas.</note> pestes. Sed quantumuis latera rum peret; perbenigne Ludouicum praecipiti iam die Nobunanga dimisit. Fuit eius diei certamen christianae quidem veritati gloriosum, sed eius defensoribus ingentium dimicationum semen, et nobilium vena periculorum. Regresso in regnum Oarim Nobunangâ Nichisoxones, quem acceptae; ignominiae vrebat dolor, corroboratâ audaciâ ab Dairi edictum aufert, quo Ludouicum, atque Socios ex omni Iaponiâ iubebat extrudi. Hoc edictum nisi Cubosama probaret, vt nulla erat Dairi, nisi imaginaria potestas, nihil habebat virium. At Cubosama, Vatandono, cui tantum debebat, intercedente, <note>292 Nouae procellae in Patres exortae,</note> nullo modo probauit. Inde homo turbulentus, et amens, quoniam res apud Cubosamam non procedebat; sermonem dissipat, iussisse Dairim Ludouicum impune vbicunque regnorum Goquinai (ita nominant quinque circa Meacum potiora regna) deprehenderetur, occidi: idque totâ vrbe promulgari: vt Vatandono praesidium militum mittendum fuerit, ne proscriptio in eâ vianiâ, vbi Ecclesia erat, promulgaretur. Neue facinorosus quispiam occasione aduersus innocentes abuteretur. Inter hos turbines, et assidua vitae discrimina, alter iam mensis abierat haud sine religionis profectu, cui proprium est inter aduersa, ceu frugibus inter hybernas niues, fibris solidioribus propagari: cum Nichisoxonis non modo furor, sed etiam potentia aucta est. Multum intererat Nobunangae totius Iaponiae dominatum affectantis Cubosamae vires haud coalescere. Itaque gnarus quantum is Vatandono deberet: ne forte, si vires inter se copularent, inuicti euaderent, Nichisoxonem Dairis agentem causam, ac Vatandono infestum, Cubosamae velut Magistrum addidit, vt nihil inconsulto Bonzio moliretur. Bonzium eundem restituendis Dairis aedibus, et magnificentissimo olim delubro Narensi, quod magnum Daibut vulgo nominabant, praefecit, grandi attributâ pecuniâ: eundem legitimae toto in Meacensi im perio pecuniae probatorem: eundem inter finitimos regulos belli, pacisque interpretem vnicum iussit esse. Quae Bonzius omnia nihil prope ducens, nisi ad pietatis perniciem valerent, illud simul expressit, vt Ludouici exterminandi causa ad Dairis tribunal reijceretur. Nec dubium fuit, quin Pater vel morte, vel exilio multaretur, nisi Vatandonus vel cum suarum opum, dignitatisque periculo, acerrime Bonzij, <note>293 Vatandoni absentia Christianis obest.</note> et Dairis conatibus obstitisset. Verum in ipso aestu discriminum Vatandonum necessitas importuna visendarum quarumdam arcium Meaco abstulit. Tum Christiani omni praesidio destituti, nudique relicti, omnibus aduersariorum patebant telis. Quare Darius, eiusque filius Iustus Vcundonus, primique alij Christianorum, qui et commendatitias ad Proceres literas addiderunt, auctores Ludouico fuere adeundi Nobunangae, docendique quam parum frui Nichisoxones regiâ benignitate sineret. Quippe Regem sine modo auidum celebritate sui nominis terras omnes implendi, nequaquam passurum, quam aucupabatur maximi animi, et munificentiae apud exteros famam Bonzianâ sibi fraude intercidi. Dedit ergo Pater cum Laurentio se in viam, quanquam nec tuta erant itinera, nec ipsi integra valetudo. Sed et addebat animos, et condiebat aerumnas via, et vita cui seruiebatur. Interim Vatandonus, quamuis absens, Christianorum recordatus, in eorum commendationem ad ipsum Nichisoxonem graues literas dedit: ad quas literas Satanico fastu prolixum commentarium furia illa rescripsit, acerbe accusans, quod Dairis iussa, quem constaret iustum cunctae Iaponiae caput, ac principem esse, superbe aspernari vnus ipse non dubitaret. Ludouico vero Meaci non apparente, dissipat famam iam tandem incidisse in casses feram: constrictum eum cathenis a Nobunangâ teneri. Quod tantum a vero distabat, quantum non modo distant ea, quae vana, sed et quorum contraria maxime
<pb id='s265' n='265'/>
<note>294 Nobunanga perhonorifice Patrem Ludouicum accipit.</note> vera sunt. Quippe Nobunanga, ad propositum sibi illud supra mortales fastigium nitens, non perh umaniter modo Ludouicum excepit, solatusque est, arcisque suae, et regiarum aedium magnificentiae plane mirandae spectatorem fecit, literisque insuper aduersus Dairim, et quemcunque alium communiuit; sed omnino mirum documentum humanitatis ad vltimum addidit, inclytum genti Iaponum potionis genus, quod Ciam vocant, et quasi honorificae benignitatis tesseram habent, filio suo ministrante, prius voluit hospiti propinari, quam sibi. Deinde cum filium iussisset men sam Laurentio ferre (nam Iaponijs humilia scabella, quae singulis conuiuis singula apponuntur, pro mensâ sunt) Ludouico suâ ipse Nobunanga manu attulit, Dynastis ad inusitatam comitatis speciem admiratione defixis: et secundum mensam vtrumque Iaponicâ veste, pretij non contemnendi, donauit, qua voluit continuo indui, num satis congrueret inspecturus. Ad extremum ita dimisit, vt redire ad se crebro iuberet. Itaque, praeter omnium opinionem, Iunio mense Meacum redierunt, tanto Christianorum dulciore laetitiâ, vulgatis Nobunangae beneficiis, quanto spem, atque cogitationem anteuenerant. Verum enimuero Nichisoxones, cui Ludouici incolumitas morte erat grauior, quod extare in eo propositum oculis omnium de se trophaeum arbitraretur, sique post euulgatam a se Dairis nomine eius proscriptionem staret adhuc, geminari victonam, quo magis publicam, eo sibi foediorem crederet; adeundum sibi quoque Nobunangam putauit. Abijt plenus furoris, atque minarum. Sed, causam Deo suam agente, nihil nisi dedecus reportauit. Nobunanga, qui vtilem sibi ad famam Patrum Meaci commorationem rebatur, acriter Bonzium increpuit, quod tam ferociter in hominem peregrinum in ueheretur. Qua tamen increpatione (vt verum appareat, nullum inter animalia implacabilius, aut tetrius, quam hominem esse, vbi mentem efferatis cupiditatibus mancipauit) non coërcita, sed incitata Bonzij insania est. Quoniam aduersus Euangelium aperta dimicatio exitum non habebat, aliâ grassandum viâ ratus, impetum omnem in Vatandonum conuertit: vt quo maxime christiana res nitebatur, qua vi, qua fraudibus euerso, omnia in praeceps daret.</p>
<p><note>295 Brafiliae Vifitator Azebedius in Europam redit.</note> Has inter Meacensis Ecclesiae vicissitudines, rebus in Brasiliâ inspectis, proque praesenti copiâ compositis, cum primum mitior se annus aperuit, Ignatius Azebedius in Europam ad edocendum Generalem, et comparanda auxilia nauigauit. Mirus in Lusitaniâ ad eius aduentum ardor extitit ad Brasiliam transmigrandi. Socij certatim ad eam expeditionem dare nomen: adolescentes externi flagitare eam ob rem se ad vitae societatem, atque laborum admitti. Opifices ad artificia illuc, et humanae vitae cultum inducenda se vltro paratos offerre: Principes, ac praesertim Rex large, quicquid foret opus, suggerere. Quem insolitum ardorem nulla alia magis causa excitasse videbatur, quam de Ignatij virtute opinio, diuinique spiritus promeritis eius effusa vbertas. Adeo calente Lusitaniâ, Romam extremum sub Maium aduolat. Non sancto solum Praeposito Borgiae, ceterisque domesticis, sed etiam sancto Pontifici Pio Quinto optatus, et carus venit. Multa Pontifex, et maximi vsus ad Brasiliae adiumentum eius rogatu Ecclesiastici iuris beneficia tribuit, declarans inter cetera quaecunque concessa fuerant Indiae, ea se ad Brasiliam quoque proferre. Multum ad haec sanctorum pignorum, rerumque sacrarum dedit. Borgia, cognito quam necessaria videretur insignis aliqua Sociorum manus ad domicilia, in quibus disciplinae religiosae vis teneri posset, ad literarum perfectas Academias, ad formam Tyrocinij absolutam; Brasiliae Ignatium Prouincialem creat, facitque potestatem e Lusitaniâ quidem quot commodum prouinciae illi foret, e ceteris vero Hispaniae Prouincijs quinos, quos ipse, simulque Prouincialis earum probasset e numero id postulantium deducendi. His, alijsque permultis instructus praesidijs, maturauit <note>296 Imago Virginis in Exquilijs culta Borgiae studio primum expressa.</note> discedere. Inter alia ad Reginam Lusitanam, nomine Patris Borgiae, imaginem Deiparae ex eâ, quae Sancti Lucae manu picta in Sanctae Mariae ad Niues colitur, expressam tulit. Idque primum. quod quidem memoriâ extet, Borgiâ rem curante, eius sanctae imaginis, cum ante nemini fas esset imitari, factum
<pb id='s266' n='266'/>
exemplum est. Ex quo tam multa deinde tanto cum honorum Virginis incremento proseminata sunt. Vno auctus comite Ignatius Româ discessit. Tres Valentiae accesserunt: Salmanticae totidem: duo praeterea ad Tyrocinium ob <note>297 Pestis Olisi ppone baccatur</note> eam rem accepti: aliunde alios expectabat. Iam pestilentia, cum in Lusitaniam venit, Olisip pone, et aliquot circa locis furebat. Ea res moram festinanti obiecit. Nam nec transigere negotia, commercijs impeditis, licebat, nec transmissionem ex Olisipponensi portu curare. Itaque Socijs in Collegij Sancti Antonij villâ, quam Vallem Roseti vocant, locatis, ad Vrbem Portus contendit, ibique perbonam onerariam, cui Sanctus Iacobus nomen, ex dimidiâ parte conduxit, inde quamprimum vela facturus: sed per varias moras, in anni insequentis aestatem protractus est, haud sine Brasiliae incommodo, quae, ex properati eius auxilij spe, tota pendabat. Pax ibi Lusitanos inter, et Barbaros, cum nunc maxime vigeret, tantum euangelicae desiderabantur operae ad religionem cum robore propagandam. Nec interiecta spatia Ignatio fluxerunt cassa fructu: ad copiolas augendas, et ad solide virtutibus formandas percommoda acciderunt. Ita nimirum et expleri numerum oportebat destinatorum caelo heroum, qui postero anno dicentur, et fideles animas ad mortem fortiter fidei causâ obeundam expoliri.</p>
<p><note>298 Res Floridae.</note> At in Floridâ, propter ferocia, atque infida incolarum ingenia, nihil fere promouebatur. Cum Petrus Menendes ad Caroli venisset Prouinciam, Philippus Caciqua persuaderi sibi passus erat, vt Idola summoueret: quod metu ab eo factum quidam interpretabantur, haud incorruptâ fide. Certe non multo post, suspicione proditionis, cum Caciquis quatuordecim, eum de medio sustulerunt Hispani. Quâ caede exasperata gens suis dirutis, incensisque mapalibus, cum in mediterranea recessisset, ac milites quoque, ne frustra manerent, ab eâ statione fuissent abducti; Patres Consaluus Alamus, et Franciscus Villaregius Habanam <note>299 Cum magnis difficultatibus uctandum.</note> redierunt. Verum inde quoque breui discessum est. Namque Collegium, quod Praefectus ostentarat fundandum, cum exitum non haberet, et proximam Floridae oram exteri pariter, indigenaeque solam, vastamque deseruissent: nec expeditum esset ex Habanâ cum Floridae cultis locis commercium: adhaec, vt omni conatu, iam satis vernaculâ perceptâ linguâ, quid posset in religionis propagatione effici tentaretur; Socios omnes in continentem Segura traduxit. Et quia omnium difficillimum erat negotium ab Christianorum militum iniurijs, praesertim in summâ rerum inopiâ, tueri indigenas, qui odio hominum, religionem quoque inuisam habebant; Gualae, et Sanctae Helenae Prouincias legit, vbi ingenia barbarorum mitissima videbantur: atque inter populos procul ab Hispanorum praesidijs Euangelij praecones locauit. Quod si non in longum tempus, certe quidem saluberrimum in praesens consilium fuit. Nam vulgatis inter indigenas morbis; cum praeclaram sibi in corporibus curandis pepererunt apud Deum gratiam, tum vero non paucos rite praeparatos, inque supremo spiritu baptismate consignatos, cum optimâ sempiternae vitae spe, dimiserunt. Ac ne hoc quidem aerumnarum genus ab ipsis Dei famulis tam multas inter asperitates abfuit. Grauiter vniuersos tertianae vexarunt. Et Dominicus Vaes illo turbine sane quamincommode abreptus: vir laborum cupidissimus, et quaerendarum Christo animarum: quique non didicerat modo eius tractus linguam, sed in artem redegerat, et praecipua ex christianis rudimentis in eam conuerterat.</p>
<p><note>300 In Peruuia rerum status pro sperrimus.</note> Longe diuersus in Peruuiâ erat status rerum. Cuncta, vt a principio coeperant, fluebant e sententiâ. Inde cum Magistratus Limenses apud Regem Philippum, et Patrem Borgiam, vt noua Sociorum auxilia mitterent, institissent, et Franciscus Toletanus Prorex iturus enixe id ipsum apprecaretur; Borgia tam benigno Numinis afflatui obsequuturus, lectissimos e varijs Hispaniae Prouincijs <note>301 Duodecim Socij Bartholomaeo Hermandio Praefecto summissi.</note> duodecim destinauit, Bartholomaeo Hernandio, qui, post Salmaticense Collegium diu administratum, Burgense tum regebat, praefecto. Nunquam Hernandius ad eiusmodi longinquam expeditionem suopte nutu propenderat, metu maculandae suae conscientiae, dum inter Barbaros occupatus existimat minus
<pb id='s267' n='267'/>
intentam sui custodiam habiturum. Sed vbi Praepositi Generalis nutus inuitauit; <note>302 Alfonsus Barzana velut Apostolus Peruuiae.</note> fretus obedientiâ, ad quaeuis discrimina gaudens cucurrit. In hoc manipulo fuit Alfonsus Barzana egregiae virtutis vir ex Ioannis Auilae disciplinâ, qui, cum ad Ethnicorum conuersionem semper auide inhiasset, eamque ob rem quindecim ipsos annos perseuerasset, ingressum in Societatem opperiens, a quâ domesticorum suorum difficultatibus prohibebatur; tandem anno ante hunc quarto receptus, expeditionem hanc in Peruuiam ita suscepit ardenter, ac triginta deinceps annos fructuose vrsit; vt Peruui vulgo Apostolum suum nominent. Quiddam in nauigatione hac mirum accidit, quod per nouum orbem, <note>303 Miraculum insigne ligni Sanctissimae Crucis.</note> ac veterem fama celebrauit. Tribus dispertiti nauibus ibant Socij. Cum tempestas classem distraxisset, quae Patrem Ioannem Zunigam, et Ioannem Casasolam non Sacerdotem praestantis vtrumque virtutis vehebat, nauis fracto gubernaculo eo demum venit, vt, quoniam nihil ad regendum cursum suppetebat, inter immensa aequorum spatia impotentis Oceani, atque tempestatum libidini necessario permitteretur. Ioannes Casasola Româ discedens, quo Michaelis Gubernij comes ad conuentum Procuratorum venerat, particulam ligni Sanctissimae Crucis, Pontifice probante, auexerat, quam pius Sacerdos testamento iusserat cuipiam tradi nouum in orbem ferendam. Ergo cum prorsus nihil humani gubernaculi superesset, pariterque vectores, ac nautae pro deploratâ salutem haberent, et ad famulos Dei conuersi opem caelestem poscerent; Pater Ioannes Zuniga, ad erigendam in Deum fiduciam cohortatus, sanctissimum lignum e claui loco suspendit. Mirum dictu: statim nauis, quae transuersa ferebatur, prorâ sponte prouectâ cursum direxit, attonitis se seque initio mutis inspectantibus nautis: qui deinde, vbi respirarunt, in diuinae clementiae laudes infinitas cum lacrymis, et clamoribus eruperunt. Iamque nauis diuino illo pignore, mundi gubernaculo, certius, quam adminicula artis humanae possent, gubernante, recta cursum tenebat ad Sanctae Marthae portum. Quo cum appropinquasset amplius leucarum mille, confecto itinere, praesentissimum instabat periculum. Tractu enim perangusto hinc, atque hinc insidiantibus scopulis portus intrandus erat: et velum medium, cuius tam praecipuus erat vsus, statim, gubernaculo fracto, sustulerant: sed Deo summam beneficio imponente, per sese nauis, sine alio rectore, per tutissimum limitem accessit, non minore vectorum laetitiâ, quam Insulanorum admiratione. Cognito enim miraculo Clerus, Magistratusque, cum vniuerso populo obuiam egressus, ordineque rediens, sacrum pignus veneratione maximâ exceperunt, delatumque in templum adorauere. Nec potuit precibus omnium obsisti, quo minus particula ex eo relinqueretur: cum celebraturos diem solennem, inclusuros auro, argentoque, custodituros duplici sub claue recepissent. Diditâ autem et inter classem famâ, institit ambitione piâ Prorex, vt sibi quoque frustulum, quod negari non potuit, traderetur. Sexto idus Nouembres, magnâ totius Ciuitatis voluptate, noua haec auxilia Limam introierunt, sed imminuta Patre Ioanne Garziâ aegro Panamae relicto: <note>304 Patris Ioannis Garziae mors, et insignis obedientia.</note> qui; tanquam tributum quoddam vrbs ea exigeret, cum e primo quoque manipulo vnum rapuisset; ibi decessit, suarum virtutum, et praesertim obsequij celeriter praemium confequutus. Cum enim ex oppido circa Toletum, vnde erat oriundus, germanus frater Hispalim ad profectionem illius impediendam, cum acribus omnium propinquorum mandatis venisset; ille neutiquam commotus, preces, obtestationes, causasque contra allatas, hoc vno omnes dicto refutauit: Sum religiosus, debeo obedire. Interim Limae, qua coeperat curâ, et prosperitate <note>305 Prima Peruuia ni Collegij fundamenta.</note> res gerebatur. Ceremoniâ magnificâ festo Principum Apostolorum die primus ab Archiepiscopo noui templi positus erat lapis, Collegio Sancti Pauli indito nomine, et altera addita grammaticae classis, maximoque plausu proditum literarum specimen, dramate de Sanctissimo Christi corpore in scenâ dato. Sed multo editum maius, vbi nouorum aduentu Sociorum multis carminibus latino, et vulgari idiomate scriptis, Franciscus Toletanus Prorex conceptae Deiparae die, quo ad Collegij templum primum venit, exceptus est. Super
<pb id='s268' n='268'/>
omnia et Collegium, et Ciuitatem Sanctae Crucis admirabile pignus exhilarauit. <note>306 Ligni Sanctae Crucis veneratio.</note> Nec modo statim venerationi coepit esse; verum multis saluti. Namque ex maiore fragmento, quod locuplete cultu asseruatur, minuta hastula. Cruci indita deferri coepit ad aegros mirificae opis experimentis: sed maxime in expediendis partubus ita auxilium praesens increbuit; vt iam passim, posteaquam cetera defecerunt auxilia, ad solenne illud, mireque efficax subsidium adeatur.</p>
</div2>
</div1>
<div1 id='SaHR.06' n='6' type='book'>
<pb id='s269' n='269'/>
<head>HISTORIAE SOCIETATIS IESV LIBER SEXTVS.</head>
<p><note>A. D. 1570.</note> AD quinque domicilia, quae iam Romae Societas incolebat, Professorum <note>1 Poenitentiario rum Vaticanum Collegium Societati traditur.</note> domum, Romanum Collegium, Tyrocinium Quirinale, Collegium Germanicum, atque Seminarium Pontificium, Septuagesimus seculi euntis annus sextum apposuit Poenitentiariorum Collegium ad Basilicam Vaticanam. Id Collegium a Romanis Pontificibus multis ante seculis conditum, Poenitentiario maiore vno Cardinalium, et minoribus vndecim constabat: eâ varietate linguarum; vt Christianarum nationum pleraeque, dum sanctam in Vrbem vndique conscientiarum explicationem petitum veniunt, patrij sermonis paratum auxilium inuenirent. Binos Italica lingua, Gallicaque, et Hispanica habebant, Germani, Pannones, Belgae, Angli, Poloni singulos: sed Anglis Scoti, Hybernique: Polonis Boemi, et Illyrij, quorum dialectus magis, quam lingua citra commercij impedimentum diuersa est, adnumerabantur. Legebantur siue de Clero, siue de Claustro Sacerdotes trigesimo quinto anno maiores, iustis natalibus, integrâ famâ, idoneâ doctrinâ, quos appositi censores periclitando probassent. Poenitentiarios creabat Pontificium viritim diploma. Munus in omnem manebat aetatem. Aedium incolebant alij alia membra earum, in quibus hodieque Collegium visitur, ad laeuam areae in Vaticanum euntibus contra obeliscum. Nulla erat vitae communio, sed pari stipendiorum honore suam priuatim quisque domesticam rem, pro arbitrio administrabant. Nequaquam <note>2 Quare traditum.</note> expeditum negotium erat eam lectissimorum ad tantam rem iudicum varietatem conquirere, et in Vrbem accersere: nec semper ad votum copia pro necessitatibus, quas humani casus afferunt, affluebat. Ad haec perpetua vni, eidemque sedi per cunctam aetatem affixio, quam id genus officij postulabat, non tantum molesta; sed interdum supra conditionem rerum mortalium erat. Inde paulatim consuetudo inuaserat, vt vicarios subdi liceret. Iamque vitio sensim in deterius labentium morum, ex necessitate orta licentia eo venerat, vt Poenitentiarij quidem eximij ferme legerentur; sed hi per alias alij causas dilapsi, sufficerent sibi vicarios, nec a doctrinâ, nec a moribus, nec a ceterâ facultate, grauissimae procurationi pares. Quod incommodum, itemque alia Pius Quintus cum accuratâ inspectione scrutatus omnia comperisset; dum alia strenue corrigit, totamque Poenitentiariae rationis formam in eam, quae visa est commodior, redigit, ratus ex vsu fore, si talia diuersarum gentium Collegia maiore aliquo inter se nexu colligarentur, inque vnam vt disciplinae, sic administrandi muneris rationem conuenirent, ac vicissim inter se opem in omnes vsus ferrent: vtque semel se, ac successores Pontifices legendi, ac substituendi probatos homines curâ liberaret; tribunalia Vrbis praecipua destinata poenitentiae inter Religiosas familias distribuit. Ergo ad Lateranensem Basilicam Franciscanos obseruantes: ad Sanctae Mariae Maioris Praedicatores: ad Vaticanam statuere Societatem decreuit, idque anno superiore: vt ex diplomate canstat vndecimo Kalendas Iunias eius anni dato, per quod Poenitentiarijs. Vaticanis quatuor, qui de veteri Collegio reliqui erant, annuas in vitam pensiones assignat, proemio tali. Quoniam de ministris idoneis ad conferendum poenitentiae Sacramentum apud Basilicam Principis Apostolorum de Vrbe nouam rationem habituri, Collegium duodecim minorum Poenitentiariorum apud dictam Basilicam de Praesbyteris Societatis IESV proxime reformandum instituimus: eiusdemque rei causâ dilectos filios Ioannem Baptistam Calderinum Ordinis Fratrum Beatae Mariae
<pb id='s270' n='270'/>
Seruorum pro linguâ Italicâ: et Gabrielem Martinetam pro linguâ Gallicâ: et Alfonsum Ciaccon pro linguâ Hispanicâ, Fratrum Praedicatorum Professores: et Nicolaum Mortum Praesbyterum pro linguâ Anglicâ, reliquos ex numero duodecim diuersarum professionum Poenitentiarios subduximus: et reliqua. <note>3 Difficultates in eo recipiendo,</note> Mentem Pontificis, vt ex Alciato Cardinali, qui maioris Poenitentiarij locum pro Sancto Borromaeo tenebat, Praepositus Societatis Borgia cognouit: multa ei, et Assistentibus offerebantur, quae, quoad debitum Christi Vicario pateretur obsequium, detrectandum id muneris suadebant. Verebantur inuidiam apud eos, qui in praesens excludebantur, et apud alios, qui solebant ad tribunal illud, tanquam ad gradum altiorum honorum eniti. Nam si tantum obtrectationum, ac tempestatum sexto ante anno conciuisset demandata Seminarij procuratio, quae, praeter solicitum laborem, haberet ferme nihil; quid tum impenderet, cum multos ad magnas spes aditus intercludi sibi, ciues aeque, ac peregrini viderent? Dubitabant deinde, ne honorificum adeo ministerium inter honores censeri deberet Societati interdictos. Sed multo maior habebat cura, ne locus aperiretur disciplinae olim religiosae, humilitati, atque obedientiae debilitandae. Super haec ipsum onus, eâ tempestate praesertim, grauabat. Nam, tametsi quibus e nationibus linguae expetebantur, non deerant affatim instructi Sacerdotes; tamen non sine multiplici iacturâ spoliatis Prouincijs, per quas domesticae, publicaeque vtilitati inseruire latissime potuissent, intra Basilicae, principis quidem, sed tamen vnius angustias concludendi erant. Ad extremum ne illud quidem liquebat, Collegij hoc genus vtrum cum Societatis ratione congrueret. Non enim ad Professorum pertinere domos, quas vetitum esset vectigalibus vti perpetuis: neque ad Collegia cetera, quae ad formandam literis iuuentutem, et sufficiendam Professae Societati sobolem haberentur. Haec, atque alia modi huius cum et coram, et scripto diligenter edita considerasset Pontifex; permansit in susceptâ <note>4 Pontifex iubet recipi, et difficultates remouet.</note> sententiâ, eiusque verbis tandem Cardinalis Alciatus omnino bibendum hunc calicem renuntiauit. Verumtamen, qua pollebat in omni genere, ac nominatim in religiosae gubernationis modo, prudentiâ sanctus Antistes, vniuersis, quae curam inijciebant, occurrit incommodis. Ne subtracto virorum robore eneruarentur Prouinciae; satis fore dixit adesse par hominum praestantium, ad quos in causis paulo implicatioribus, et grauioribus perfugium ceteri haberent. Ne quid paupertas, humilitas, obedientia detrimenti caperent, sed potius, vt omnis ambitioni, licentiaeque, et contumaciae rima obstrueretur; iussit censum annuum in commune attribui: instituique familiam, quae vsquequaque, perinde atque aliae Societatis, legibus eius, Praepositisque pareret: ita vt integrum Generali, siueProuinciali foret; quos, quandiuque vellent eo loci habere: qui statim vt illic collocati essent; in Poenitentiariorum iura succederent, ijsdemque carerent vbi remouerentur. Quod non solum eo valebat, vt disciplinae rigor incorruptus, et integer seruaretur, sed pariter, vt administraretur poenitentia fructuosius: cum, vt quisque probatissimus religiosus est; ita fere sit mysteriorum Dei dispensator aptissimus. Inuidiae si quid in posterum immineret; copiose praeponderandum publicâ commoditate visum est, breuique casurum: praesens formidanda non videbatur, quod de Collegio veteri alij aliâ causâ: et quidam quod facultatem inspectoribus non probassent, dimissi iam erant: residui <note>5 Procuratio caepta.</note> largiter sunt attributis reditibus honorati. His ita constitutis, ceterisque, quae res posceret, praeparatis; Borgia, cum postridie Nonas Apriles procurationem admisisset; quinto Idus Iunias delectos Patres, doctrinâ, pietate, vsu praestantes, qui tantae molis idonea fundamenta ponerent, ad Pontificem, vt fausta operi initia precaretur, adduxit. Quos Summus Pater benigno lumine, et studio paterno intuitus, vehementer admonuit, vt considerarent, quanti momenti commendaretur eis prouincia: com loco Chricti Domini nostri constituerenrur in ijs sedibus, ad quas vniuerso ex Orbe christiano concurrerent homines, vt medicinam, et solatium suis inde animis reportarent. Itaque darent operam, vt quantâ maximâ caritate possent, venientes ad se exciperent, tractarentque.
<pb id='s271' n='271'/>
Non tamen, si qui duros, ac pertinaces se se offerrent, grauius facerent, molliter tractando, malum, et suas insuper in exitium darent animas; sed aduersus eos, qui peccata contemnerent seueritatem Iudicis obtinerent. A Pontifice ad Subsellia deducantur: inuocatoque, et fauente Numine, alacres munus auspicantur, non modo suae quisque genti, sed omnes omnibus, tum a laborum cupiditate, et amplitudine caritatis, tum a linguarum praesidijs parati ministri. Quippe videre erat non in vnâ solum domo, sed et in vno pectore Nationum quasi Collegium: adeo cuncti multas, nec pauci quinas, senasque, quidam octonas callebant linguas. Franciscus Toletus, quanquam in aedibus Pontificijs adhuc sedem habebat, Collegio toti praefectus: cuius vice Gaspar Loartes Genuâ accitus praeerat domi. Sed breui ad Ferdinandum Solerium administratio omnis delata. Ac ne quid ad Collegij Societatis formam deesset; Scholasticos etiam <note>6 Etiam Scholastici quidam ibi collocantur.</note> sex (qui ad quatuor breui redacti) placuit aduocari: qui, praeter doctrinam, quam ex Collegio Romano petebant: domi binas in hebdomadâ de conscientiae iure, Vsmaro Goisonio interprete, scholas audiebant, non nullorum extrariorum quoque, praesertim ex Pontificiâ aulâ conuentu. Verum paucis post annis, monstrante vsu, cum supra docentium, atque descentium vires, tum maligni prouentus laborem assumi; omissus est, et Collegij ea forma retenta, quae potuit. De cetero tota res percommode ac ferme extra inuidiam, cumque Pontificis <note>7 Successus felix</note> approbatione summâ cessit. Poenitentium maximum in modum increbuit numerus: simulque Sacrosancta Eucharistia in Basilicâ Vaticanâ longe amplius, cum admiratione Aedituorum, frequentari caepta. Consecutis porro temporibus, cum et prompta Sacerdotum copia, et eorundem humanitas, ac facilitas inuitaret: seque ipsi minime contenti qualicunque perfunctione muneris, et reseruatorum cognitione criminum, et censurarum absolutione, non integros magis Iudices, quam sapientes praeberent medicos; quae conscentiarum prope incurabilia sanata sint vulnera, quantum profugorum religiosis redditum castris, quantum haereticorum reconciliatum Ecclesiae, eo difficilius dictu est, quo impensiûs eius fori res venerandâ quâdam silentij sanctitate vallatas esse oportet. <note>8 Poenitentiariorum fructus.</note> Illud significari fas, piumque fuerit, saepe euenisse, dum naui Sacerdotes non resecandis tantum vulneribus, sed etiam persanandis insistunt, vt annuo spatio hi ducenas, alij paulo pauciores, alij longe plures ab infantiâ repetitas homologeses acceperint: hominesque expeditos, atque recentes, velut renatos, optimeque animatos ad nouam inchoandam aetatem, ad suos dimiserint. Neque non saepius insignes adeo commutationes effectae sunt; vt viderentur homines permissi aliquo ruere, vt in poenitentiariorum necessitatem inducti, per eorum clementiam, atque dexteritatem, quam alioqui nunquam experiri voluissent, non ad quamlibet innocentiam, sed ad eximiam, perfectamque virtutem vel in communi, vel in arctiore Religionis cultu perducerentur.</p>
<p>Iam de Collegio Germanico rem magis non tacendam, quam dictu magnam apponam. Id Collegium per haec tempora, quam cum maxime, florebat: sed ita, vt retineret a Germanis vocabulum: praecipuum corpus, ac prope totum Conuictores efficerent: magnam partem primae nobilitatis ex Italiâ cunctâ, et Prouincijs externis. Horum in aulâ fabulam acturi veniunt ex Romano Collegio Parthenij <note>9 In Collegio Germanicoex ludicro periculum.</note> adolescentes Quinquagesimae Feriâ secundâ. Fabula erat vernaculo sermone ex Euangelio, filius Prodigus. Odorati rem Conuictores inter sese conuenerant, vt latinum drama de Sanctis Vito, atque Modesto ab se paucis ante diebus editum, occupato loco, elusisque Parthenijs, ad paratum ijs spectaculum reponerent. Ita factum est, vt in pulpitum tempore eodem actores vtrique prodirent. Dumque de obtinendo loco certatur, et gladij etiam, nescio vnde prompti, nudantur; parum abfuit, quin scena in arenam verteretur, facinusque tragicum non simularetur, sed fieret. Aegre compressit motus, qui ad cohonestandas literas, et excitanda adolescentium studia inter spectantes sedebat Praepositus Borgia: et vtrisque iussis absistere, neutram, sinit dari fabulam: ac deinde in Conuictorum Praefectos, qui eiusmodi motus, nec praeuidissent mature, nec
<pb id='s272' n='272'/>
valide praecidissent, pro meritis animaduertit. Spectatum affluxerat promiseua, vis mortalium sine numero: quae, vt aegra animi frustrata expectatione dimissa <note>10 Ex periculo bonum.</note> est; impleuit Vrbem sermonibus: et fama inde, vti consueuit, multiplicata, foras manauit. Illud Patres ex damno factum lucri putauerunt, non modo vt cautiores in posterum fierent, quae secunda prudentia est; sed vt solicitudine praesenti, grauiorisque mali periculo liberarentur. Quippe cum admodum paucos, eximiosque spectatum ipsi admittere statuissent, simul ad vitanda, quae in magnâ frequentiâ (nam vere omnis turba turbulenta dicitur) incommoditates incidunt, simul quod aulae contignationi, animaduerso vitio, diffidebant; vbi irrupisse tantum populi, seque ita constipasse multitudinem viderunt, acerbissime angebantur, ne forte succumbentia oneri malefida tigna cladem immanem traherent. Ergo tantum periculi ambitiosâ adolescentium leuitate dispulsum religiosis mentibus, vbique consuetis benignam Dei prouidentiam admirari, solatio erat. Sed maioris fama spectaculi, pugna non inter ludentes iuuenes, sed <note>11 Energumenae insignis liberatio.</note> inter fortissimos bellatorum, Christi Sacerdotem, et Tartareas potestates commissa, latius subinde, ac laetius fusa est. Ioannes Fuggerus, et Vrsula Georgij Fuggeri coniux, haud minus religione, et sanctitate, quam bonis vulgo pretiosis, pecuniâ, et nobilitate abundantes, et clari, ad Sanctam Lauretanam aedem, et Apostolorum limina, pietatis ergo, Augustâ Vindelicorum profecti, puellam iam pridem a daemonibus dire exagitatam secum duxerunt: si quod posset misellae vexationi remedium augustissimis illis locis inueniri. Romae cum essent, tentatis alibi ab alijs nequicquam exorcismis; Sacerdos noster accitur. Congressui campus delectus in aede percelebri, cui vulgus a figurâ nomen Rotunda fecit. Id opus a Marco Agrippâ, Augusti temporibus conditum, inter antiquitatis miracula superest, iam meliore conditione in diuinae Parentis, Martyrumque omnium dedicatum: cum olim Deorum omnium, quod et nomen Pantheon loquebatur, hoc est daemonum vniuersitati seruisset. Itaque locus vtrosque poterat, et Christi Sacerdotem triumphorum sui Ducis, et nequam Spiritus suarum cladium admonere. Hîc igitur commisso certamine, furialis obstinatio nihil primo die labefactata est. Postero autem, cum multum precum Socij fecissent, et diuinissimam hostiam immolassent, in maximâ circumfusae turbae coronâ, dum Sanctae Reliquiae, et solennes adiurationes admouentur, significantibus daemonibus iam se consistere, amplius non posse; energumena, post dirissimum cruciatum, exanimis concidit. Quam cum subleuassent, quoddam insolo inuolucrum apparuit: quod collectum dum propalam explicatur; id repertum est, quod omnibus curis expetebatur. Pactio erat puellae, quam quondam male cauta cum diabolo fecerat, eique tradiderat: quae cum recipi nullâ ratione posset, nec nisi recepta mancipij fide, libertas speraretur; demum misericors Deus, in pietatis suae, et indulgentiae documentum, cum tradita in Germaniâ esset, Romae iusserat reddi. Ita maximo bono suo, et gaudio suorum, ingentique omnium admiratione, quam diu per Vrbem omnium ora celebrarunt, <note>12 Vincentius Brunus Collegij Romani Rector.</note> quae perierat ouicula e lupi faucibus extracta: bonoque pastori suo, Redemptorique, ac Vindici Christo IESV asserta est. Romani Collegij gubernaculis pro Hieronymo Domenecco, qui in Siciliam remissus est Visitator, Vincentius Brunus Rector appositus. Qui ex Lauretani Collegij administratione ad id Romam <note>13 Vocatio memorabilis Io. Thomae Lauretani.</note> accitus, nouitium secum in Vrbem duxit, Ioannem Thomam Lauretanum insigni vocatione recens adiunctum. Is Mutinae ortus Robertorum stirpe olim non obscurâ (Amurates Robertus ante nomen habuit) a primâ pueritiâ obseruantissimus Coeli Reginae fuit: cuius obsequijs, quo expeditius se totum impenderet; Lauretum decreuit concedere, existimans, ex celebritate famae, ingentem ibi vrbem, magnamque Religiosarum familiarum inuenturum copiam, ex quibus aptissimam sibi pro arbitratu legeret. Autumno superioris anni ineunte Lauretum peruenit. Vbi, cum, praeter opinionem, modicum oppidum, nec vllum, praeter Societatem, Religiosorum inuenisset ordinem; vehementer dolens, suumque admirans errorem, reditum meditabatur in patriam. Nam a
<pb id='s273' n='273'/>
nostris hominibus, cum puer Mutinae contemptim appellari audisset, haustâ inde opinione non quidem prauâ, sed humillimâ, prorsus alienum gerebat animum: vsque adeo temperandum est linguis, quarum, quamuis leuia, tela grauiter seriunt, et semel infixa mentibus haud minus pertinaciter, quam perniciose inhaerent: tum vero, cum inaestimabili peste, si forte sacrorum hominum, publicaeque vtilitati viuentium auctoritas deformetur. Octauum iam diem Amurates ad Canonicorum aliquem, confessionis causâ, aditum captabat: se fere ita eueniebat, vt ad quemcumque accederet, is seu lassitudine, seu qua aliâ causâ continuo ab sellâ se auferret. Interim ad hospitium, quo vtebatur, gemini veniunt iuuenes, modestiae summae, ac pietatis. Hi, sermone familiariter instituto, interrogant Amuratem, num in Sanctum Deiparae sacellum ingressus dum sit: eoque negante, quod nec ausus esset augustissimum limen inexpiatus intrare, nec confessarij nancisci copiam ad eam diem potuisset; tantam admirati cunctationem, inuenturos ei se confessarium pollicentur: posteroque die ad Guilielmum Banzium Senensem de Societate, qui tum forte vnus vacabat, deducunt: sane perinuitus ille, pro veteri abalienatione animi, eo secutus est: tamen non ausus humanitatem iuuenum repudiare, confessionem explicuit, recessitque opinione suâ quietior, et in figendae Laureti sedis mente constantior. Inde aedificandi sibi tugurij potestatem ab Roberto Saxatello Praetore impetrat. Ibi Eremitarum instar habitans, orationi, diuinisque mysterijs operam dabat, ac, reuiuiscente paulatim religiosae vitae cupidine, vehementer retardabatur offensione illâ pristinâ animi, quâ Societatem abhorrebat: deinde etiam metu, ne, si se obedientiâ obligaret, Laureto migrare cogeretur. Has inter curas fluctuanti, die Sancto Thomae Cantuariensi sacro, cum septies, ad opem diuini spiritus impetrandam, hymnum Veni Sancte Spiritus pronuntiasset; succurrit prompta Sancti Petri obedientia, qui naui, ac retibus relictis, Christi Domini vocem illico secutus est: eaque dum secum in suo tugurio voluit; vocem sibi videtur audire increpantis: O miserum, nonne vides te nihil posse? Ad me conuertere, et audi. Ad quam vocem cum sustulisset oculos, Beatae Virginia eâ specie, qua Romae in Basilicâ ad Niues cernitur, vt postea obseruauit, os venerandum videt: deiectisque, <note>14 Beata Virgo quomodo audita illi loqui.</note> prae reuerentiâ, oculis, attentas sermoni eius aures praebuit. Illa, non vt homines vulgo, qui vnum, deincepsque alterum, atque tertium, dein alia ordine verba promunt; sed total simul quasi sub aspectum sententias conijciens, similiter atque nummulariorum peritissimi, qui non singillatim nummos dum numerant, sed vno iactu complures in mensam effundunt, breui momento permulta dixit. Exprobrauit collata in eum beneficia, nominatim multa enumerans, quae tum primum ille animaduertit. Obiurgauit, quod illius mallet sacelli sui mutis affixus haerere saxis, quam ex ignobilitate, ac vilitate eorum humilitatem, ac paupertatem addiscere. Iussit diserte Societati nomen dare, magnopere minitans ni pareret: diemque sacrum Epiphaniae nominauit, quo domum se ad Patres reciperet, addito, vt minime grauate iret, si ex obedientiâ alio vocaretur: quando et Pastores, et Reges, quanquam vehementer infantis Dei cunis tenebantur; tamen quo latius manifesta fieret diuina gloria, ab sacro Praesepi, et amabilissimo diuini oris conspectu recessissent. Quae, aliaque non pauca cum dixisset; visa est, tanquam benedictura, brachio protenso, explicatâque dexterâ addere: I celer, teque totum obedientiae subde: Huc te ego perduxi, nec deseram: sed qua caepi tutelâ ad extremum vsque spiritum prosequar. <note>15 Virginis iussis obtemperat.</note> His dictis desijt apparere. Ille continuo a precatione surgens in sacrum sacellum pergit, Deiparae se totum de integro tradit, dicatque. Tum instans, et vrgens apud Patres, ipsâ Epiphaniae luce, quam Virgo praestituerat, receptum in Collegium impetrat. Inde, velut nouum vitae exordium iniens, pro veteri nomine, Ioannes Thomas voluit dici: vt Ioannis Apostoli, quem quasi ostiarium Beatae Virginis legerat fuisse, patrocinio, et fauore liberiorem ad eam aditum haberet: Sanctique Thomae Cantuariensis, quo die ei sacro singulare illud
<pb id='s274' n='274'/>
beneficium accepisset, perpetuam memoriam, vna cum ipsius memoriâ beneficij conseruaret: assumpto Lauretani cognomento, vt propinquos, stirpemque mortalem prorsus oblitus, in familiâ tantum, atque seruitio Virginis, quae salutem hominum genuit, esse se testaretur. Hic ergo iuuenis tam insigni clementiâ ad ChriSti IESV Societatem vocatus, quanquam aegre ab augustissimae Matris conclaui abstractus est; tamen eiusdem praecepti memor, et laudabiles etiam voluntates per obedientiam immolare assuescens, duci se Romam passus, <note>16 Indiarum mis. sionem, studiorumque dimissionem exoptat.</note> in caritatis, atque humilitatis muneribus caepit sedulo exerceri. Nec multo post vehementius aerumnarum cupidine, seruiendique Euangelio, et infidelium conuersioni succensus; magnopere cupijt ad occidentales, quas vocant, Indias mitti: simul instans simplicitatis, atque obscuritatis amore, vt deserere studia literarum liceret. Quod cum vtrumque impetrasset, nec in Indias mitti per valetudinem potuisset; a literis tamen, et Sacerdotio abstinuit. Erat quod in homine desiderares: ceterum superabant laudanda. Itaque in magnâ vitae asperitate, nullo vtens cubili, ieiunia seuera continuans, precibus diuturnis immorans, constanter perseuerauit, quoad tandem in Romano Collegio senex decessit. Sed quo primum anno Ioannes Thomas Lauretanus in id Collegium insigni, vt narratum est, ingressu venit; eodem Ioannes item Lauretanus inde migrauit memorabili exitu: ambo Sanctissimae Dei Parentis, cui addictissimi <note>17 Ioannis Lauretani mors insi. gnis.</note> erant, indulgentiam singularem, ille vocatus, hic euocatus, experti. Ioannes Lauretanus aeditui munus in Collegio iam diu procurabat diligenter, ac pie. Anginâ correptus nec graui, nec, vt videbatur, periculosâ, neque enim decumbebat: tamen ne malum exasperaret, semestrem, cuius instabat tempus, homolegesim in firmiorem valetudinem reseruabat. Quod non raro coecis futuri, salutisque aeternae incuriosis mortalibus vsu venit, vt praesumpto poenitentiae spatio, praeoccupante morte, destituantur; id ne vigilibus alioqui, attentisque seruis, si quid forte per imprudentiam peccent, eueniat, bono Domino curae est. Ita Ioannis intutam securitatem oblata secundum quietem species discussit. Vidit <note>18 Custos Angelus ad confessionem generalem vrget.</note> enim quendam ore sibi, vultuque subiratum (Custodem Angelum suspicari licuit) et lanceâ minitantem, quod tam diu generalem confessionem distulisset. Quae fuit increpatio eo grauior; quod confessionis eius tempus nec dum abierat. Eo viso Ioannes ita est conterritus; vt omnino decreuerit non a sexto mense, sed a primâ aetate quicquid commissum, praetermissumue cum Dei offensâ recordari posset, de integro absolutioni subijcere. Quod ortâ luce dum facit, superfusae pituitae copiâ vox interrupta est. Sed non idcirco animum despondit. Ad eum piâ mente conuersus, qui gemitus cordium, et voces lacrymarum audit, soluitque ora mutorum, fit iterum loquendi potens: ac protinus ingenti suâ, et confessarij voluptate institutam accusationem peragit, et absolutione donatur. Inde, vt appareret, neque visum fortuitum, neque frustra eam componendarum vitae futurae rationum fuisse curam; morbus inualuit. Ad vitae marginem ventum est: solennia migraturis collata sacra. Dein aeger animo totus in beatam illam emicans lucem, sermonem, quem circumstantes de coelesti Patria, et quibusdam Sanctis instituerant, intentis auribus prope gestiens audiebat: cum repente, tanquam admonitus imminere momentum, quo abiret; sic interpellat: Quaeso, Patres, Fratresque, abiecti in genua rogate pro me Beatissimam Dei Genitricem, semelque pronunciate Salue Regina. Qui, cum extemplo paruissent; vix precationem illi absoluerant; cum mortalis ipse limi retinaculis lenissime est solutus. Fuit hic annus non vnâ re parum prosper Italiae, <note>19 Calamitates publicae.</note> ceterisque terris. Rerum penuria, graues morbi, calamitates aliae, terraemotus, bella, praeter haeretica, etiam Turcica desaeuierunt. Quibus vbique malis omni ope leuandis, dum ex instituto haec pusilla cohors curas dispertit; ab annonae angustijs Romana domicilia, vt nullis dum fulta vectigalibus, et alienam <note>20 Borgiae caritas erga paupares.</note> benignitatem deterente tempore, haud modicis pro se quaeque difficultatibus premebantur. Tum Borgia non satis vulgo vsitatum, at industriâ dignum suâ, tanquam mercaturae genus instituit. Praeter eam opem, quam de more
<pb id='s275' n='275'/>
inopi populo, corrogatis inter concionem, perque vias alias adiumentis, conabantur sodales afferre, iussit in singulis familijs aliquid extra ordinem quotidie praeparari, quod in mendicos distribueretur: eo consilio, vt pauperum beneficentiâ aduersus pauperes, clementiae Dei thesauros, cui nomen ipsum honorabile pauperum est, erga vtrosque prouocaret. Et notat Ioannes Polancus rem <note>21 Ex caritate soenus.</note> praeclaro cessisse cum foenore. Adeo verum est Christi Domini verbum: Date, et dabitur vobis. Docuerat olim Christianae negotiationis hoc genus populum suum Magnus Basilius, quem, gliscente propter siccitatem penuriâ, his verbis affatur: Si duo tibi sint panes, ad fores autem rogator aderit; prome illi alterum: dans vero manus in coelum tolle, dicque pia haec, et benigna verba: Vnum panem, quem vides, Domine, do meo periculo: sed ego tuo mandato meum commodum posthabeo: et ex modico do panem: Noui tuam bonitatem, tuae potentiae confido, quod non diu tuam gratiam differes: sed breui, cum tibi placuerit, affatim dona tuae magnificentiae patebunt. Quod si feceris, ac dixeris; non dubium, quin panis hic, quem ei hac dabis angustiâ, agriculturae semen, ac copiam suppeditabit, multumque tibi ex terrâ foenoris reddet diuinae gratiae conciliator. Haec Basilius docuit: haec Borgia fecit: eo etiam cumulatius, quod non cum rogante modo diuidi buccellam voluit, sed et vltro voces supplicum praeueniri. Nec annona solum filiorum solicito Patri, vigilique Praeposito curae fuit: sed in id maxime intentus, vt Sanctâ in Vrbe, in qua, vti Christianae Religionis, ita Societatis sons, caputque est, vigeret quammaxime disciplina, vnde per omnes terras, et pleni homines diuino spiritu, et suauissimus virtutum odor propagaretur; singula domicilia sibimet visenda, instituendosque, <note>22 Borgiaquotannis se colligere solitus.</note> et excitandos Socios sumpsit. Habebat in more quotannis, cum Deiparae Elisabetam visentis rediret honos, totum se intus, extraque reuisere, scrutarios, oculos, aures, denique cunctos exteriores, interioresque sensus ad iudicium separatim vocare: nec solum notare noxas, quae iam paucissimae residebant; sed impensius mentem intendere, vt cuiusque vsum limaret magis, atque perficeret. Quod quidem continenter alijs temporibus, sed tum, cum simul demandati sibi muneris circumagebatur orbis, praecipuâ faciebat curâ. Igitur eo die <note>23 Inuisere statuit Romanas domos ac Collegla.</note> Assistentibus aduocatis: Decreui, inquit, vestro auxilio, Patres, nisi vos aliter censueritis, Vrbana haec Societatis nostrae domicilia coram inspectare: Pater Polancus adiuuabit me in hac domo: in Romano Collegio, itemque Germanico Natalis: Madridius in Seminario: denique apud Tyrones, atque Poenitentiarios Miro. Eritque curae postea insuâ cuique familiâ, vt quae decreta fuerint in rem deducantur. Sed ante omnia ope diuinâ opus est. Itaque perpetua videtur hanc ob rem instituenda supplicatio: quae quandiu visitatio tenebit; nunquam <note>24 Supplicationes, ac preces statutae ad bonum Visitationis successum.</note> interrumpatur. Et horas quatuor ac viginti succurrit mihi ita posse distribui; vt domui Professorum, et Collegio Romano quinae: Domui Probationis, Collegio Germanico, ac Seminario quaternae: Poenitentiarijs binae attribuantur in singulos dies. Ad haec vt singula etiam faciant sacra familiae singulae: bina vero, quae inspicitur: ita vt septena quotidie negotij eiusdem gratiâ offerantur. A vobis autem, Patres, non alia tantum auxilia, sed et hoc in primis sacrificiorum, ac precum expeto, expectoque: nisi enim totum vos onus sustineatis; quicquid in me incubuerit, ruet. Fauet operi tempus, quia et vacari iam ab studijs incipiet, et recens accepta cognitio, ad conuenientem operarum in Prouincias distributionem, <note>25 Borgiae submissio.</note> quae autumno fiet, magnopere commodabit. Ceterum, quiapar est iudicium incipiat a domo Dei; ad extremum vos, vere, atque ex animo per Christi IESV caritatem oro, quaesoque, quicquid in me, sine in vitae ratione, siue in administrationis modo desideratur, liberrime vt mihi vel scripto, vel oratione aperiatis. Tantum enim de summâ bonitate confido, vt vestra mihi monita profectui sperem fore. Quid ad haec Assistentes responderint, et vtrum quicquam ipsum monuerint, nusquam notatum reperi. Cetera ipse, quantum valetudo permisit, cum curâ, communique gaudio, et profectu peregit. Interim Regno Cyprio cum Selimus Turcarum Princeps immineret, atque auxilio
<pb id='s276' n='276'/>
Venetis Pontifex, ac Philippus Rex suas classes mitterent; in eandem expeditionem sacris perfuncturos muneribus, aliquot de Societate, Pontificis, ac Ve <note>26 Patres missi in classe contra Turcas.</note> netorum postulatu, ire placuit. Cum Pontificijs, quos ducebat Marcus Antonius Columna, Ioannes Victoria, Raynaldus Galesius, ac Thomas Radius profecti Sacerdotes, et pari numero facerdotij expertes auxiliares. Cum Venetis Pater Carolus Farao, Prosper Malauolta, Camillus Porcellaga: et hi cum suorum quisque comitum leuamento. Omnibus Ioannes Victoria praeerat: idem Columnae a confessionibus erat. Pro se quisque militibus aeque ac nautis, tum in ceteris, quae serebat vsus, opportunam tulerunt opem: tum praecipue in <note>27 In ea expeditione mortui magna virtute Socij.</note> morbis, quibus grauiter conflictatae sunt classes. Eminebat Patris Raynaldi caritas. Non ille vnâ quapiam triremi circumscribebat labores suos; sed in alias, atque alias assiduo discursu transiliens, indigentibus et doctrinâ, et diuinis mysterijs, et manuum obsequio praesto erat: non modo cum beneuolentiâ, sed etiam cum admiratione plurimâ vniuersae classis: donec et laborum magnitudine, et commercio aegrorum concepto exitiali morbo, in Zacyntho Insulâ, nunquam intermittens, ne vltimis quidem verbis adhortari omnes ad consulendum <note>28 Patris Raynaldi Galesij insignis operarij labores.</note> animis suis, plenus recte factorum, et magna votis ardentissimis moliens, excessit e viuis. Inter cetera, si Deus dedisset longiorem vsuram lucis, ad Graeciam, aliasque subiectas Turcarum ditioni terras vel sanguine fuso iuuandas, iam diu vehementer animo incitabatur: iamque satis versatus erat in Apostolicis per agros excursibus: ac nouissime vrbis Sancti Angeli populos peragrabat, cum in classem accitus est. Venetus erat, octauum iam annum religiosus, in robore constantis aetatis. Iam in Phariâ (hodie Lesina) Camillum Porcellagam Brixiensem olim ex Sancti Antonij sodalitate, eiusque comitem Balthassarem Appianum laborum moles oppresserat: magnumque omnibus moerorem, ac desiderium sui reliquerant. Postremo in Cretâ Frater Laurentius, cuius praecipue feruor laudabatur: et Petrus Angelus Manutius, cui multa ingenij, et manuum solertia inerat, mortales exuuias posuerunt. Omnes denique videbantur digni eo, quem consecuti sunt exitu, vt in obedientiae, et caritatis opere vitâ perfungerentur. Ceteri et animarum aliquantâ, et magnâ aerumnarum diuites praedâ, <note>29 Diony sius Vasquius Neapolim Visitator missus.</note> incolumes remeauere. Sub Autumnum Dionysius Vasquius, qui ab Collegio Romano ad Professos scribendis adiutor epistolis reuocatus fuerat, ad Neapolitanae Prouinciae visenda Collegia missus: quod Salmeroni assidue vrbanis curis, et studijs affixo non vacabat. Vrbis Sancti Angeli domicilium, praesentem maxime curam poscebat, subsidijs omnibus destitutum. Interim nouum Collegium <note>30 Collegium Interamnae Samnirum inchoa. tur.</note> Interamnae Samnitum ponitur. Inuitati enim Interamnates propinquo Angelopolitanorum exemplo enixe postularunt, vt ad ipsos quoque inuandos, operam Patres benigne porrigerent. Et quia magna tum ostendebatur rei bene gerendae spes, praesertim tollendis inter Ciues dissidijs, et ad Collegij firmamenta auxilij; quod satis foret, ne aut anxie cum egestate luctandum, aut partim decore coepto abstinendum esset, promittebatur: spesque erat praeterea hoc, et Sancti Angeli domicilium ex propinquo in multis, quos humanarum rerum varietas offert vsibus, mutuas praestare sibi operas posse; susceptum negotium <note>31 Tarquinius Raynaldus eidem praeficitur.</note> est: atque Tarquinius Raynaldus primus Rector est missus. Ad haec datum Dionysio negotium inspiciendi, quae opportunitas offerretur Consentiae. Vbi cum Iosephus Blondus quadragenarias in aede principe conciones euentu prosperrimo habuisset, incredibile exarserat desiderium Collegij. Itaque re ad <note>32 Consentinorum studia in optando Collegio.</note> consilium publicum relatâ, cum maxima esset in compitis, priuatisque domibus totius populiexpectatio, multique eâ de causâ vota facerent; is in animos ciuium consultantium impetus incidit, vt non expectatis suffragijs, vno animo, voceque vnâ clamare coeperint: Veniant Patres: Collegium fiat. Quod eo mirum fuit magis; quod alias eadem res ad eundem conuentum relata exitum non habuerat. Reliquus feracis praedicationis prouentus, vel inde potest intelligi, quod, praeter sublatas mali magni minaces inimicitias, multaque aureorum nummûm millia dominis restituta, atque id genus complura; longe amplius
<pb id='s277' n='277'/>
quingenti totius vitae noxas Sacramento poenitentiae retractarunt. Dubitatum diu fuerat Siciliensi Prouinriae, an Neapolitanae commodius Rheginum Collegium; et Catacense attribuerentur: tandem post longam consultationem, et alternata ex perimenta, Neapolitanae vtrumque attributum. Neapolitanum vero ipsum roborabatur in dies validius, inque communes frequentissimi, et perinde facillimi ad pietatem populi vtilitates, industriae omne genus latius explicabat. Colonos iam sexaginta, quorum Sacerdotes quindecim, numerabat. <note>33 Neapolitani Collegij status.</note> Disciplinas, queis vel rudia ad sapientiam imbuuntur, vel culta perficiuntur ingenia magistri tradebant octo. Accessit hoc anno ordinaria, ac fima controuersiarum <note>34 Eiusdem inpro ximos fructus.</note> de moribus enarratio, singulari Clericorum vsu, et voluptate. Feruebat diuinum verbum per vrbis varia templa, et in Proregis aulâ, et in regio carcere illo percelebri, vel millenis referto custodijs, et in sacrarum coenobijs Virginum, et per alimentaria puerorum, ac puellarum contubernia: quibus Neapolitana pietas prope mira culum abundat. Feruebant Sacramenta duo, quae summa Dei benignitas familiaria labenti humanitati remedia aduersus morbos, ac vetustatem animarum, prouidit. Haud minus mille conuiuarum iam ferijs augustioribus diuinas epulas regustabant. Addebat incitatis vltro operarijs amanter Antistes Marius Carrafa pariter arimios, et auctoritatem: eo maxime, quod benignam operis materiam, siue circum ducens cum lustraret dioecesim, siue in vrbe quaecunque se offerret professioni causa conueniens, fuggerebat. Institutionem Christian legis per vrbem inducturus hoc anno, cum templa septem ei negotio apposita delegisset; catechistas in singulis e Collegio collocauit. Praeter Salmeronem, qui iam abditus in studia, cumque seculis, vel praeteritis, vel futuris rationem habens, apud praesentes auctoritate, quam operâ (quae scilicet diu seuerat, vltro prouenientibus) impendio magis proficiebat: duo in primis sustentabant nomen Collegij, et labores, Ioannes Nicolaus cognomento Peslongus, seu Longipes, et Ioannes Baptista Bonumcor, vel, vt vsitatius, sed corruptius dicatur, Boncorius. Accipiat vtcumque talia lector nomina: <note>35 Pater Io. Nieolaus Peslongus spectabilis vitae probitate.</note> mihi ne postulare quidem veniam vacat. Ioannes Nicolaus in oppido natus agri Hydruntini, cui Mons Sardus nomen, Augusto eius anni, quo Sanctus Ignatius coelo receptus est, in Societatem, iam legum fatis peritus adScri. ptus Neapoli, post experimenta, et puerilem doctrinam per annos tres, totus ad animarum institutionem collatus, poenitentiae sacramentum scienter, constanter, ac fructuose tractabat, apud domesticos, et externos. Namque iam decennium Sociorum confessionibus domi praeerat, et a compluribus ciuium earundem causâ celebrabatur. Vir humilitate singulari, patientiâque, et obedientiâ, <note>36 Pater Io. Baptista Boncorius proximis proficuus.</note> et caritate, et vndique ad imitabilis exempli formam compositus. Ioannes Baptista Neapolitanus, et nobilis, annum non nisi Septimum in sacris castris agebat: sed cum accessisset iam aetate, atque doctrinâ robustus, ac famâ etiam notus, vt publicus Pontificij iuris interpres, exercitatâque multis modis caritate, in Sodalitate, quae per illud tempus nobilissima inter Neapolitanos vigebat, Candidorum nomine, vbi ad ea omnia ardorem religiosi athletae, et auctoritatem deuotae Deo personae adiecit; mirum quantum apud ordines omnes efficiebat. Siue quem implicita conscientiae quaestio torqueret, siue consilij capiendi ambiguitas distraheret, siue nouissimum vitae discrimen vrgeret; tanquam ad vnicum praesidium interdiu, noctuque ad eum confugiebatur. Et moribundis quidem iuuandis iam pridem ab Sodalitate illâ Candidorum, cui praecipuum negotium erat adesse supplicio vltimo afficiendis, collectam habebat solertiam. <note>37 A moribundis desideratur.</note> Itaque in opere illo summo operum valebat, ac versabatur plurimum, et hoc ipso anno egregie desudauit: omnibus eo tempore (sic enim quidam loquebantur) affuturum sibi corbonum putantibus, si Pater Boncorius adfuisset. Haec autem, vel inter magisterium quaestionum conscientiae, vel inter Theologiae discipulatum cum faceret; vt primum studijs summam manum suis imposuit, et inscendere suggestum coepit; miros repente concursus, et propemodum clamores excitauit. Anno superiore, cum in Collegij templo per ieiunium magnum
<pb id='s278' n='278'/>
<note>38 Concionatur egregie.</note> rudimenta iustarum concionum poneret; vix quenquam veteranorum habuit parem. Loca certatim occupabantur: morum commutationes insignes fiebant: colligebantur inter concionem loculentae pro egentibus stipes: quibus praesens pecunia deerat detractos annulos, gemmas, monilia, velut pignori tribuebant, quae, submisso mox argento, redimerent. Itaque prosimo anno Archiepiscopus in templo suo, deque suggesto principe, illam voluit salutarem buccinam personare. Hîc vero, dum cupidissime, et religiosissime auditur, significaturae suam erga virum Dei caritatem honestae complures matronae, coeperunt inter se, quam ei donarent, corrogare, et conferre pecuniam: iamque summam consecerant luculentam; cum re Pater cognitâ conquestus pro suggesto, vsque eo Societatem Neapoli, et instituta eius etiamnum ignorari; seuere iussit incaepto absistere: quodque congessissent vel largitoribus reddere, vel quocunque <note>39 Veriusque Socij mors et exequiae.</note> arrisisset, pie conferre. Quod ita vere, atque ex animo egit; vt expresserit, idque plurimum ad illustrandam eius virtutem valuerit. His igitiur velut columinibus cum status Neapolitani Collegij nixus videretur; plalcuit rerum gubematrici Sapientiae modico in teruallo vtrumque per Autumnum subducere, vt ipsis mature coelum potiretur: et tellus disceret, diuinum opus nequaquam terrenis niti fundamentis, sed speranda, et petenda de coelo. Ad Ioannis Nicolai exequias is Ciuium sexus vtriusque, eorumque clariorum, quorum animas habuerat in disciplinâ, ploratus extitit; vt Collegae quoque communis parentis acrius icti memoriâ lacrymas associarent. Grauius vniuersam Vrbem commouit desiderium Ioannis Baptistae: cuius eo quoque miserabilis visa migratio est; quod cum ad limina Apostolorum, inde perrecturus Lauretum, religiosae peregrinationis studio Romam venisset; ibi apud Professos quinto die ex morbo, medentium affirmatione nihil periculoso, perijt: si perire dicendus est, qui commutatur in melius: et expericulis euocatur in beatam securitatem. Magna certe indoles, magnarum spes rerum simul elata.</p>
<p><note>40 Leonettus Cla noncus Longo barchae Pioum ciolis.</note> Prouinciae Longobardiae, loco Francisci Adomi, qui iam munus explerat, praefectus est Prouincialis Leonettus Clauonius. Collegium, quod erat Venetijs, in domum Professorum conuersum est, reditibus Collegio Patauino adiunctis, de fundatoris Andreae Lipomani, deque Pontificis voluntate. Id censuerat <note>41 Collegium Venetum in domum professam versum.</note> curandum proximus Generalis, conuentus, vt vnum potius plenum, dignumque celebratâ vrbis sapientiâ, quam tenuiora duo Gollegia haberentur. Domui Professae primus Ioannes Baptista Perucus praepositus est, cum ad id loci Caesar Helmius per multos annos Collegio summâ cum laude praefuisset. Vt aliquid literariae <note>42 Io Baptista Peruscus primus Venetae Professorum domui praepositus.</note> exercitationis in Brixiensi Collegio inchoaretur, eo philosophiae curriculum Patauio translatum est, relictis Patauij Theologis. Ferrariae, quod impar confluentium numero vetus erat templum, noui iacta sunt fundamenta: vtque iustis Reginae Barbarae Ducis coniugis mos gereretur optatis; Barbarae Sanctae patrocinio, ac titulo decoratum est. Sed interim Ferrariae calam itas insolita, <note>43 Terremotus Ferrariae.</note> quae multo quam prosperitas efficacius solet alumna esse diuini cultus, vberem pietatis prouentum tulit. Extremo autumno motibus terrae ita crebris, et grauibus vrbs tota concussa est; vt effusâ in agros multitudine, metu ruinae tecta desererentur. Tres praecipue concussiones praeter modum vehementes foedam aedificijs stragem priuatis, ac puplicis attulerunt. Collegij cum familiaris, tum sacra aedes, Dei bonitate potius, quam firmitate suâ steterunt. Duos prope menses ea calanutas grassata est. Quo tempore, nec dies, nec fere noctes, Patribus ab consolandis, miseris, absoluendisque poenitentibus, quicquam reliquum otij fuit: eo maiore frequentiâ; quod pleraque aliatempla tremorum immanitas strauerat, cultoresque animarum magnam partem <note>44 Ad Nostros ter riti confugiunt.</note> dissipauerat pauor. Ergo cum sua cuique tecta diram in horas oppressionem, infelicemque tumulum minarentur, et nutante vbique solo, atque infero rum viuis horrifice pandente hiatus, nihil vsquam suffugij, effugijue restaret; solatio desperantibus erat domus Dei, et famulorum eius consortio: non quod tutiores ibi, sed quia securiores agereut: aequiore animo cum sacris obituri viris,
<pb id='s279' n='279'/>
et sacrâ in humo habituri sepulcrum. Confertim itaque perseuerabant in templo, neque ad exitum loco, neque ad ingressum patente. Assidue sacrosanctum Christi corpus propositum adorabatur, quamplurimis in quintam vsque, et sextam noctis horam, aliquando vsque ad lucem perstantibus. Multum ibi fundetbatur lacrymarum, multum condonabatur iniuriarum, multos annos pressa animo scelera expiabantur. Ipsae identidem Sodalitates agmine supplicatum accedebant. Denique id, quod Deus public hisce terroribus agit, effectum est, <note>44 Ex terrore mo rum facta corectio.</note> vt vniuersa vrbis facies ad pietatem renouaretur. Eorum etiam animos, quos ab Societate vel inanes suspiciones, vel falsi rumores auerterant, haec Sociorum constantia, et assiduitas, qui ne miserum populum summâ in difficultate desererent, cum assiduo perstitebant suae vitae discrimine, emolliuit, atque conuertit: vt quorum nuper ferre conspectum nequiuerant; eos iam velut parentes intuerentur, et colerent. Ipse quoque Dux serio coepit ad res diuinas animum adijcere, vehementer Fuluij Androtij, qui Collegio praeerat, fidelibus monitis, hortatibusque commotus. Quae res, adiuncto Romae Patris Generalis studio, atque opportunâ Polanci operâ, suboffensum illi mitigauit Pontificem, planeque conciliauit. Venetijs impigre laboratum in subleuandis aegrorum animis, <note>45 Venetijs exercita a Socijs caritas, et patientia.</note> atque corporibus: quorum vim ingentem e classe, quam contra Turcas profectam diximus, deportarant. Sed pio perfunctos munere religiosos administros ita e contactu, et fatigatione malum inuasit; vt, qui alios modo iuuerant, alienâ fuerint ope leuandi. Boni duo Iuuenes vltro susceperunt id laboris, et curae: qui, cum magnâ sedulitate gratuitam praebuissent operam, non tamen caruere mercede suâ. Nam sanctis excitati exemplis eorum, quibus aegrotantibus ministrabant, religiosae vitae illecti amore, alter in Societate mansit: alter, quod certâ causâ per leges eâ recipi vetaretur, ad alium concessit religiosorum ordinem. Et quoniam supra memoratum est, infestum totâ ferme Italiâ fuisse annum; praeter alia alibi benigne, et laboriose curata, Brixiae non modo iacentibus passim per vrbem, sed praecipue Nosocomio incurabilium subuentum est. Plus ibi quingenti decumbebant aegroti. Tres Sacerdotes curationi destinastos <note>46 Egregie a Socijs succursum aegrotis Brixiae</note> letifera tem pestas abstulerat. Ceterorum nemo audebat in periculum se se committere, quod passim ferebat rumor, contagione vulgari malum. Eâ ire cognitâ, Patres vltam suam pro Ciuium salute deuouentes, pium susceperunt onus; nec omiserunt, nisi postquam metu contagionis extincto, Praesbyteros, qui succedere vellent, Nosocomij Praesides inuenerunt. Tribus itaque mensibus continua inter pericula fideles Christi, eiusque minimorum ministri, nunquam cessarunt expiare confitentes, sacrosanctum Viaticum, supremamque vnctionem impertire morientibus, sepelire mortuos, diuinum Sacrificium coram omnibus facere: interque haec sua quoque somenta adhibere corporibus: tam promptâ caritate; vt aegri ipsi admonerent, ne vitas adeo suas obliuioni darent. Et tamen, quae fuit diuina clementia, nec Patrum, nec Fratrum, quod vice miraculi vulgus circumferebat, quisquam periclitatus est. Duo quoque Brixiâ missi Veronam, Augustini Valerij Episcopi, post Cardinalis, rogatu, qui institutum ab eo Seminarium ordinarent. Quod vsque eo ad Episcopi voluntatem actum est; vt is vellet, quandoquidem ipsimet Socij onus abnuerent, saltem per homines regi, quos illi censuissent. Nec vllam egregius Praesul intermittebat viam, <note>47 Petri Christini res Niciae, et circum.</note> qua inducere Collegium Veronam posset. Niciae ad extrema maritimorum Ligurum Petrus Christinus egregio Euangelici coloni functus officio est. Quad ragenarijs in vrbe concionibus, re catholicâ sedulo procuratâ, ad circumiacentia excurrit oppida. Ex quibus duo ita purgauit; nullus vt palam haereticus reliquus factus sit: in ceteris amplius quasdringenta capita reconciliauit Ecclesiae. Dein reuersus Niciam, praeter matutinas hebdomadae cuiusque, et intercurrentium feriarum conciones, secundum meridiem operosis diebus in gymnasio ad discentes, feriatis vero in aede principe ad omnes, qui plurimi affluebant, rudimentariam instituit religionis scholam. Super haec de rebus ad Sacramenta, et Sacerdotalia pertinentibus munia apud Clerum disserebat: Episcopo, qui nunquam
<pb id='s280' n='280'/>
desiderabatur, assiduitate suâ audiendi ceteris siue incitante sitim, siue alleuante molestiam. Iude Dux Sabaudiae annui firmamenta census promittens, de aduocando Collegio vehementer egit: sed nihil inchoandum visum est noui, antequam, quae iam in ditione eius coepta erant, solidius fundarentur. Lugdunenses <note>48 Lugdunesium Sociorum officia in Italos milites.</note> Socij Italiam simul, et Galliam suae famâ caritatis implerunt, extremo superioris, et hutus principio anni praestitis officijs erga Pontificios milites, qui ab Gallicanâ expeditione reuertebantur. Pars dissipati per vicos, agrosque destituebantur grauibus impediti morbis: complures vestimentorum, et necessariarum vitae rerum aliarum inopiâ, ad miserandum vsque spectaculum, laborabant. Eâ de re Pontifex Pius admonitus, paternâ benignitate, qua plenum pectus gerebat, continuo succurrendum statuit: ipsique: Lugdunensi Collegio miserorum remedia commendauit, iusso attribui quod opus foret pecuniae. Illi, qui fuâ iam sponte diuinum incoeptabant opus, pontificiâ tum facultate subnixi, tum voluntate concitati, discursant per omnem circa regionem, magnam aegrorum vim Lugdunum comportant, nudos vestiunt, fame enectos recreant, perque occasionem corporum, studiose pariter animos curant. Denique Pontificiae caritatis, et suae, apud omnes circa gentes, Igratissimum odorem spargunt. Eodem <note>49 Posseuini caritas.</note> tempore admirabili felicitate primum Rothomagi, dein Deppae Antonius Posseuinus versatus est. Visa est promereri eum euentum fortis viri caritas, vel ea ipsa, qua proximum iter ornarat. Nam quo primum die ab regijs castris discessit; ad obuium pagum coecâ iam nocte peruectus, cum tectis omnibus a militari turbâ occupatis, nihil vsquam receptaculi inueniret, et coeno altissimo iumenta prope demergerentur, et tenebrae conspectum, et consilium eriperent; ad domum processit extra pagum paululum ab alijs secretam, foresque pulsanti respondetur aliud tecti quaereret, ibi mori omnes, eo ipso die vnum, pridie alterum elatum esse, matrem familias iacere moribundam. Tamen ex necessitate audax, rogatâ saltem, atque impetratâ stabuli copiâ, fuccedit vna cum comite. Ecce autem vix ad quietis aliquantulum composuerant sese in foeno, cum eiulatus ad aures accedit e tecto superiore: cognitoque matrem familias intemortuam; Posseuinus reputans secum id tempus esse, quo vitae suae praeferre animam moribundae deberet, fidenter ascendit. Inuenit inter lamen tantes liberos, animo defectam anum quam, porrecto vino, cum excitasset; ad confessionem hortatur, patienter instituit, comiter audit, rite absoluit. Nec multum tempore abierat, cum iterum ploratu excitus, iterum ad laborantem iuuandam, et ceteros consolandos ascendit. Ita nocte in magnanimae caritatis traductâ officijs, et spe bonâ anum, et ceteros consolatione plenos relinquens, albescente caelo discessit. Parisios autem cum venisset, ad mercatorem opulentum natione Italum, ex vulnere conclamatum, poenitentiâ expiandum accitur. Bonus vir, quoniam salutem salutem corporis desperarat, ad saluandam animam curas omnes applicuerat. Ergo, post generalem confessionem, dum cetera componit, illud etiam <note>50 Malorum librorum lectio bonorum distirbutione compensatur.</note> ex Posseuino quaesiuit: Quemadmodum resarcire damnum posset, quod librorum lectione inutilium, et obscaenorum, quos domi habuisset, sibi, et fortasse alijs attulisset. Cui Posseuinus: Quando, inquit, haecte cura merito coquit, me audi: Plurimi sunt in Nosodochijs, atque Custodijs, qui otio abutentes, si quid piorum libellorum nanciscantur, facile lectitent: tu facultatem praebeto: simul heredibus testamento iniungito, vt certam quotannis pecuniam in hoc ipsum impendant. Ita, si quid cui per te nocitum est; compensabitur: et quidquid inde proficietur, particeps fies. Paruit ille: et pensione heredibus, qus visa est satis, iniunctâ, praesentes in eam rem aureos ducento attribuit: vnde Gallico sermone omne genus comparatos, compactosque libellos, viritim Posseuinus <note>51 Rothomagi multa Posseuinus praeclare gerit.</note> ipse, per Nosodochia, et Custodias, pro cuiusque captu diuisit. Rothomagum inde profectum, quotidie, vt Galliae mos est, et Santioribus diebus bis, terque dicentem, longe frequentissima, Clero, et Senatu praesente, concio audiuit: quae religiosam facundiam, nequaquam inanitate sonorâ plausuum, sed tacitâ pietatis instauratione, comprobauit. Vt erant miserrima tempora, et hominum
<pb id='s281' n='281'/>
partim impietate, partim ciuilibus discordijs, partim assiduo vsu miseriarum obduruerant pectora, cum ingens numerus Custodijs publicis attinerentur, alios complures per vrbem angustae res premerent; excitanda fuit, quae aduersus haec calamitosorum genera intermortua iacebat, hominum misericordia, ac <note>52 Catechismorum sparsa copia.</note> liberalitas. Multi per omnes Custodias distributi catechismorum libelli: aliquot etiam in medium ferreâ appensi cathenulâ. Inter populum vero amplius eorum libellorum terna millia sparsa sunt. Consuetudo inambulandi sacras per aedes inter diuina, quae pasim apud profanos, sacrosque homines nullâ religione increbuerat, magnâ ex parte cohibita. In pueris catechesi instituendis, quod continenter faciebat, non modo illud profecit, vt ad orthodoxam pietatem rudis informaretur aetas; sed etiam, vt Haereticorum non pauci per eam instincti, edoctique remigrarent ad Ecclesiae Sanctae communionem. Ad haec, cum haud paucae Rothomagi, vt in principe Normandiae vrbe negotiorum causâ Hispanorum familiae degerent, interque duas earum praecipuas inueteratae simultates cunctam distraherent nationem; id quoque malum, quamuis rem ante alij frustra tentassent, diuino aspirante Numine, redintegratâ pace summotum est. His Rothomagi prioris anni exitu gestis, cum Cardinalis Borbonij Vicario Deppam <note>53 Deppam Posseuinus vtiliter excurrit.</note> excurrit, statum eius populi vnâ, alterâue concione exploraturus. Oppidum Deppa est ad oceanum Britannicum (qua secundo vnius diei cursu Angliatenetur) et arce, et portu, et frequentiâ incolarum nobile: sed iam diu Caluiniana pestis foede vitiarat. Ipsis Ianuarij Kalendis ante meridiem Posseulnus verba e suggestu facit: post meridiem catechesim ad exemplum, vt alij postea prosequerentur, explicat. Iamque post trecentos catechismorum libellos inter praesidiarios milites, Cutionesque, et Ludimagistros, et clausos carcere distributos; reditum parabat mature ad Aquas Sextias (Aix hodie vocant) quo iam pridem ab Cardinali Strozio flagitabatur ad Quadragesimae operam praesto futurus: cum ab oppidi Magistratu, regioque arcis Praefecto religionis sincerissimae viro conuenitur, rogantibus aliquantisper subsistat, fauere tempus negotio, quod Rex peruicaces in haeresi exterminari iussisset. Eas ob preces quatriduum subsidet: quibus diebus nouies ad populum pro concione egit, tantâ omnium frequentiâ, et commotione ordinum; vt omnem comprehendisse diuina flamma Ciuitatem videretur. Quatriduo exacto sine cunctatione abiturum, quin equo iam insidentem, iterum Praefectus idem, cunctique Magistratus circumsistunt: postque adhibitas frustra preces, aperte denunciant: Nequicquam eum abniti: nusquam exitum inuenturum: suo iussu custodiri portas: nec profecto se dubitare magnum eâ fugâ diuinae gloriae detrimentum afferri: denique datam fidem Aquensi Antistiti obiectantem eâ curâ liberant, in seque suscipiunt Tum Pater eiusmodi constantiam pro diuino interpretans nutu, et scilicet vim insuperabilem videns; desijt odiosus altercari. Illi continuo Parisios ad Regis fratrem Ducem Alenconium, qui pro Rege res administrabat, et ad ipsum Regem, et Cardinalem Borbonium dant literas, quibus bene gerendae rei opportunitatem demonstrant, si dux, et excitator populo adsit. Qui rescripsere, maneret omnino Posseuinus, quoad mitteretur successor. Se Strozio Cardinali satis facturos. Ita conciones ad initium vsque ieiunij magni produxit, optimo cum operae pretio. Faeminae mille quingentae, octingenti viri publice execrati errores ad Catholicorum rediere partes. Permagno puerorum numero vel repraesentatus baptismus, quem Haereticorum scelus distulerat, vel lustrales adhibitae ceremomoniae, quas ijdem superbâ temeritate neglexerant. Accersitus est Rothomago bibliopola cum optimorum librorum copiâ: quibus statim oppidum, eaque tota oceani plaga referta est, cum Praefectus (Dominus de Sigogne vocabatur) vir maximae pietatis, ad vniuersa eos praesidia dimisisset. Vbi sacrum ieiunium venit, ne tum quidem licuit Antonio ad Aquas Sextias pergere: Sed Rothomagum Borbonius Cardinalis reuocatum Euangelij praeconem in templo principe statuit. Ad Aquas Sextias Ludouicus Codrettus missus est: Deppam inchoato operi persequendo Oliuerius Manaraeus Ptouincialis Lutetiae venit. Eodemque
<pb id='s282' n='282'/>
<note>54 Patres missi in Hictauos.</note> tempore indidem Pictauium, Regis, et Cardinalis Lotharingi postulatu, praestates operae missae Ioannes Maldonatus, Nicolaus Belfilius, Carolus Sagerius, Nicolaus Clerus, Odo Pigenatius, Petrus Loierius, cum interim Tolosae, quam belli circum strepebat suror, decimo inde milliario, Gaspare Colignio Perduellium duce, coniunctis cum Montgomero armis, cuncta vastante, Edinundus Augerius aedem primariam catholicâ personaret tubâ. Hi omnes, alijque complures, vbi Societatis domicilia stabant, quos nominatim appellare necesse non est, vno animo, parique conatu diuinum inflantes classicum, conabantur vbique per Galliam, ad legitima Christi Domini continere signa fideles copias, <note>55 Iterum Posseuinus Rothomagi egregie operatur.</note> et reuocare abductas. Posseuinus Rothomagi coepta in sacro Aduentu per Quadragesimam persequens, ipter cetera Sodalitatem instituit ducentarum matronarum, quae more eius, quam condiderat Lugduni Augerius, Nosocomium interuiserent, reque, ac manu iuuarent: sed id curae adiecit, vt simul, paruis pueris, puellisque conualescentibus in tuto locastdis studerent. Iam suam illam pios proseminandi libros industriam, vt salutarem experiebatur, ita studiose colens, cum magna Clericorum vis ad sacros ordines Rothomagum concurreret, quibus diebus eiusmodi hominum permulti concioni intererant; ille de industriâ in laudem digressus librorum, certos proponebat argumento, et stylo percommodo, quibus se, et populos sibi commissos, instruere possent. Qui libri, cum iam ex composito apud bibliopolas parati, compactique prostarent, nimirum addita ad cohortationem concionatoris, opportunitatis illecebra faciebat, vt passim compararentur. Concilium Tridentinum, quoniam publice receptum non fuerat, commendabat plurimum, illam vulgandi eius facilimam putans viam, si apud populum in existimationem meritam adduceretur: simulque catechissmum Romanum iam Gallice versum laudans, adhortabatur Parochos, vt, qui aliter docere suam nequirent plebem; festis saltem diebus secundum maximum sacrum vel cum opportunissimum ducerent; accommodatum tempori caput ex eo recitarent. Et valuisse commendationem, distractorum ingens codicum vis planum fecit: nec ferme aliud videbatur solerti viro praesentius contra haeresum <note>56 Salutarium librorum saluberrima lectio</note> pestem medicamentum; quam si Christiani oratores consensu omnes, pro suggestu, commen darent librorum salutiferorum lectionem: darentque operam, vt eorum facilis, ac parabilis copia ad manum cuique foret. Sed ad quotidianam in templo principe fati gationem, labores alios ferrea Posseuini operositas addens, secundâ, quartâque seriâ, pomeridianis horis rudiori aetati in paraecijs duabus, feriâ sextâ detentis in carcere operam dedicarat. Atque his eo viri conspectus gratior, et cohortatio grauior accidebat; quod eis benignitatem populi inter concionem studiose conciliabat. Palmare illud huius curae praemium <note>57 Duor um iuuedum Hugonot torum conuerfio ante supplicium.</note> tulit. Inter vinctos attinebantur duo nobiles adolescentes, qui in haeresi educati, catholicam fidem armis etiam oppugnarant. Tenebatur et virgo catholica famula eorum, nec multo ante mater ibidem obierat. Reuincti erant testibus, natu maximo fratri, cuius corpus repertum erat in puteo, necem attulisse: iamque exactâ Quadragesimâ supplicium instabat: cum accersito Posseuino: En (inquiunt) Pater, inique damnati vadimus ad mortem: sed quopiam Deus, per tuos sermones, ad veram animarum nos curam adduxit; adiutorem eundem te aduocauimus. Statura procera corporis, dignitas oris, ac venustas etiamnum imberbium, emicans ex toto habitu nobilitas commiserationem ciebant. Posseuinus, vbi firmitatem propositi explorauit, atque vtriusque consessionem, pariterque famulae, a primâ recti, prauique intelligentiâ (nunquam enim vsurpauerant) audiuit; sic affatur: Nobiles adolescentes, quoniam vitari necessitas <note>58 Cohortatio ad mortem patieter obeundam</note> nequit; optimo estote animo: magna sunt iudicia Dei: sed is nunquam aufert a iudicio misericordiam, quae est magna nimis: sine his vinculis nupquam laqueos haeresum exuissetis. Quid si dum Catholicos armis insectabamini, cecidissetis? quantus vos horror excepisset in omnen aeternitatem? Fratrem non interemistis: at certe per vos non stetit, quin vestrarum animarum (si emori possent animae) caedem per perpetraueritis. Bene ergo reimitur vitâ breui mors sempiterna.
<pb id='s283' n='283'/>
Agite, sequimini Dieum, qua vocat vos: ista vobis momento ocyor mors vitam pariet immortalem. Vix ea dicta, cum apparent cum carnifice satellites, et carpento detecto, quo sontes per vrbem circumuehi solent, fratribus, ac famulâ <note>59 Pater loannes Tellerius Posseuini soclus.</note> in id impositis; Posseuinus, et socius (Pater Ioannes Tellerius erat frater Senatoris Rothomagensis, qui egregie Posseuinum vbique iuuabat) ascendunt. Dum longo circuitu vehuntur in forum, ad templorum ianuas carpentum Posseuinus tantisper sisti iubebat, vt morituri diuinissimam Eucharistiam adorantes, nouum robur in vltimum ictum conciperent. Inde primum in virginem suspendio animaduersum, quae, velut innocens agnus, mortem constanter, ac pie tulit. Tum adolescentes in solenne detruncaudis suggestum, quod turriculae humilis iustar, rotundâ figurâ, medio in foro stat, introducti. Iamque procumbebat praebiturus ceruices maior frater; cum Posseuinus carnifice sustinere ferrum tantisper, iusso, quaerit secreto, vere ne extra noxiam sit. Nam si male conscius sit, omnino, si saluus esse velit, esse culpam publice deprecandam, et Senatum, quem carcere egrediens palam iniustitiae insimularit, eâ suspicione liberandum. Respondet, ipsos fraudis eius vndique immunes esse. Et Posseuinus, vis ne igitur, vt huius te populi precibus commendem: rogemque, vt vnusquisque pro vestris animis sacrificium semel curet? Peruelle cum affirmasset; quantum maxime potuit vocem Pater contendens, haud sine lachrymis ad preces populum cohortans: Si cui, inquit, ea pietas sit, vt velit sacrum pro eis curare; manum attollat. Nemo non sustulit. Et ad quadraginta fere hominum millia, non solum foro oppleto, sed longissime ad senestras, et in tectis domorum putabantur spectaplo interesse. Tum dextera, dein ceruix ambobus praecisa, prorsus innocentibus, vt vix interiectis hebdomadibus sex compertum est, sontibus comprehensis: qui mmirum ab se amolituri, in eos culpam coniecerant. Illis sublatis, populum Posseuinus in templum inuitat paroeciae proximae, simul vt preces pro mprtuis facerent, simul vt sermonem audirent, quem semihorae spatio quotidie sub vesperas post Pascha instituit. Ad confirmanda enim per Quadragesimam gesta id curauit, vt in quibusdam paroecijs diuinissima Eucharistia cum apparatu, ac symphoniâ proponeretur: vbi sermonem ipse accommodatum addebat, vt populus orandi Dei rationem, viamque addisceret: et noua dona ex inexhausto illo boni fonte, quem immensa Dei intelligentia, nobis patere in hac mundi solitudine voluit, hauriret. Quinquaginta diebus in eo negotio positis, miro concursu populi, et ardore, quo etiam tempore vehementius ad iuuandos aegrotos, ac pauperes omnium inflammati sunt animi; ad alios alibi labores Poss euinus <note>60 Oliuerij Manaraei res Deppae.</note> discessit. Eodem temporis tractu Oliuerius quoque Deppae feliciter orsaim pigre pertexens, et eorum, qui modo resipuerant, constabiliuit in veritate mentes: et ad mille quingentos praeterea ab errore deduxit: atque vt semotis peccatis, quae ferme haeresum origo sunt, pietas, doctrinaque catholica adolescret, dignasque caelo progigneret fruges; Sodalitatem instituit, in quam octingenti ferme nomina, ipseque oppidi Praefectus dederunt. Sodalium id erat institutum, vt, praeter alia pietatis munera, singulis mensibus purgatum confessione auimum diuino pabulo saginarent, ad per petuam frugiferae pietatis viriditatem. Eiusdem consilio aduocatus Episcopus est, qui, rem prope ab hominum memoriâ exoletam, ingentia hominum agmina sacro muniuit chrismate: quorum in numero primus oppidi Consul fuit, homo sexagenarius, alijque eiusdem aetatis non pauci. Purgatae sunt des sacrae, atque arae abrasis, ablatisque picturis, aut tabellis, quibus Haeretici veram adulterare pietatem, ac simplicium mentibus immisto salubribus pestiferos errorum instillare tendebant succos: simul pro vanis, ac noxjjs, verae, piaeque historiae substitutae. Denique eo in oppido, vbi nulla impietas aliquandiu receptaculum, ac sedem non hahuerat, ita commutata est sorma; vt iam grandioribus natu Haereticis nullus priuatim, aut publice honor esset: adolescentiores irrisui essent aequalibus orthodoxis: et Praefectus assereret, plane iam sibi compertum, quod ante fieri posse diffidebat, quam procliue sit Ciuitatum moderatoribus, vel retinere eas in priscâ religione,
<pb id='s284' n='284'/>
vel ab nouâ superstitione abstrahere, si ipsimet solide velint, atque idoneos nacti sint administros. Caelestis quoque Pater visus est ijs, qui iam germanos filiorum receperant animos, pristitina paternae indulgentiae documenta reddere. Frequens <note>61 Oiuinae vltionis indicium,</note> est Deppae, magnique emolumenti Halecum piscatus. Ceterum ex quo tempore populariter amplexa Ciuitas haeresim, disiectis altaribus templa spoliauerat; iam non pisces comodos, sed marinos canes inuoluebant retibus: qui morsibus et retia lacerabant, et piscatores. Hoc vero anno ita respondit captura votis; vt planum fieret, nihil tam noxium esse rebus humanis, quam diuinarum <note>62 Documentum diuinae prouidentiae.</note> neglectum: nihil tam salutare, quam pietatem. Illud proprio foemina primaria clementiae diuinae pignus accepit. Agebat misera animam haud primae morti propior, quam secundae, dudum epoto, demissoque in venas impietatis veneno. Oliuerius Lutetiam rediturus iam Rothomagum venerat: sed quoniam expectandae itineris opportunitati aliquot ibi sedere cogebatur dies; nescio quo instinctu, ne vacuum elbi spatium sineret, Deppam regreditur, et commodum in eam, quam dixi, foeminam incidit: et adhortans ad poenitentiam, Deo miserante, ita permouit; vt reiectâ erroris peste, Christian mysterijs mirâ cum pietate receptis, omnes sperarint mortem illi exordium vitae fuisse. Haec Deppae dum fiunt, haud minus e sententiâ inter Pictauos magni Patris familias agricultura <note>63 Res in Pictaais gestae.</note> prouenit. Trigesimus agebatur annus, cum zizania, radicibus ibi alte depressis, ita luxuriarant; vt tandem Regis, fideique catholicae hostes oram illam, cum vicino Sanctonum agro, aptissimam iudicarent, vbi arcem, et regiam impietatis suae statuerent: cui et nomen a felicitate sceleris fecerant, regionem subactam, seu iam quaesitam, ac partam vocantes. At Rex post perduelsium conatus superioreanno geminâ victoriâ fractos, quia nequicquam expugnantur armis corpora, nisi exterminetur error e mentibus; concionatorum suorum primario id negotij dedit, vt aduersus corruptas opiniones tela diuini verbi capesseret. Quem, cum populi et animo auersarentur, et auribus; ad Societatis homines itum est, inuitante famâ tum vetustiore, tum recenti rerum, quae Deppae gerebantur. Rex ad fratrem, eundemque vicarium interim suum Parisijs Aleconiensium Ducem scribit, vt primo quoque tempore sex de Societate <note>64 Nostro rum prompritudo in iuuandis proximis.</note> in Pictauos mittendos curet. Appellati Patres, et perpensâ negotij grauitate, cum in Collegio nemo esset inuentus, qui non libenter, vel ad euangelizandum, vel ad seruiendum euangelistis iret; incunctanter se quicquid virium inesset, in tam iustum Regis, Deique, et Gallicae religiosissimae nationis collaturos obsequium respondent. Commendarunt Parisienses Proceres, ac nominatim regij consilij Praeses Senonensis Archiepiscopus Gardinalis Pelleuius alacritatem: eoque largius, quod viatici mentione inductâ; responsum est, neque moris Societati, neque fas esse quicquam in eam rem postulare, sed debere quemque paupertate suâ, Deique suppeditatione fretum, iter continuo vel sine baculo, et perâ suscipere. Quam modestiam ita Senonensis laudauit; vt Regis tamen dignitati, et causae quae tractabatur, consentaneum iudicaret, euangelizantium curas nec onerari mendicitate, nec distrahi. Sexto Kalendas Martias Pictauium Patres ingressi. Ceteris in alia opida Castrum Eraldi, et vrbem Sancti Maxentij, et Niortanos distributis, in ipsâ Pictauio tres substiterunt. Quorum duo Carolus Sagerius, et Petrus Loieriusi, cum duobus primis in templis, quotidie ante, postque meridiem concionibus, et cathechisino darent operam; <note>65 P. Io. Maldona ti labores frugiferi.</note> Ioannes Maldonatus, quanquam venerat potius, vt dum modicâ vacatione grauiorum studiorum ad nouum curriculum vires instaurat, operarios regeret, quam vt opus faceret; tamen et Sociorum incitatus ardore, et sperati copiâ fructus, sibi quoque binas in die disputationes, grauissimam vnam, leuiorem alteram sumpsit. Matutinis scholis disputare de Ecclesiâ latine in Academiâ coepit: idque argumentum ita tractauit; vt multos multorum spatio annorum haeresi infixos vehementer concusserit: quos deinde, adiectis de Sacrâ Eucharistiâ, contra impietatem Caluini disputationibus, ad fidem catholicam plane retraxit. Locum ad docendum consulto profanum delegit, quod norat Haereticorum
<pb id='s285' n='285'/>
deterrimos iurasse nunquam se limen templi catholici intraturos. Vbi vero satis animos auditorum conciliatos anima duerrit; denuntiauit maiore hebdomadâ, sepositis controuersijs, pugnacique stylo, de poenit entiâ, deque conuenienti ad suscipiendum Christi Domini corpus praeparatione sedate, ac pie locuturum, idque in templo. Quae res ita illos Hugonottorum iuratos non absterruit; vt primi ipsi properarent in templum, et orthodoxis loca praeriperent. Imo vlri inter ipsos grauitate praestantes, quorum auctoritas plerosque in sectâ continebat, non modo dissertationibus de Ecclesiâ, Sacrosanctâque Eucharistiâ perstudiose commodabant aures; verum etiam catechismo, quem in Collegio Picarraeo (florentissimum erat, auditoribus frequens ducentis, et magnam partem Caluinianis) post meridiem explicabat: sedebantque intermixti pueris, et libellum singuli manu tenebant suum: vt nimirum, qui se in superbiae scholâ pro magistris venditauerant; in disciplinâ humilitatis non erubescerent pueros confiteri, si non aetate, at sensu. Denique tum reliquorum concionibus, tum Maldonati praecipue doctrinâ, Sectarij Pictauienses edocti, impulsique sunt, nullus vt prope fuerit, quin serio de mutandâ sententiâ cogitarit: et mutaturus libenter fuerit, si iussum potestatis accederet, quo videri posset coactus. Id eo maxime compertum, quod regius Prouinciae Legatus Ioannes Hayus, cum, instante Paschâ, per viros graues ostiatim interrogari iussisset, vellent ne catholico ritu sacram Synaxim <note>66 Haereticorum ex malo pudore pertinacia.</note> obire; non pauci responderunt: tum obituros, cum Rex imperaret: interim, quam ille potestatem faceret, vti velle. Adeo praeposterus pudor (quod et Donatistis olim euenisse Sanctus Augustinus narrat) obligatas tenebat miserorum mentes, erubescentium suo arbitrio ad rectum callem redire, ne ante sefaterentur errasse: et praeoptantium pertinaciter perire, quam videri abrupisse constantiam. Tamque vtilis est tempestiue admotus terror, qui ad coenam magni Regis intrare cunctantes compellat. Praepotuit tamen in multis veritatis amor, et salutis. Non de plebe modo, et rudi vulgo, sed docti plerique, ac primi in impietatis scholâ subsellij circiter quadringenti errorem pestiserum et pudorem pudendum vicere. Praeter haec, in corrigendis Catholicis, quibus vt in tantâ rerum confusione, prauorumque consuetudine nihil ferme incorruptum, <note>67 Catholici excultr.</note> praeter nomen, restabat, haud leuius negotium fuit. Praeceptores quicunque Collegijs praeerant haerefi contaminati, hoc est prope omnes, itemque paedagogi non solum ab Academiâ segregati, sed totâ vrbe exacti. In bibliothecas diligenter inquisitum, et voluminum vis plurima corruptorum igni corrupta, Regio Legato Ioanni Hayo ad haec confereme auctoritatem. Denique moribus integritas, templis dignitas, sanctis mysterijs magnâ ex parte restituta celebritas. Quae res ita Rictonum coeperunt animos; vt gloriarentur simul se praestantissimorum Ducum auspicijs, et armis ab perduellium vt, et crudelitate, simul doctissimorum Theologorum pietate, atque sapientiâ ab opinionum tyrannide, ac peste vindicatos. Et fuit vir grauis, qui taliâ facinora aeternitate memoriae digna ratus, cum tradidisset accurate literis; peraegre cohiberi a Patribus, inuidiam <note>68 Collegium Societatis etiam a Caluinianis optatum.</note> eâ temporum iniquitate formidantibus, potuit, ne in vulgus emitteret. De Societatis quoque instituendo Collegio (vti ferme vbique fit in aestu rerum ad vota respondentium, dum ocutis, manibusque comprehensa bona voluntates incendunt) agitari serio coeptum est: ipsorum Caluinianorum plerisque optantibus, ob praestantem opinionem, quam de Patrum sapientiâ perceperant animis. <note>69 Augerij Tolosae gesta.</note> Augerius hoc tempore nullam Tolosae, circumfremente hoste, capiebat quietis partem, vt adderet animum abiectis, coerceret temerarios, excitaret torpentes, omnes ad propitiandum Numen alliceret, cum supplicibus ad Deum votis suis, tum concionibus, et priuatis colloquijs, et omni genere Sacerdotalis vigoris, atque sagacitatis. Id Sanctae Ecclesiae, id militiae suae, id religiosissimae Ciuitati, amantissimaeque debere se ducens, vt noctes, atque dies aduersus hostes excubans idem, ae dimicans, nullam interim in vrbe neghgeret partem, si quam animaduerteret effici posse meliorem. Cum in Custodijs publicis, quae quinque erant, multitudo ingens clauderetur, quos intoleranda omnia conficiebant;
<pb id='s286' n='286'/>
Edmundus, qui Nosocomijs ante prospexerat, miseriarum hanc quoque partem leuaturus, Sodalitatem conflauit, quae sua studia sancto huic muneri dedicaret. Idque eo fuit magis opportunum; quod cum totam Ciuitatem arcte inopia premeret; multo in miseros, ab vsu communi, conspectuque semotos, ingruebat acerbius. In eam Sodalitatem viri, faeminaeque certatim vt nobilitate, opibusque praestabant; ita libentissime conuenerunt. Haec, atque alia spectantia eodem quamplurima dum Socij per Galliam, maximeque in Aquitaniâ prosperrime administrant; consecuta pax est, quae tantis rebus moram haud modicam intulit, mali stirpe, quae tuto videbatur excidi posse, relictâ, mox saeuius regerminaturâ. Solutâ tamen periculo Tolosâ, patefactisque pace itineribus, <note>70 Lugduni, ac Re mis.</note> Augerius Lugdunum venit valde expectatus ab Euerardo Visitatore. Ibi et confirmato populo concionibus, et rebus Societatis cum Visitatore transactis, nouum iter aggreditur. Lotharingi Cardinalis accitu Isabellae Maximiliani Imperatoris filiae, quam Carolus Rex in matrimonium ducebat, obuiam euntis Remos festinat: eâque in vrbe sacri Aduentus tempore coram Cardinali, ac multitudine <note>71 Maldonatus Lutetiae Theologiam, Mariana Genesim explicat.</note> ingenti nobilium, successu quo solebat, nempe optimo, verba fecit. Interim Ioannes Maldonatus, quem paulatim Socij insequuti sunt, ex Pictauis reuersus Lutetiam, auctâ ex intermissione famâ, et auditorum auiditate incensâ, Theologicam repetit scholam: et Ioanni Marianae, qui sacram interpraetabatur <note>72 Petri Velae apo stolica peregri natio.</note> Genesim, plus in dies et ad auctoritatem, et ad celebritatem accedebat. Per oppida Campaniae, et Lotharingiae Petrus Vela vix vero simile est quanto cum effectu excellentium operum peregrinatus sit. Is erat Sacerdos e Virdunensi Collegio, quod superiore anno pestilentiae causâ dissipatum, non erat consilium, restituere, nisi Episcopus, quantumuis impensissime reuocaret, ad perpetuitatem <note>73 Guidonis Roiletti vita, et obitus.</note> aliquid prouideret. His in acie, pugnâque laboriose versantibus, Guido Roilettus ad triumphantes in coelum migrauit, vir egregiâ religione, sui negligens, cupidissimus animarum, impigerque earum venator, et laborum tolerantissimus: idem bene doctus, aeque ad agendum, ac docendum instructus. Notat <note>74 Primus Philosophiae magister in Romano Collegio.</note> Oliuerius Manaraeus hunc omnium primum in Romano Collegio docuisse Philosophiam. Aliquot deinde annis Ferrariae exactis, in Aruerniam missus, pacate, ac diligenter, cumque domesticorum, atque externorum beneuolentiâ, et profectu Billiomaeum Collegium annos multos rexit. Auctoritate non Billomi solum, sed late circum valebat, per quam et priuatim, et publice inter eas belli ciuilis tempestates saepe Ciuibus magnopere commodauit. Multos ab <note>75 Pauperum amans.</note> haeresi abstraxit: dissidia multorum extinxit: grauia populi vitia correxit. Praecipuâ inopum occultorum misericordiâ tangebatur. Itaque et cum matronis opulentis egit, vt colligerent eis stipes: et cum Ciuitate, vt proprius eorum procurator constitueretur. Talia agebat vnicâ virtute animi, qua et corpus sustentabat exangue, exesum, hostiam viuam in suauitatem odoris Domino sensim liquescentem. Itaque vix tridui morbo consectus est duodecimo Kalendas Iunias. Mortis genus sanctitati vitae respondit, caritatis maxime laboripus accersitum. <note>76 Moriturus dum non potest Eucharistiam sumere gaudet adorare</note> Cum diuinissimum Christi Corpus suscipere non liceret per stomachi inconstantiam continenti vomitu laborantis; perlatum in cubiculum non modo summissione infimâ adorauit, sed clarâ voce ita compellauit; vt adstantibus multum excusserit lacrymarum: pauloque post deficiente iam animâ, cum quicquid supererat spiritus, in deosculando Crucifixo, complectendoque effunderet, et summâ pietate alloquendo, forte interfuit Billomaeus ciuis, homo ferox ingenio, et linguâ intemperanti, quem saepius ante Pater christianâ caritate conatus ad meliora flectere, retulerat pro amicâ monitione maledicta, et contumelias. <note>77 Placide morietis aspectu ferox homo emollitur.</note> Is spectaculo adeo sancti exitus, ita compunctus, et emollitus est; vt ibidem in coronâ adstantium prouolutus in genua, de suâ pertinaciâ saepius veniam, emendationem spondens, rogarit. Exequias Ciuitas publice, et misso funeralium numero, et praesentiâ Consulum honorauit. Visitator inter haec Euerardus Mercurianus, per magna viarum discrimina, pari pietate, atque prudentiâ ordinandis intendebat domesticis rebus. Quae sane (cum inter tot bellorum
<pb id='s287' n='287'/>
<note>78 Status Societatis in Gallia.</note> strepitus, in tam prolixis, et crebris peregrinationibus, Collegijs tam saepe conoussis, ac dissipatis, resigiosae disciplinae ordo, qui vt in acie profanâ, item in sacrâ custos virtutis, salus militum, et victoriae parens est, inuiolatus teneri <note>79 Audomarensis Collegij progreffus.</note> nequi et) non modicâ et sapientiâ indigebant, et curâ. Gallia Belgica nihil magnopere nouum offert. Audomarensis Episcopus Collegij templum ab se extructum in Sanctissimo IESV momine consecruauit: cui cum daretur, vt fun, datori, pro more cereus; profluentibus exceptum lacrymis in altari posuit, praedicauitque valetudinem sibi eo tempore, qua perditâ vtebatur, singulari Dei beneficio restauratam: in documentum id accipiens gratum habentis, clementerque respicientis perfectum opus. Ita demum in proprio Collegij templo coepit fructus animarum copiosior capi, multis ad meliorem vitae frugem, <note>80 Tornaci Tyrocinium inchoatur.</note> nec paucis ad catholicam religionem reuocatis. Restituta, seu potius institute Tornaci probandis Nouitijs domus. Post dissipatum Geusiorum impio furore, quinto ab hinc anno satis florens in eâ vrbe Collegium, Pater Ioannes Mortagna, et pauculi, qui cum eo redierant Socij, apud amicum Sacerdotem diuersantes, occupationem suscepenant primae pueris tradendae literaturae, quae lectionem, atque scriptionem elementariam non transiret. Obtulerant id prouinciae cum aliquo prouentu, et conditionibus multis Canonici: sed tandem ita susceptum erat; vt integra vtrique parti cessatio esset. Belle procedebat ludus sub duorum labore Fratrum ex numero adiutorum. Multi restitutum optabant Collegium: sed quia in conditiones non conuenibatur; Tyrocinium introductum <note>81 Ludouicus de Vvingheme Ca nonicus aedes donat.</note> est. Ludouicus de VVingheme Canonicus in eam rem domum cum hortulis duobus in regione optimâ et faluberrimâ vrbis, emptam donauit. Eo postridie Idus Aprilis cum Patre Iacobo Dulio Praefecto, septem Louanio translati Tyrones: quibus breui nouem, tum alij deinde accesserunt. Robertus Bellarminus <note>82 Roberti Bellarmini conciones ac Theologicae scholae Louanij.</note> Louanij in magnâ sapientiae operatorum, sapientumque coronâ prosequens, concionem latinam eâ approbatione, quae non laudibus magis, quam emendatorum testimonio morum proderetur, etiam interpretari ex primiâ summae Sancti Thomae parte Theologiam coepit: cum vix biennium apud Theologum ipse doctorem sedisset. Adeo per ingenium illud eximium, idemque tum sanctitate morum, tum fusis ad Deum precibus, tum curâ, et labore purgatum, rigatum, excultum, sibi, alijsque idoneus erat magister. Is primus Louanij in Societatis Collegio, consentiente Decano, ac Primoribus Vniuersitatis, publice docuit; sexque deinceps, magno bono catholicorum dogmatum, sacram doctrinam continuauit annis. Non enim ea tantum ab Haereticis tuebatur; sed et Michaelis Bay opiniones damnatas, sensim repullulantes, et pro auctoris celebritate serpentes, vt non mediocriter nobilissimae Academiae integritas, periclitaretur vt sedabat occasio, dilsimulanter, sed acriter, et singillatim arreptas stirpitus <note>83 Cameracenfis Collegij status</note> elidebat. Cameraoenses quoque Socij, Canonici cognomento Care beneficientiâ, qui se velut vnum e Collegio, et studio, et operâ, iuuans etiam in poenitentibus expiandis gerebat, proprias aedes adepti, cum hortis; Maximilianus Archiepiscopus iam de firmando reditibus Collegio, quod tam cupide aduocauerat, amanterque habuerat, agitabat ex animo, cum eius consilia moriendi necessitas disturbauit. Ita caepti operis cum ipse destitutus effectu, tum Collegium in discrimen adductum. Adeo male sundata consilia sunt, quae mortis fide nituntur. Veruntamen, qui successit illi, Ludouicus Barlaimontius de suâ <note>84 Treuirensis Collegij progressus.</note> nihilominus paternâ benignitate sperandum ostendit. At Treuirense Collegium, quod ad id temporis in tectis, et commodatis apud scholas Academiae, et ab frequentiâ admodum remotis hospitabatur, hoc anno stabilem sedem adeptum. Quippe vigil, ac pius Antistes Iacobus ab Els videns vnâ operâ posse vtrique parti commodari, quod coenobium Frantrum Minorum Conuentualium fuerat, de benignâ eorum volintate Collegio attribuit: et opsos largâ insuper stipe muneratos in coenobio Virginum iam deserto ad Sancti Germani, minus ruinoso, et aliquantis instructo reditibus collocauit. Cumque Patres vellent templo Collegij, quod idem consecrauit ab Sancto Iacobo nomen imponi;
<pb id='s288' n='288'/>
ad conseruandam pariter ipsius Principis, qui donarat memoriam, maluit religiosissimus Pontifex ab Sanctissimâ Trinitate nuncupari: quod eius ad gloriam recte facta omnia referri, eiusque nomine consignari oporteat: nec recta solum, sed etiam vectigalibus auctis, cum simul ab supenore Antistite Ioanne a Petrâ donata confir masset, ad aeter nitarem Collegium roborauit. Factum quoque initium est contubernio tenuiorum adolescentium, ex quibus, piorum collatione, in morum disciplinâ, et literarum educatis, vt ilium supplementa militum Ecclesia <note>85 Hermanus Tiraeus, et Io. Berkelius per Treuirensem dioecesim excurrunt</note> olim caperet. Per dioecesim Treuirensem Hermannus Tiraeus Collegij Rector, et Ioannes Berkelius, quod proximo anno instituerant, Archiepiscopi missu discurrentes, praeter cetera, curarunt, vt Sacerdotes, atque Ludimagimistri editae clarâ voce professioni catholicae fidei subscriberent: incassum repugnantibus, Principumque suorum nomine intentantibus minas Haereticis. Spirae hoc anno Maximilianus Caesar comitia habuit. Eo cum legaretur ab Philippo Secundo Rege Franciscus Hurtadus Montis Acuti Comes, eidem Rex summe <note>86 Patris Auellane dae, et Francisci Antonij res Spi rae.</note> id volenti Patrem Iacobum Auellanedam a Praeposito. Borgiâ per literas postulauit, adiunxitque comitem. Eodem venerat cum Imperatrice Mariâ Pater Franciscus Antonius. Hi duo, cum Spirensibus Patribus operâ coniunctâ, non solum germanas, sed exteras quoque nationes pro virili iunerunt. Quidam a Mahometo, ab Iudaicâ non nemo perfidiâ, multi ab haeresi reuocati sunt. In Xenodochio pulchre positus labor: quo cum Comes ipse Legatus impetrasset ab Senatu haeretico Socijs aditum, sibique corporum suscepisset curam, dum eleemosynas idem, atque vxor propriâ manu distribuunt inopi turbae, aliaque praestant obsequia; Patres curandis intenti animis, et confirmarunt in religione nutantes, et confessiones ex multo tempore multorum audierunt, et quibusdam ad Sanctae Ecclesiae recuperandam pacem duces fuere. Ad haec inter Mantuanum, et Sabaudium Oratores enata biennio ante dissidia, quae vel Principes ipsi conciliare nequiuerant; per suos famulos Deus (quibus quicquid tribuitur ipsi Deo tribui omnes intelligunt) magnâ cum populi, et Principum voluptate <note>87 Auellaneda Reginae Galliae confessor designatus, a tali munereliberatur.</note> composuit. Imperatrix Maria Isabellae filiae Carolo Regi Gallorum desponsae confessarium destinarat Patrem Laurentium Magium: qui, profectus in Pololniam, cum nequaquam posset in tempus occurrere; perspectâ Auellanedae pietate, atque prudentiâ, idem iussus est cum Reginâ in Galliam proficisci, a confessionibus interim ei futurus, dum Magius adueniret. Sed graui Societatem onere Galli Proceres liberarunt; qui maluerunt in eo loco hominem e suis. Ita Auellaneda, cum ad Galliarum venisset fines, repudiatis, quae Rex offerebat, locupleribus donis, quanquam perhonesto, tamen vltra periculoso liber munere, auctior abstinentiae famâ Spiram recipit se. Haud procul Spirâ est Marchionatus <note>88 In Badensi Marchionatu Religio caepta restitui.</note> Badensis, cuius Marchio superiori anno cum in conflictu Gallico cecidisset, eiusque filios in tutelam Caesar Duci Bauaro tradidisset; Albertus non praetermittendam occasionem propagandi cultus diuini ratus, Comitem Schuarcembereg Marchionatus Praesidem mittens, vna cum illo Patrem Georgium Schoritium ire iussit. Breui res tum Comitis, tum Patris humanitate, labore, industriâ eo venit; vt non magno negotio restitui posse Ecclesiae cuncta Prouincia videretur. Quae res cum propugnatores impietatis male haberet; literas ab Caesare exprimunt, per quas vetabat quicquam aduersus Lutherani verbi ministros fieri: ijsque literis debilitatum nonnihil est saluberrimum opus in medio <note>89 Augustae Petrus Canisius Daemones expellit</note> cursu. Sed deinde, vt referam, libere repetitum. Augustae Petrus Canisius non solum aduersus Haereticos; sed etiam aduersus daemones bello suscepto, decem nequam obsessores ab nobili virgine solen nibus exorcismis abegit: quo facto virginis Pater ad eam diem obstinatus haereticus, ad deserendam cum pertinaciâ impietatem emollitus est: alijque ad pietatem incensi, praesertim cum incolumis conspecta ea quoque puella est, quam Romae liberatam demonstrauimus, reique gestae series dimanauit in vulgus. Tot nimirum modis clementissimus Deus contumacia ingenia despicientium Ecclesiae Sanctae ritus, et tot seculorum firmata suffragijs conuellentium instituta, domitum ibat. Nouum Halae
<pb id='s289' n='289'/>
<note>90 Halae Collegij fructus.</note> Collegium optatos coepit creare fructus: Sanctorum veneratio, precationes pro mortuis, supplicationes publica, litaniae, hisque similia, quae prope obsoleuerant, redintegrata sunt, vniuersaeque Ciuitati, testimonio Principum, salus <note>91 Graecium Pater Stephanus Rimelius primò missus praeclara gessit.</note> reddita. Ex Collegio Viennensi per quadragesimam missus Graecium Styriae caput, Archiduce Carolo postulante, Pater Stephanus Rimelius, rem praeclare gessit. Erat fere cuncta Ciuitas haeresi corrupta: et apud populum Societas infamis, tanquam omnia hominum factis, et Sanctorum inuocationibus arrogaret, nihil Christo salutis auctori, eiusque gratiae tribueret. Hac enim strophâ lanij animarum Haeretici fucum faciunt populo, et simplicem Diabolo mactant gregem. Aerumnas praedicant Christi, vt ad nequitiam prolectent, per summam impietatem peruertentes Dei consilia, et misericordiâ abutentes, et sacrosanctum sanguinem, quem ad extinguendum peccatum fudit, non verentes (quod horrendum est cogitatu) fomitem facere peccatorum. Verum cum dicere ad populum coepisset Stephanus, neque vnquam abesset Archidux, eoque cuncta simul nobilitas, et populus frequentissimus afflueret, apud permultos, praeter cetera, id est effectum, vt admirantes simul doctrinam, simul vitam Societatis longe ab Haereticorum criminibus discrepantem, quod in eam temere conceptum habebant odium, id in obtrectatorum malignitatem iure conuerterent. <note>92 Brunae Patris Alexandri Helleri vtiles conciones.</note> Brunae quoque, cum Olomucensi Antistite profectus eo Alexander Hellerus, auditus ex concionatorio tribunali tanto cum momento; vt existimatus sit ruentem ibi in exitium pietatem vnus sustinuisse. Atque hîc domum probationis Antistes, Graecij Collegium meditari Archidux coepit. Viennae inter pestilentiam, famemque, quibus vexata est grauiter, ducenti ferme ab haeresi expediti: tametsi Patrum conatus tum sparsae calumniae, tum miserrima apostatae <note>93 Haereticorum fabulae Viennae de Societate.</note> impudentia retardauit. Dissipata calumnia est, sub virili habitu admissam in Collegium per fenestras quinque ipsos annos foeminam, quam tandem deprehensam vterum gestantem, et in custodiam datam. Fabula, quamuis tam impudenter, ac stulte ficta; tamen, dissipantibus Haereticis, apud summos, et infimos sparsa, non parum de famulorum Dei auctoritate detraxit. Sed iam erat prope solenne, vt quotannis noui aduersus Iesuitas monstri aliquid ex Haereticorum officinâ mendaciorum foecundâ prodiret. Nam et eodem tempore Olomutij passim ferebant Patrem Ioannem Merquitium Saxonem, qui ibi concionabatur, VVitembergae conatum Lutheri monumenta corrumpere, eamque ob rem virgis caesum, atque probrose eiectum: nihilque adeo per ebria voluebatur guttura, atque flagro caesum Iesuitam: cum tamen nunquam, ne fuisset quidem VVitembergae Ioannes. Ceterum huiusmodi perfrigidae, monstrosaeque fallaciae, quia non diu viuebant, nec nisi ex nouitate quicquam mellis, aut fellis habebant; ideo necesse erat subinde progenerari, suggerique nouas prurientibus linguis: quamuis interim noxam res inanissimae haudquaquam inanem afferrent. Illud acerbe, et insolabiliter Christi IESV milites cruciabat, quod, per foedissimam commilitonum interdum fugam, incruentum non dabatur gerere bellum: ac perniciosum aliquandiu hoc anno scandalum versatum <note>94 Adami Helleri defectio.</note> Viennae est. Adamus Hellerus veteranus iam coelestis vexilli comes, primisque annis admodum laud bilis, frater Alexandri, quem modo Brunae velut conseruatorem nommauimus, cum paulatim, remissâ custodiâ sui, simul rebellandi copiam intestinis hostibus, simul externis intrandi praebuisset; ad extremum tandem nequitiae, et impietatis deuolutus, ab Collegio Conuictorum Pragensium, cuius praefecturam gerebat, infami se fugâ proripuit. Quem, vt ad deserta reuocaret signa, Prouincialis Magius grauissimâ epistolâ conuênit, quam <note>95 Magij ad eum epistola nobilis.</note> hoc loco subscribi placuit totidem verbis. Carissime frater (fratrem voco, si tamen adhuc fraternitatis nostrae affectum retines) precor tibi ex animo eam salutem, a qua respiciens retro, post manum ad aratrum missam, excidisti. Vix mihi potunt adhuc persuaderi, te castra Dei, cui nomen tantâ pietate, et animi propensione dederas ante multos annos, fratrem etiam tuum tecum in eandem gloriam adduces deseruisse, et in vastum carnis, et sanguinis gurgitem te denuo
<pb id='s290' n='290'/>
immersisse: tot tamen fuerunt indicia, tot conuenientia testimonia; vt dubitationi nullum locum potuerim amplius relinquere. Quae tua defectio tanto mihi accidit ingratior, atque molestior; quanto mihi etiam fuit insperatior. Dormiui semper tibi in vtramque aurem. Quomodo enim de te quippiam huiusmodi vel suspicari potuissem, quem veteranum militem existimabam? Quem stationem suam non minus fidenter, quam fortiter retenturum, aduersus omnem hostium impetum, non dubitabam? Cui, quod tibi vehementer confideremus, munera non vulgaria commendabantur? Sed, vt video, mea me de te sefellit opinio: et non solum Deo, a quo, quod pie illi dicasti, sacrilege abstulisti; sed mihi quoque, sed omnibus nobis fratribus tuis insignem iniuriam fecisti, pro bono malum reddens. Cum enim de te tam bene opinaremur; tu tuo turpi facto mendaces nos fecisti, quia nos decepisti. Et vtinam nos tantum, non autem te: ferendum aequo animo istud esset. Nos enim quid inde detrimenti, praeter dolorem praeter solicitudinem? at tibi soli ad damnationem reputatur ista defectio: quia fidem tuam irritam fecisti: quia mentitus es Spiritui Sancto, Non enim arbor perit si ramus frangatur, et recuset socius esse radicis, et pinguedinis oliuae, in quam, cum oleaster esset, insertus est inter bonos ramos. <note>96 Societaris desertores damnationem habere conuincuntur.</note> Sed ne quis me putet blasphemum, quod te dixerim damnationem habere, quia Societatem deseruisti; duplici quemuis syllogismo, dialecticorum more, conuinco. Scribitur Numerorum trigesimo. Iste est sermo, quem praecepit Dominus: Si quis votum Domino vouerit, aut se constrinxerit iuramento; non faciet irritum verbum suum, sed omne, quod promisit, implebit. Sit igitur primus Syllogismus: Quicumque virorum vouerit Domino, et non impleuerit quaecunque vouerit; is transgreditur praeceptum Damini: atqui Adamus Deo vouerat, quod, relicto huius mundi strepitu, in secessu Societatis illi soli es set inseruiturus, quod tamen non impleuit, Societatem deserens: ergo Adamus in hoc, quod non impleuit ea, quae Domino Deo tam sancte vouerat, et deserens fraternitatem irrita fecitverba votorum suorum, transgressus est mandatum Dei, et consequenter damnationem habet. Diuus Paulus prima ad Thimotheum quinto docet Timotheum quales viduas debeat admittere ad vouendam perpetuam castitatem in obsequium Christi, et Ecclesiae eius: et monet trasgredientes votum illud habere damnationem. Sit ergo secundus Syllogismus. Quicumque rem bonam, ac piam Deo vouit, nisi persoluerit, quod vouit, sed irritam fecerit fidem voti sui; habet damnationem: atqui Adamus vouens per petuam paupertatem, castitatem, et obedientiam in Societate IESV, rem bonam, et piam vouit: ergo si non persoluerit, quod vouit, sed irritam fecerit fidem sui voti; habet damnationem. Quamobrem quo in statu verseris tu ipse videris. Adam, Adam vbi es? Vnde discessisti? Quo te praecipitasti? ex ponte in mare, ex samulatu Dei in seculum: vb quidquid est; concupiscentia carnis est, concupiscentia oculorum, superbia vitae: ex semitâ salutis in viam perditionis. Dic mihi, obsecro per illum amorem, quo te semper a me non solum diligi, sed vehementer etiam amari expertus es, dic mihi, quae te dementia, quae te Aeua decepit? Siccine, miles Christi duodenarius, militiae Christi assuetus, post iuramentum militare, post votum perpetui obsequij, ducis tui castra deseris? Non dimissus a Duce, non absolutus a iuramento, in hostium te recipis cuneum, et eorum, qui, cum temporalia a te extorquere non potuerunt, animam, quae est pretiosior, conantur perimere? Ita ne etiam fidei aduersarijs praebes triumphi materiam? Quanto consultius fecisses, si ad eos, quos facit Deus habitare vnius moris in domo, cum quibus et tu aliquando dulces capiebas cibos, et ambulabas cum consensu in domo Dei, declinasses. Non in tot, tantosque incidisses laqueos diaboli, a quo iam captiuus teneris, ad ipsius voluntatem. Nec erat cur a fratribus tuis metueres te vel in cisternam inclusum, vel Ismahelitis venditum iri. Ab amantibus enim ista non sunt timenda. Sed prout ducebaris a carne, et sanguine ire voluisti, nullâ habitâ ratione Dei, nullâ salutis tuae, nullâ aedificationis proximorum, de quibus mandauit Deus vnicuique, nullâ demum
<pb id='s291' n='291'/>
fraternae consolationis, et erga Societatem, quae, vt bona mater, te aluit, te instituit, te sacrauit, gratitudinis. Obsecro te, per misericordiam Dei, cuius famulatum deseruisti, obsecro te, inquam, considera diligenter, et in conspectu <note>97 Quot mala contrahant.</note> Domini, ac Creatoris nostri attentâ cogitatione dispicias, quae sequuntur. Quod omnium caput est, grauissime offendisti Deum, et Patrem Domini nostri IESV Christi, cui fidem non seruasti. Et quae poena huiusmodi homines manet? Audi Apostolum dicentem Hebraeorum decimo: Irritam quis faciens legem Moysi, sine vllâ miseratione, duobus vel tribus testibus, moritur: quanto magis putatis deteriora mereri supplicia, qui filium Dei conculcauerit, et sanguinem testamenti pollutum duxerit, in quo sanctificatus est, et spiritui gratiae contumeliam fecerit? Scandalizasti multos. Quid tum? Audi Christum dicentem Matthaei decimooctauo. Qui scandalizauerit vnum de pusillis istis, qui in me credunt, expedit ei, vt suspendatur mola asinaria in collo eius, et demergatur in profundum maris. Praecipitasti te, et sanguinis Christi efficaciam sacrilege, quantum in te est, mutilasti, dicente Christo Lucae nono: Nemo mittens manum suam ad aratrum, <note>98 Excusationes in peccatis.</note> et respiciens retro, aptus est regno Dei. Dices, longum erat, graue erat: non poteram tam immania, tam diuturna portare. Vae ijs, qui sustinentiam perdiderunt, dicit Scriptura: et tu putas huiusmodi caluis rationibus te excusationem habiturum de peccato? Fucum facere poteris caecutientibus, sed Deus non irridetur: cum acceperit tempus, ipse iustitias iudicabit: et, si iustus vix saluabitur; quid respondebis petenti rationem villicationis tuae? Bene currebas: quis te non solum impediuit, sed de medio cursu reuocauit? Pondus, et pondus: onus, et onus respondebis mihi. Et nunquid decet sub spinoso capite membrum delicatum viuere? Delicatus es, si vis et hîc cum seculo gaudere, et postea regnare cum Christo. Et certe necdum a Iudaeis quinquies quadragenas vnâ minus accepisti: nec dum nocte, ac die in profundo maris fuisti: necdum plus omnibus laborasti: postremo necdum vsque ad sanguinem restitisti, et de laboribus conquereris? Nae tu delicatus es miles: et quomodo coronaberis nisi legitime certaueris? Quomodo denarium diurnum accipies, nisi vsque ad vesperam in vineâ Christi, tanquam operarius inconsusibilis, laboraueris, et sudaueris? Verum te certare velle, et laborare dices in vnieâ Christi, non in Societate. Sed audi tu me vnum verbum. Nonne pacto conuenisti cum Domino, vt laborares in istâ parte vineae, non in aliâ? Vinea haec Domini est: ipse conducit operarios: ipse vnicuique assignat partem, et stationem. Si quis eam deserat, vt ad aliam transeat; ordinem Domini perturbat: et tantum abest vt mercedem accipiat; vt pro mercede punitionem sit consequuturus: non quia non laborauit; sed quia non laborauit iuxta voluntatem Domini. Ait enim Matthaei septimo. Qui facit voluntatem (non suam, sed) Patris mei, qui in coelis est; ipse intrabit in regnum coelorum. Alioqui audi petram illam, super quam fundata est a Christo Ecclesia, Actorum quinto: Anania cur tentauit Satanas cor tuum, mentiri te Spiritui Sancto, et fraudare de pretio agri? Non ne manens tibi manebat, et venundatum in tuâ erat potestate? Quare posuisti in corde tuo hanc rem? Non es mentitus hominibus, sed Deo. Quicquid feceris, extra desertam a te fraternitatem, quantumuis bonum, quantumuis honestum, quantumuis sanctum; non ad iustitiam, sed ad iniquitatem tibi reputabitur: oratio ipsa fiet tibi in peccatum. Quomodo enim opera tua placere Deo poterunt, si persona non placeat. Respicit Deus prius ad Abel, deinde ad munera eius: nam Deus intuetur cor, et ex conditione cordis iudicat externa, ait Diuus Bernardus: contrario modo ac homines faciunt cor ex verbis coniectantes. Quî autem fieri potest, vt tu placeas Deo; si Deo fidem fregisti: si ab eius vocatione te subtraxisti, ipso vel inuito, imo et repugnante? Conscientiam tuam appello. Ergo in damnatione es. Quid hinc conficitur? Absolui non potes, absoluere non potes, sacrificare non potes, concionari non potes, conuersari non potes, quin abyssus abyssum inuocet peccatorum. Nolo enim te ignorare mysterium hoc: quod, praeter peccatum tuum, poenâ excommunicationis illaqueatus es,
<pb id='s292' n='292'/>
Satanae traditus es: hoc non ignoras, si memoriâ tenes. Quid igitur mihi faciendum erit, forte interrogabis? Consilium tibi non denegabo. Furtum commisisti nullâ auri magnitudine compensandum. Si vis, vt tibi dimittatur peccatum; <note>99 Ad redeundum incitamenta.</note> restitue male ablatum, idest te ipsum. Reuertere vnde discessissi, et fiant nouissima tua meliora prioribus. Quanto te amore, ac studio semper sim prosequutus conscium tuum pectus non ignorat: eamdem caritatem, et nunc senties tibi esse paratam. Quid facis in saeculo, qui maior es mundo? Reuertere, reuertere ad pusillum gregem. Occultum est delictum tuum: non dum factum notum multis: facile ista ruina implebitur: nullo te odio prosequimur, sed potius amamus: et quia amamus, vicem tuam dolemus; considerantes nos ipsos, ne et nos tentemur. Te quaerimus, non tua: animae tuae salutem sitimus, non tuarum rerum cupiditate tenemur, Quid ergo moraris in mari magno, qui potes esse in ponte? Scimus legem Christi esse, vt alter alterius onera portemus. In spiritu lenitatis tecum agemus, memores erimus benignitatis, et mansuetudinis Christi, et Apostolorum eius Petri, et Pauli. Egredere de domo Patris tui, et de cognatione tuâ, si vis, vt concupiscat Rex decorem tuum. Omnis mora periculorum plena est, et inimici hominis domestici eius. Nec te terreat magnitudo laborum. Audi Apostolum dicentem: Momentaneum esse, et leue quicquid tribulationis patimur in praesenti: quod tamen supramodum in sublimitate aeternae gloriae pondus operatur in nobis. Vide igitur quam non sint condignae ad gloriam illam passiones nostrae. Quod est tribulationis nostrae, momentaneum est, et leue: quod gloriae, aeternum est, et pondus etiam supramodum in sublimitate. Quid in incertum tibi dies, et annos numeras? Transit hora, transit, et poena: nec accedunt sibi, sed cedunt potius, et succedunt. Noli ergo timere, magis autem redi ad seruitutem Dei, indutus animositate regiâ ad imitandum illum, qui propter te humiliauit semetipsum, factus obediens vsque ad mortem, mortem autem crucis. Alioqui audi Spiritum sanctum Apocalipsis secundo: Habeo aduersum te pauca; quod caritatem tuam primam reliquisti. Memor esto itaque vnde excideris, et age poenitentiam, et prima opera fac: sin autem veniam tibi, et mouebo candelabrum tuum de loco suo, nisi poenitentiam egeris: quam, si Deo adiuuante, impleueris redeundo; gaudium erit magnum super peccatore poenitentiam agente, non solum coram Angelis Dei, sed etiam coram fratribus tuis: nec deerunt patres, qui filium prodigum redeuntem suscipiant, et complectantur. Bene valeas. Viennae, die tertiâ Aprilis Millesimo quingentesimo sexagesimo nono. Rationum id robur, comminationis haec caritas, et viri grauissimi auctoritas, quam parum apud obduratum <note>100 Adami Helleri acerbus exitus</note> iam pectus, et in vltimum praecipitans exitium valuerit, res ostendit. Impudens transfuga, post desertam Societatem, religionis quoque Catholicae infamis proditor, Viennae prapalam e loco superiore cum populo caepit agere, Dei Ecclesiam, itemque Societatem proscindens maledictis, maximo popularium Haereticorum gaudio, eorumque fauore, qui de Senatu erant. Tandemque homo et votorum sanctitate religiosorum adstrictus, et sacerdotali castimoniae deuotus, tremendo Dei iudicio, penitus in suarum cupiditatum potestatem traditus, incestas nuptias celebrare sustinuit: insaniâ, et turpitudine, contra sapientiam, et sanctimoniam pugnans. Sed adeo exitiosam, exultantemque impudentiam diu diuina mansuetudo non tulit. Pestilentiâ paulo post ipse, et quam duxerat meretricula, infelicem animam euomuere: quanquam fuit rumor, ipsum tandem morti proximum edidisse signa poenitentiae. Quicquid sit, Dei quidem <note>101 Magius Poloniam iterum visit.</note> infinita est pietas, sed iustitia quoque formidanda. Hoc iterum anno Magius Prouincialis Poloniam visit, tum caepta confirmaturus Collegia, tum Vilnense constituturus. Est Vilna caput, ac metropolis totius magni Ducatus Lituaniae. <note>102 Lituania Italiam amplitudinesu perat.</note> Magnus enim dicitur ille Dux, quod et minores habet sub se Duces: et regio eâ amplitudine patet; vt facile Italiam superare dicatur: quanquam magnam partem occupant syluae, paludes, et stagna. Vnde fit, vt hyeme magis, cum concreta gelu etiam fluminum sola sustinent plaustra, quam per aestatem commercijs
<pb id='s293' n='293'/>
<note>103 Vilnae situs.</note> pateat. Vilna sita est in opportunâ planicie, neque inamaena: duobus alluitur fluminibus: alteri Vilna est nomen, vnde cognominis vrbs: alteri Vilia, idque maius, in quod et Vilna influit. Annona, nisi insignis calamitas, qualis <note>104 Fecunditas, ac frequentia.</note> hoc anno grassata est, incidat; est ibi vilissima. Vrbs porro, quamquam tectorum pleraque ex materiâ, vt alibi per eas oras, imprimis ampla, et nobilis; ad haec frequens, non Lituanis modo, sed Polonis, Germanis, Italis, Ruthenis, <note>105 Status Religionis.</note> Tartaris, et gentibus alijs: eoque multarum inibi vsus linguarum est. Status religionis deterrimo erat loco. Ciuitas catholica censebatur, vt aliae ferme regiae: magnam tamen partem, ac templorum multo maiorem occupabant Rutheni. Quod nomen, cum proprie Roxolanorum, seu Russorum nationi <note>106 Russia duplexs</note> conueniat, quae Russiam, siue rubram, siue albam (sunt enim duae, eaeque permagnae prouinciae) incolit; tamen iam et sectae factum est proprium: Ruthenosque per ea loca nominant, qui Graecorum sequuntur siue schisma, siue haeresim, <note>107 Rutheniqui di cuntur.</note> cuiuscunque nationis sint. Ad haec, praeter Iudaeos, praeterque Tartaros Mahometanos, multi multarum sectarum haeretici erant: qui tamen extra Zuuiglianam synagogam opibus Palatini recens demortui exaedificaram, nullam dum potuerant inuadere sacram aedem, nec publicam sibi superstitionum suarum condere officinam. Porro fructus ex Collegio vberrimus sperabatur: praesertim in tenerâ aetate instituendâ: eo praesertim, quod nec Rutheni, neque alij Sectarij ludimagistrum, siue concionatorem habebant vllius nominis: Populus autem, vt fere in vniuerso Poloniae Regno, suapte sponte propensus ad <note>108 Valeriani Episcopi cura de Collegio Vilnensi instituendo.</note> religionem, ac simplex. Valerianus Vilnensis Antistes vir optimus iam duobus ante annis, coemptam loco maxime accommodato e regione Curiae Episcopalis domum affatim instruxerat, facile triginta capacem habitatorum: et vectigal attribuerat, quod annuis victibus alumnorum prope quadraginta sufficeret. Quae tamen, quoniam Collegium numerosum, et Academiam generalem meditabatur; vocabat initia, domuique amplificandae, ac templo extruendo necessaria comparabat: nil metuens vehementius, quam cum iam quintum ac sexagesimum annum ageret, fractissimâ valetudine, mors caeptis ne interueniret: tametsi aduersus subitos quoque casus diligentissime alebat testamento sibi esse prouisum, per quod omnia Bransbergensi Collegio ad condendum Vilnense legebat. Prouincialis Austriae Magius, cui Prouinciae tum contributa Collegia <note>109 Stanislaus Varseuitius in Poloniam remittitur.</note> Polonica erant, Stanislaus Varseuitius, is, quem anno ab hinc quarto Romae additum Societati memoratum est, vnde nunc auctior pietate, ac literis ad Sarmatas suos remittebatur, alijque explendo Vilnensi Collegio destinati, ad tertio Kalendas Iunias Posnaniam attigerunt. Aberat vrbis Antistes Adamus Carnouius <note>110 Posnaniensium in Magium, ac Socios humanitas.</note> ad Caesarem paulo ante ab Sigismundo Augusto suo Rege legatus: tamen sacros hospites hospitaliter excipi suas in aedes iusserat. Quod ita est factum Procuratoribus Episcopi, et Canonicis, et Ciuitate omni officiorum genere certantibus: vt profiteretur Magius nusquam sibi humanitatis amplitudinem repertam tantam; quantam in Poloniâ, vel in ijs, qui se ab Ecclesiâ segregarant, <note>111 Praesertim Palatini Posnaniensis.</note> homo alienigena, Papista, Iesuita quotidie experiretur. Nam et a Posnanien si Palatino, Haereticorum propugnatore alioqui acerrimo inuitatus est, acceptusque in eius suburbano tum splendide, tum imprimis modeste, atque beneuole, vt diceret Magius: si tantum vir ille castae religionis haberet, quantum humanitatis a naturâ, et vrbanitatis acceperat; dignum profecto fore, in quo omnes amando, colendoque certarent. Nec praetermisit ipse occasionem ingerendae diuinae lucis, qui exemplo Christi Domini propterea inuitationem non repudiarat, vt meliores interim dapes conuiuatori suggereret: sed grauioris operae, et prolixioris negotij res erat. Ita nihil vltra processum, quam, vt amicitiae semina iacerentur. Porro Ciuitas nihil auebat ardentius, quam, quandoquidem eam nacta Iesuitarum copiam erat; apud se in perpetuum retinere: nihil non moliens, vt Collegium statim excitaretur. Quoniam autem in praesens retinere non poterat; ex Senatus consulto decreuit vniuersis copiosum viaticum, perque honestos viros, nomine totius Senatus, cum praefatione perhonorificâ
<pb id='s294' n='294'/>
<note>112 Magius Senatus viaticum recusat.</note> delatum est. Sed cum accipiendam grate voluntatem, remittendam pecuniam Magius censuisset; amantissimi Ciues vltro speculantes viatorum commoditates, si quid deesse subolfacerent; id diligenter vel ignorantibus subministrabant, vel etiam repugnantibus obtrudebant, certatim et sua plebe quoque munuscula deferente: quae (quia nihil praeterea accipiebatur) quamoptimo pane illorum currus impleuit. Nec potuit denegari communi auiditati, quin verbi Diuini panem Pater Staniflaus Varseuitius de suggestu porrigeret. Itaque frequentissimae, secundissimaeque concioni in Curiâ Sanctae Mariae Magdalenae caeleste epulum dedit. Digressi Posnaniâ, Pultouiam venerunt. <note>113 Varsauiamadit ad Regem.</note> Hîc Socijs relictis, Varsauiam, vbi tum Regni comitia habebantur, Magius cum Proprouinciali Francisco Sunerio, et Varseuitio Pontificis Internuntij Vincentij Portici accitu, excurrit. Ibi quoque magnâ humanitate excepti: et Magio <note>114 Stanislaus Varseuitius cum laude concionatur</note> iam noto Rex in omnes vsus patrocinium detulit: eiusdemque iussu coram eo, et Senatu, et cunctis Episcopis Varseuitius haud sine approbatione est concionatus. Ante omnes laetata Reginula est. Ita vocabant sororem Regis, nomine Annam, pietatis maemorandae virginem. Attulerat ei ab summo Pontifice Varseuitius literas, per quas hortabatur, vt sororis suae virum Sueciae Regem <note>115 Agitur de Collegio in Russia condendo.</note> Ioannem ad Ecclesiam reuocandum susciperet. Inter Episcopos contendit vehementer Presmiliensis Valentinus Herbortus, vt Collegium in Russiâ primo quoque tempore conderetur: quod nihilo minore studio iampridem Sophia et genere matrona, et pietate clarissima perurgebat. Itaque simul ac Pultouiam Magius redijt, Patrem Iacobum Vuiecum Vangrouicium cum cetera exploraturum misit, tum proprie dispecturum, Leopoli, an Presmiliae condi praestaret. Ipse, cum suo manipulo non mediocriter assumptis e Pultouiensi Collegio Socijs aucto, Vilnam, cum Episcopus longiorem ferre expectationem non <note>116 Magius Vilnam Collegium de ducit.</note> posset, protinus iter intendit. Deoque propitio, et bono eius Angelo duce, tandem cuncti sospites, tametsi inde humus vbique foeno substrato pro cubili fuerat, ad finem peregrinationis longissimae peruenerunt, milliaria ab Austriae Viennâ permensi Germanica, quorum singulis quina Italica continentur, centum sexaginta: longius interuallum, quam Viennâ Romam: vnde nonnisi quadraginta supra centum numerantur. Accelerato per noctem itinere, quae id loci, ac temporis paulo longior ex quinque horis, matutino vrbem intrarunt: ne cum officiosissimi Antistitis altercandum benignitate foret, qui magnificum occursum equitum, et alia honestando ingressui compararat. Cuius vt in conspectu religiosa cohors venit (et pontificali fulgens amictu, aureâ circum collum fluente torque, circumstante Canonicorum, et virorum nobilium praeclarâ coronâ, compositus ad maiestatem in sellâ constiterat) incredibilis gratulatio, atque vberes fuerunt lachrymae. Magius ornandam etiam verbis magnificam eius pietatem, et Societatis in eum obseruantiam ratus, venerando illo, planeque probo suo ore, vt vel spectaculo eminentis modestiae, et grauitatis, <note>117 Verba eius ad Valerianum Episcopum Vilnensem.</note> omnium ad se oculos, et amores raperet, talem habuit orationem. Tandem aliquando, Reuerendistime Praesul, homines expectat issimi tibi, et cupidissimi tui diuino beneficio adsunt. Ambigebam ego, vnde nam haec verba ordirer: et cogitabam excusare principio, aduentus nostri tarditatem, vt statim (quod praecipiunt Rhetores) quicquid primam huius congressus minuere posset gratiam, amolirer. Sed, vt primum frui tuo conspectu datum est; tua singularis humanitas, et summa benignitas, quam vultus optimi et pollicentur, et exhibent, persuasit nihil esse salutationis officio praeuertendum. Ante omnia igitur Praepositi nostri Generalis, et cunctae Societatis, et nostro, qui praesto sumus, nomine, plurimam tibi studio tanto, quantum maximum humanus capere potest animus, salutem dicimus: omniaque fausta, felicia, diuturna: et, post hanc vitam, beatam aeternitatem precamur ab eo, a quo omne datum optimum, et omne donum perfectum descendit: simulque tibi omnem operam, cunctosque labores nostros dedicamus, et tradimus: satis gnari vicissim in te, disciplinae nostrae defensorem acerrimum, et conseruatorem studiosissimum, fore. Socieras quidem
<pb id='s295' n='295'/>
nostra, vt sanctis morem gereret votis tuis; nullâ importunitate temporis nullo Collegiorum incommodo, hunc, quem in conspectu iam, et iure tuo habes manipulum, per iniurias coeli, per viarum erumnas, per incerta casuum ad id vsque terrarum misit. Misit autem libentissime geminâ de causâ. Primum, quod curas omnes, atque cogitationes tuas in eâ religione sustentandâ, atque restituendâ defixas esse cognorat, in qua tuendâ, atque instaurandâ cunctis ipsa quoque suis viribus elaborat. Deinde quod tuorum experta, quibus praeoccupata est magnitudinem meritorum, cum partem essequi nullam referendâ gratiâ posset; hâc saltem significatione profiteri se non ingratam curauit. Nos vero gratias immortales clementissimo Duci, Deoque agimus, qui nos tandem per quicquid molestiarum, atque discriminum fuit, incolumes huc perduxit, vt te, quem absentem obseruabamus, contemplari, ac venerari praesentem, atque excelsum istum, cunctisque virtutibus exaggeratum animum coram admirari possimus. Tibi deinde, Ecclesiaeque tuae Vilnensi gratulamur omnes ex animo, quod pietatis, ardorisque erga diuinum cultum in tuum pectus summa bonitas tantum effudit; vt singularis quaedam longe, lateque per exteras quoque gentes excitata opinio sit Apostolicae solicitudinis tuae; et inspem vbique boni omnes erecti fore, vt catholica sacrosancta religio, per homines nescio quos nouitios, et adolescentulos labefactata, breui per sapientiam, et grauitatem tuam in statum pristinum reponatur. Quod profecto, ne vel grauior aetas, vel inclinata impediat tua valetudo, magnanime pater, vereri non debes. Aderit enim senectuti Dauidis fouendae virgo Sunamitis: aderit ea virtus e coelo, quae vltra maternos annos prouectae Sarae non modo prolem, sed et eiusmodi dedit, per quam ad vniuersitatem gentium felicitas, ac benedictio permanaret. Deus noster boqus est, potens est: nunquam abest ijs, qui pro ipso laborant in remigando. Si non adsit in primâ vigiliâ, si cesset in alterâ, si ne in tertiâ quidem appareat; at certe adest in quartâ: increpitoque vento, ac mari, et factâ tranquillitate <note>118 Munuscula Epilcopo oblata beneuolentiae ergo</note> magnâ, perseuerantes deducit in portum voluntatis eorum. Ad extremum reliquum est, Praesul optime, vt et muneribus, quae de longinquâ regione adueximus, praestantiam tuam, pro nostrâ tenuitate honoremus. Alia praebebunt alij. A nobis quantulacunque sunt, accipe nos ipsos, et nostra nobiscum omnia. Accipe, qui te clementissimum nobis Dominum, et indulgentissimum patrem exhibes, obsequentissimos seruos, et obseruantissimos filios. Vnum est, quod vereri nobis conuenit, ne eueniat tibi, quod olim Dauidem quaerentibus, qui pro homine statuam inuenerunt. Digna quidem vota Saulis fuerunt, propter immanitatem, quae frustrarentur; et digna tua sunt, propter caritatem, quae superentur. Nam, quemadmodum decuit innocentem hominem ad exitium quaerenti, simulacrum offerri; sic aequum esset tibi, tot animarum spectanti salutem, vel statuas animari Sed id quoque merito tuo, precatuque, praestabit spero is, qui potens est de lapidibus istis suscitare filios Abrahae. Iam ad tarditatem excusandam obsequij nostri, inexsuperabilia occupationum impedimenta commemoranda essent. Verum praestat simpliciter profiteri, si quid in eâ re peccatum est, iam nos abunde poenarum dedisse, quibus optatissimâ tuâ praesentiâ interim, magna nostro dolore, carendum fuit: et nunc denique connisuros, <note>119 Episcopi pia benignitas.</note> vt quicquid cessatum est in itinere, compensetur in opere. Talia disserente Magio, venerabilis senex graui suauitate vultus, et decoris lacrymis approbabat. Et vbi ille conticuit, haud item sine lacrymis respondit, gratias agens Deo, qui iam se proxime finem votorum suorum perduxisset: saepiusque confirmans, nunc demum sperare se gregi suo bene consultum fore, nunc vineam Vilnensem, situ squallidam, vepribus horrentem, et ab syluestri apro deuastatam redintegrandam, et in eam speciem excultum iri, vt nulli pulcherrimarum cederet. Tum pateruâ indulgentiâ cunctos prandio excepit, eorum se <note>120 In Collegium perhonorifice recipitur.</note> spectaculo pascens: sacram illam coronam, quasi filios, quasique nouellas oliuarum in circuitu mensae suae contemplans, breuî fructiferas in domo Domini suturas oliuas. Sexto post die, cum in Collegium magno, et honestissimo comitatu
<pb id='s296' n='296'/>
venisset, post decantatum in sacello de Sanctissimâ Trinitate sacrum, salutatus est primum oratione latinâ, tum hebraicâ, dein latino carmine, itemque hebraico, postremo graecâ oratione. Sub eâ in studiorum laudem, ad excitandam iuuentutem, declamatum. Quae, cum ipsi collegae omnia praestitissent; postea quinque nobiles pueri suum quisque breue carmen ex ordine addiderunt. Inde per dioecesim literis missis, quibus, et constitutum Collegium, et ad proxima Sancti Stanislai solennia scholarum (nam tantum pueri quidam nobiles, aut Episcopi propinqui ad id loci recepti erant in disciplinam) exordia denuntiabat; Sacrum Diuo Alexio diem quintumdecimum ante Kalendas Sextiles haberi natalem Collegij, et anniuersarium obseruari voluit: quod eo die ab Lucouiensi olim Episcopatu ad Vilnensem ipse fecisset gradum. Primus regendo <note>121 Stanislaus Varseuitius Collegij Vilnensis pri mus Rector.</note> Collegio praefectus est Varseuitius: cui, cum egregia contigisset apud omnes fama virtutum; minor tamen vero contigerat. Idem in Sancti Ioannis curiâ conciones habebat. Magius, rebus apte compositis, cum inter cetera Vilnae etiam singulis diebus sacris ad Italos inquilinos verba fecisset; extremo Augusto in Prussiam iter intendit in curru, quem donarat pro potestate Episcopus, addito et viatico, et qui ad Lituaniae fines Augustam vsque omni humanitate deduxit. Prouinciali digresso Vilnenses Collegae totos se ad exornanda studiorum initia, quoniam religionis in eo agebatur dignitas, contulerunt. Namque Haeretici, vt sunt gloriosa animalia, et meretriciae frontis, ante solebant Catholicos fatigare, passim iniectis quaestiunculis, et quassare, iactantes se intoleranter simplici populo, et insultantes. Porro inter eorum Sophistas fatebantur omnes apud Andream Volanum, qui Palatino Vilnensi erat a secretis, Caluinianae <note>122 Andreas Volanus Vilnense Collegium tencat.</note> insipientiae rudem esse. Is adiuncto sibi Andrea Tricesio, et aulicorum globo de eodem grege Caluini, cum Lutheranorum etiam concursu tentandam sibi Iesuitarum facultatem putauit: et ad Collegium profectus, de sacramento Eucharistiae quid Patres sentirent, interrogauit. Qui, cum sententiam catholicam ita explicassent, probassentque maxime auctoritate Sancti Ambrosij, et Augustini, quibus se stare haereticus aiebat, vt nemo dissentire, nisi obstinatâ pertinaciâ posset; tamen nihil commutatus discessit. Tum Patres ante omnia infringendos Haereticorum illos spiritus, comprimendamque plebis lacessendae <note>123 Contra Haereticos de Eucha ristia disputatum a Socijs.</note> procaciam rati, de cunctâ Philosophiâ theses, atque ex Theologiâ nominatim de verâ corporis, et sanguinis Christi in Sacramento Eucharistiae praesentiâ, deque communione sub vni specie, sustinendas proposuerunt. Quae, cum ad valuas templorum septem dies pependissent, ad disputationem ventum est. Ioannes Haius Scotus Rhetoricae designatus magister propugnabat, Praesidibus Varseuitio, et Balthassare Hostonino. Ingens ad audiendum etiam Haereticorum numerus conuenit: at ex his, quanquam semel, atque iterum, ac tertio inuitatis, nemo vnus toto triduo, quo disputatum est, conserere manum voluit. Ita res inter Catholicos gesta, et Haereticorum argumenta serio tractata, et magnifice refutata sunt. Haud faciie dictu est, quantum illae disputationes, aliaeque subinde pari felicitate, et eâdem Haereticorum fugâ editae, Catholicorum et animos confirmarint, et vultus: itemque aduersariorum temeritatem <note>124 Templum Sancti Ioanis Collegio addicitur singulari Dei prouidentia.</note> frenarint. Deerat ad cumulanda vota Episcopi, et Collegij perficienda fundamenta templum. Nam nec proximi Sancti Ioannis vsum nisi maligne concedebat ei praepositus Petrus Ruitius: et ad nouum condendum nec situs comptus reperiebatur idoneus, et Episcopus incipiebat desperare impensis se sussecturum. Haec reputans, simulque illud Varseuitius quam nihil solide effici ad populi excitandam, alendamque pietatem sine templo posset; ad Diuinum consilium, et auxilium studiose confugit: impenseque oranti succurrit, si peteretur a Rege ipsum Sancti Ioannis templum, omnino impetrandum. Quoque magis rem animo agitabat; eo certiorem spem capiebat. Probauit consilium Episcopus: Rex quoque, praeter multorum opinionem, probauit: confirmauit Pontifex: confirmauit et Deus. Nam Ruitius, qui nullâ conditione, quoad viueret, consensurum se demonstrarat; paucis diebus post perlatum a Rege beneficium
<pb id='s297' n='297'/>
<note>125 Bransbergensis Collegij status optimus.</note> est mortuus. Inter haec Magius, cum postridie natalis Deiparae Bransbergam venisset, cum omnes recreauit fausta narrans nouelleti Vilnensis exordia, tum est ipse vicissim mirifice recreatus conspectu maturescentium frugum, quas Bransbergensis adulta iam, ac robusta vinea procreabat: ita sacra in templo se ruebant opera: ita gymnasium florebat: eas Conuictorum nobilium contubernium, <note>126 Pater Philippus Vidmanstadius Collegio praeficitur.</note> eas Clericorum Seminarium spes ostendebant. Nouum Collegio Rectorem Patrem Philippum Vidmanstadium doctrinâ virum, et religione maximis parem imposuit. Et Tyrocinium in secretâ domus parte, vnde postea magnae in Prouinciam omnem vtilitates profectae, constituit. Elbingam item, et Gedanum excurrit. Hîc nobilem Ciuitatem miratus aeque, et commiseratus est. Quippe omnia tenebat, et plane dominabatur impietas. In Catholicorum reliquijs mirus in erat ardor Collegij. Sed gemere, et vota facere licebat, <note>127 Gedani, et Elbingae quo loco Religio.</note> aliquid moliendi facultas longe aberat sub dominatu Lutheri. Elbingae res meliore loco, et Catholicos ad Christum confitendum audentiores reperit: eoque etiam ferocius insanae factionis incentorem Sebastianum in Iesuitas totis lateribus, et gladiatoriâ firmitate vlulantem, dirisque deuouentem, quicunquo ad eos, hoc est ad Ecclesiam accederent. In singulas conciones quinas exigebat marcas: tanti populo sempiternum exitium vendebat: vtque tanto saepius, ac quaestuosius Christum auarissimus latro, nouusque Iudas venderet; quater in hebdomadâ praeconium iterabat. Magius ex Prussiâ transgressus in Masouiam, dum Pultouiensis Collegij res componit; literas accepit, per quas, et a Presmiliensi Episcopo ad Collegium Presmiliae statuendum (illam enim sedem omnes <note>128 Posnaniense Collegium recipitur.</note> praeoptabant) aduocabatur, et a Posnaniensi Varsauiam accersebatur. Huc raptim profectus, de Collegio Posnaniensi conuenit, tabulasque confecit: et iuuit causam templi Vilnensis, quam diximus, quae commodum eo temporis momento apud Regem agebatur. Ad transigendum de Collegio Presmiliensi, quoniam ipse properabat in Austriam anno cadente, Proprouincialem Sune rium mifit.</p>
<p><note>129 Res Hispaniae.</note> Hoc Borealium Prouinciarum statu, in Hispaniâ Collegium Carauacense duodecim incolis, et scholis instructum est. In maioris quoquem Balearis Collengio, Prorege, ac praecipuâ nobilitate, quorum votis, ac precibus Prouincialis Cordesius tres magistros duxerat, primordia honorantibus, doceri caeptum feliciter, et subinde conflata Deiparae Sodalitas, et templi iacta fundamenta. <note>130 Segouiae scholae sublatae.</note> Granatae Theologia inchoata. At Segouiae, quia Ciuium quidam plurimum auctoritate pollentes non sinebant comparari necessariam gymnasio domum, et praeceptorem publice conduxerant, quo ostenderent alijs sibi doctoribus opus non esse, scholae sublatae sunt: ne collata in inuitos beneficia pro maleficijs, et obsequia pro contentionibus haberentur. Academia Salmaticensis Collegium Societatis in suum corpus, velut membrum, cooptauit, additâ exceptione, ne quid contra instituta Ordinis committeretur. Huetae, atque Oropesae in Toletanâ <note>131 Huetae Collegium inchoatur.</note> prouinciâ nouis Collegijs initium factum. In Conchensi dicecesi non ignobile oppidum Hueta est. Iam inde ab anno millesimo quingentesimo quinquagesimo primo Doctoris Ioannis Ramirij non dum in Societatem allecti, apostolicis excitata laboribus, contubernium apud se nostrorum hominum expetierat, per quos perpetuo exercerentur, quae tractare ipsum in tempus videbat. Quam cupiditatem quidam e Clero, qui, Ramirij eiusdem suasu, Complutum ad exercitationes spirituales adierant, in Patriam regressi, multo acrius ac latius incenderunt: sed defuit optatis potiundi facultas, donec eam sapientiâ, ac <note>132 Petri Ortitius ty ronis firmitas.</note> bonitate suâ Deus ita subministrauit. Anno millesimo quingentesimo quinquagesimo nono Petrus Ortitius iuuenis Huetensis dum Compluti studet, aggregatur Societati: in quo Patruus Stephanus Ortitius honoratus imprimis, ac locuples Saaerdos omnem posteritatis spem reposuerat. Is, vbi tam diuersam consilijs fuis initam a Petro viam cognouit; vehementer dolens, misso fideli nuntio, nihil omisit, quo reuocare ad se iuuenem posset: etiam atque etiam admouitum, seu clericalem militiam, seu popularem rationem mallet; facturum
<pb id='s298' n='298'/>
se, vt nec opima sacerdotia, nec patrimonium abundans desideraret. Quae omnia, cum tyro Christi, qui maiores in opprobrio Crucis honores, atque diuitias degustarat, constanter repudiasset; Stephanus dum crudus fuit dolor, iram aduersus nos aluit: sed paulatim, diuinâ permulcente gratiâ, et sacer dotibus ijs, qui Societatem optabant, opportune subijcientibus, quanto satius foret, quam destinarat filio fratris pecuniam, ignarus quo tandem modo absumendam, in Collegium conferre, vnde ipse, et cognati, et Ciuitas decus, et commodum sempiternum caperent: rediturum enim ad ipsum in omnem posteritatem quicquid inde proficeretur; probato salutari consilio, accersitoque rursus Ioanne Ramirio, cum aliquot Socijs, saeculi anno sexagesimo tertio, eorum consuetudine, et industriâ, cum Stephanus ipse, tum Ciuitas vniuersa profecit plurimum. Tandem biennio post receptum a Borgiâ Collegium, et rebus paulatim explicatis, hoc demum anno senescente, missi sunt incolae, Petri Seuillani ductu primi Rectoris. Vnica schola instituta est, in qua pueri elementarijs literis imbuerentur: quae postea, rogatu Ciuitatis, atque collatu in sumptus, in tres commutata est grammaticae classes, magno oppidanae iuuentutis, et circum <note>133 Oropesae Collegium instituitur.</note> positae bono. Iam pridem Ferdinandus quoque Aluarus Toletus Oropesae Comes, vt Collegium suae ditioni impetraret acriter decertabat. Amabat enim hunc Ordinem impensissime, et popularium suorum nihilo minus studebat saluti. Ad haec Franciscus Toletus eius frater iam inde ex eo tempore, quo cum Carolo Quinto in Germaniâ fuerat, ex multis super eâ re disputationibus auditis, omnino apud animum suum statuerat, adolescentium Seminaria, vnde docti, pijque Ecclesiae ministri proferrentur, praesentissimum esse remedium, siue curandis, seu certe leuaudis laborantis seculi morbis. Ergo cum Oropesae, id genus alimentarios congregare ipse vellet adolescentes, Collegium, per quod instituerentur, dudum exoptans, cum ad ordinanda exordia, tres Socios aliquot ante annis impetrasset, vbi Prorex in Peruuiam abijt, ita enixe postulauit, orauitque; vt quanquam in proximo generali conuentu reiectum negotium erat, iam nouae locum repulsae nullum reliquerit. Quare missis hoc anno Colleges, ludoque a perto, amantissimi, ac religiosissimi Proceres, ingenti cum <note>134 Patris Franci sci Consaluijvirtutes, ac mors.</note> populi gratulatione, voti compotes facti sunt. Decimo septimo Kalendas Aprilis Franciscus Consaluius ex oppido Alesone Episcopatus Calagurritani oriundus, post exactos septemdecim religioso in cultu annos, et quinque postremos, in cruciatibus ex pectoris dolore grauissimis, tandem Compluti desijt viuere. Ex Tyrocinio missus in Lusitaniam, cum Grammaticam, magno discentium ad mores, literasque bono, doceret, laesâ valetudine reuocatus Complutum est, nec tamen valetudini melius factum. Doctus erat latine, grece, hebraice, humanasque, et diuinas disciplinas optime tenebat, sed eminebant coelestium <note>135 Consilium atque prudentia</note> dona virtutum. Super cetera donum consilij, prudentiaeque Sanctorum vulgo ferebatur illi inesse. vsque eo, vt Rector Complutensis, et Toletanus Prouincialis Francisci Consaluij grabatum sibi pro quodam oraculo esse, praecipuâque eius ope Prouinciam se, et Collegium regere confirmarent. Nec minor inerat vis siue de more domesticos exhortanti, siue priuatos conserenti <note>136 Verborum pondus.</note> sermones. Pauca verba, sed ponderis magni promebat. Quae dona ex familiari cum Deo communicatione, qua vtebatur assidue, haud temere censebatur trahere. Ad Patrem enim luminum accedentes quid consequens est, nisi vt illuminentur, et incalescant? Quantum vis animi ex infirmitate corporis impetrare poterat, nunquam ab opere desistebat: et Tyronibus vsque ad mortem e <note>137 Religiolae caritatis studium.</note> suo conclaui instituendis praefuit. Nullum inter Religiosos vitium oderat peius, quam quae caritati fraternae dictis, factisue aduersarentur. Scommata, et quae aliacumque, perexigua licet, vnde caritatis sapor hebetaretur, appellabat candentes prunas, quae exurerent animas. Cuius morbi si quae vnquam initia in Tyronum quopiam deprehendisset; vindicabat seuere, et protinus elidere conabatur. Obedientis aiebat esse, quicquid imperetur, totum vbique esse. Sed viri patientia, cuius depromendae spatium amplissimum habuit, prorsus admirabilis
<pb id='s299' n='299'/>
memoratur. Tantam enim, inter acerrimos dolores corporis, hauebat animo voluptatem, considerans eam esse Dei voluntatem, et ita sibi ficei, quod placitum Deo esset; vt foras iuterior laetitia emineret, occultarique non posset. Mortis properandae ea causa mit. Feriâ quadragesimae sextâ, qua excitati Lazari historia legitur, sacro inuitante tempore, ad sacrificandum e lecto surrexit. Sacro peracto dum scipionem, cui solebat inniti, inter prehendendum <note>138 Barthoiomaei Bustamantij egregia facta virtutes, et finis.</note> e manibus lapsum colligit, apoplexiâ percussus, paucis post horis expirauit. Prolixiori stadio Bartholomaeus Bustamantius, multarum gloriâ palmarum nobilis, finem imposuit, quod et athleta iam clarus erat ingressus. Nam aetate iam maturâ, latine, graeceque doctus: item Philosophiae, et Pontificij Iuris, et Theologiae laureâ donatus, architecturâ quoque praestans, ad haec multo seculi limatus vsu, lateque notus ad Societatem accessit: cumque se ad Franciscum Borgiam (vt primâ horum annalium proditum parte est) contulisset; eum vnice dilectum sibi comitem Borgia, et a consilijs adsciuit. Arctius inde coniunctis caritate animis, cognitisque vicissim, et auctis virtutibus, cum in rectâ Tyronum <note>139 Primus in Hispania Nouitiorum magister</note> institutione pene omnia Franciscus poneret; Septimacense, quod primum Hispaniae fuit, Tyrocinium condens, Bustamantium ei magistrum praefecit. Inde translatus in Baeticam, non modo eam Prouinciam ipse multos administrauit <note>140 Secundus Bae ticae Prouincialis.</note> annos; sed prope fundauit, auxit certe vehementer, ac roborauit. Eandem postea, cum ex secundo generali conuentu reuersus ex Vrbe esset, itemque Toletanam Visitator lustrauit: donec aetate praecipiti, impetratâ publicorum <note>141 Visitator eiusdem, ac Toleti.</note> vacatione munerum, ad euangelizandum se per vrbes, et oppida, quem laborem nunquam inter alias curas omiserat, totum contulit: Collegijs interim, quae ipse idem inchoarat perficiendis intentus. Ergo, ad Seguritani explicanda exordia, cum totam hyemem in aspero illo, et perfrigido coelo, non leui cum valetudinis noxâ exegisset; rebus tandem compositis, Triguerum ineunte Iunio venit, fastigium templo impositurus Hîc vero fessam annis, aerumnisque fragilitatem humanam, ita labor itineris aggrauauit; vt paucis post aduentum <note>142 Mortis genus.</note> diebus, magnis sebribus, et lateris dolore prosterneretur. Non fefellit vigilem seruum Domini appropinquantis aduentus: et Triguerensibus continuo dixit, adesse se, vt vltimum apud eos spiritum exhalaret. Dicebat quoque peropportune mortem adire, cum eâ tempestate, procurationis publicae oneribus expedito, sine alieno incommodo vacaret mori. Grauissime iam laborans circumstantes hortabatur, vt de rebus diuinis assidue, nullo metu creandae sibi molestiae, loquerentur. Nam auditionibus ijs nequaquam fatigari se, verum leuari, <note>143 Sacrum Viaticum <unclear reason='print faded'>insigni</unclear> pietate excipit.</note> Vbi perlatum est Sacrosanctum Viaticum, lecto teneri nequijt: sed, velut inuentae vegetus robore (adeo integra vigebat pietas, tantumque ex vitae praesentiâ virium habuit) impetu exiliens, positis humi genibus, Dominum, et Saluatorem suum, summâ et animi veneratione, et corporis, adoratum excepit. <note>144 In deliratione morbi nunquam mens a diumis declinat.</note> Aliquot ante obitum horis, cum vsum mentis ad, cetera mali vis ademisset; visus est ciuinitus, ad diuina constantem retinuisse. Ita continenter, apteque vel Psalmos, vel salutationem Angelicam pronunciabat, pollice dexterae, salutarique digito, pro multo vsu, ita coniunctis, tanquam globulos rosarij ad numerandas preculas pertractaret. Tertiâ ante meridiem horâ vndecimo Kalendas Iulias septuagenarius, plenus dierum bonorum decessit. Populus frequens in templum conuenerat, quemadmodum haberet, et num quicquam spei reliquum <note>145 Populi existimatio.</note> esset, studio cognoscendi. Qui, vbi ex improuiso Sacerdos cum apparatu sunebri sacrificaturus apparuit; intellectâ inde Patris morte, in ploratum, ac lamentationem miserabilem versus est. Magnum, et Sanctum virum, ac suum praecipuâ caritate parentem vulgo amissum querebantur. Haud fere alius compluribus Hispaniae, praesertim Baeticae, populis fuit doloris sensus. Quippe eâ erat vir tute, vt, apud quos fuisset, eorum animos Deo, sibi, Societati arctissime copularet. Optimi vbique exempli, prudentiae excellentis: animi constantia nec laboribus vnquam, nec annis, nec morbis fractâ. Sobrietatem religiosam, et consueta sua ieiunia ad extremum vsque non modo intermisit nunquam;
<pb id='s300' n='300'/>
<note>146 Abstinentia, ac pietas.</note> sed ne de summo quidem rigore in ciborum delectu quicquam remisit. Preces Sacerdotalis officij, quandocunque facultas suppeditauit, coram Sanctissimo Eucharistiae sacramento, deque genu semper exegit. Eodem modo <note>147 Peculiare studium in Eucha ristiam.</note> ibidem quotidie tres ipsas Rosarij partes in laudem Deiparae absoluebat. Peculiari etenim studio ad diuinissimum Eucharistiae mysterium bonus immensi beneficij, thesaurique existimator afficiebatur: ac Reginae coeli obsequijs mire <note>148 Erga Derparam se atque alios afficit.</note> erat addictus: cuius in honorem, quicumque se locus offerret, excitabat hominese, instituebat ad Rosarij obeundas preces, praesertim cum inter viam in agricolas, aut pastores incidisset. Diu exoptarat formulam precandi nancisci, qua Virginis ab ipsâmet Virgine obseruantiam postularet: tandemque Sanctum Bonauenturam huiusmodi quadam vsum cum inuenisset (Dulcissime Domine IESV, dignare me infimum omnium peccatorum sacratissimae Virgini Mariae matri tuae reuerentiam debitam exhibere. Et tu, clementissima Domina mea, mihi indignissimo peccatori impetra, vt perfecte sim tuae deditus seruituti, et tibi omni tempore obsequar purâ mente: ac deuoto corde continuo tuae benignitati assistam) hanc et ipse Iaetus arripuit, ac saepissime vsurpans ceteris auctor erat, vt frequentarent. Nec dubium, quin vberrimos ex hoc cultu perceperit fructus: inter quos, et illa quoque prope Conimbricam tutela, cum per praecipitia vna cum iumento, cui insidebat, ruens, haud dubio miraculo, in abruptâ rupe stetit incolumis, poni debet. Nam et tum maxime, cum exangusta semitâ fallentibus vestigijs volutari in praeceps iumentum coepit, salutandae <note>149 Fallaciam seculi quam deploraret.</note> Virgini internus agebat. Quoniam satis vtrumque cum seculi, tum Christi Domini seruitium expertus erat, rerum vitae huius, quarum studio mortales insaniunt, vilitatem altissime penetrarat: ac si quando de hac fallaciâ sermo nasceretur, vehementi solebat cum gemitu erumpere: Quid tot Proceribus, quid tot Principibus, quos ego ipse vidi, actum est? Ego Carolum Quintum tantâ cum maiestate. Ego hos, illosque Dynastas noui, quos videbatur ne ipsa quidem mors adire propius ausura. Ego tot Pontifices, Cardinales, Antistites, Doctores, Concionatores celeberrimos, atque eminentissimos noui, et iam non sunt. Perijt memoria eorum cum sonitu. Hosque inter sermones incendebatur vsque eo, et commouebatur; vt singultiens, ac flens vbertim interclusâ voce eriperet se de medio, et fugâ in cubiculum abderet, acres ad saeculi contemptum in auditorum, ac spectatorum animis relinquens aculeos. Vt erat impiger, industrius, et ardentissimae caritatis, genus operae nullum recusabat, <note>150 Zelus boni publici.</note> vnde commoda publica iuuarentur. Si suo tamen permissus esset arbitrio; vel pueros prima elementa literarum docendos, vel Nouitios Societatis instituendos suscepisset. Tantum existimabat interesse quemadmodum initia ponerentur. <note>151 Bona initia po ni curabat.</note> Ob eam rem puerilem catechesim omni loco, ac tempore pro virili prouexit, conditis etiam vernaculo rythmo versiculis, per quos tenerae mentes religionis semina, cum cantus illecebrâ, iucundius acciperent. Annum iam sexagesimum septimum agens, oblatâ spe numerosae ad fidem conuersionis, in <note>152 In Floridam mitti deposcit.</note> Floridâ nuper Hispano imperio adiungi caeptâ; sumrois votis eam expeditionem depoposcit: peritiam tam longâ aetate collectam in Euangelij fundamentis recte ibi ponendis, optime dicens collocatum iri: idque faciebat in orbis eo tractu idcirco libentius; quod minime illic agendum cum Europaeis foret: ex quibus, quod ferme pecuniae lucra sectarentur, longe occupatio maior, quam <note>153 Collegia per eum constituta.</note> solidus animarum fructus rediret. Prudentiâ viri, ac pietate compertâ Lainius monuit, vt propagandae Societati, nouisque instituendis Collegijs daret operam: velut praesagiens non infelicem euentum. Nam Triguerum, Carauacam, postremo Segutam, et magnâ ex parte Gades colonias ipse duxit, ac multa interim <note>154 Quae censeret seruanda ad Collegia condenda</note> obseruauit ei curae accommodata: quae non alienum fuerit delibare. Ante omnia dicebat ad id opus propagandae familiae requiri homines, qui animarum ministerio plurimum, at pecuniae negotia minimum tractent. Quippe Numini curae esse operarios suos, vt quamdiu muneri suo ipsi non desunt, nihil deesse illis patiatur. Proinde minime ingerendam apud Collegij molitores redituum
<pb id='s301' n='301'/>
mentionem: sed consuetis erga Ciues officijs strenue, ac fideliter immorandum. Si sermonem ipsimet auctores inferant; simpliciter indicandum quis in quoque domicilio religiosorum numerus legitimus sit: eosque comiter admonendos, vt animaduertant num ipsorum facultas alendo sit ei numero. Quod hac moderatione suggeratur excipi libenter, amiceque, velut a fideli consiliario prosectum, non tanquam ab negotiatore, aut parte aduersâ, quae suspecta merito haberi queat. Hac ipse simplicitate sapienter vtens, quae hoc in genere <note>155 Mira in agendo dexteritas.</note> tractauit, sine contentione, strepituque transegit. Eâque modestiae, atque prudentiae amabili quasi escâ, ita infimorum aeque, ac summorum animi capiebantur; vt Ioannes Villaregij Dominus ad Patrem Borgiam scripserit, videri Deum, vt quibusdam Sanctis; ita Bustamantio, non tantum ostendisse quid, sed etiam quemadmodum agi deberet. Et plane visus interdum est Deus, tum <note>156 Diuina eiusprae dictio.</note> suggessisse viro consilia, tum mirabiliter comprobasse. Narrabat dux Methymnae Sidoniae Alfonsus Petrius Gusmanus, cuius in ditione erant cetariae nobiles, ac fructuosae supra Gades, Bustamantium inter piscatum Thymnorum ex Comite Nieblae (mater erat Ducis ipsius) precatum, vt quoniam subiectis ei populis profuturum Trigueri Collegium parabatur, symbolam et ipse suam conferret, aureos mille: qui tribus pensionibus, quo minori incommodo praeberentur. Cumque Comes primo excusasset eius anni extra modum malignam capturam, cuius iam tempus prope totum exierat, deinde bonitate Patris, et pretio operis compulsa, non modo, quae petebatur, summam, sed et semel totam continuo editâ syngraphâ praebuisset; Bustamantium ad eam benignitatem, velut diuinitus instinctum dixisse: Atqui scito, quoniam ita liberalis Deo es, ipsum tibi hoc eodem anno centuplum redditurum. Ac protinus euenisse rem, et prioribus, et posterioribus annis inauditam. Paucissimis, qui residui erant apti capturae, diebus, adeo exuberasse praedam; vt centies mille aureorum nummûm, detractis impendijs, lucri sit factum. Quod pro miraculo celebrasse Dominos, et memoriam suis codicibus consignasse. Porro Bustamantius, vt ad negotij inchoandi modestiam regendi, prouehendique solertiam adiungebat; sic apponebat vtrisque perficiendi constantiam: quod vel nouissimum ostendit Seguritanum incoeptum: cuius perficiendi gratiâ, tantâ cum valetudinis iniuriâ, <note>157 Collegiorundotes malebat non tribui a Ciuitatibus.</note> aduersissimo tempore anni, loco sibi insesto perseuerauit. Collegiorum dotes laudabat maxime, in quas publice nihil Ciuitates conferrent: qualis erat Carauacensis. Quicquid enim Reipublicae nomine, publicoque consilio detur, cum adeo multi communibus deliberationibus intersint, tamque frequenter magistratus mutentur; maioris non raro strepitus, et contentionis, atque adeo inuidiae, <note>158 Minuta Collegia nolebatinstitui.</note> quam emolumenti rem esse. Ab minutis familijs instituendis animum valde alienum gerebat: quod in ijs ratio disciplinae domesticae, in qua plurimum reponebat, fustineri aegerrime posset. Qua tamen in re condita ab ipsa Collegia intuenti videri poterit secum pugnasse. Ita nimirum comparatum est, vt quae quisque tractat, vel exigua neget, vel putet in ijs exceptionis inesse causas: sicut his locis populorum necessitas, et magnitudo publici profectus Bustamantio <note>159 Neque praemittipartem familiae ante Collegia bene instituta.</note> persuadebant. De cetero ne illud quidem probabat, quoquam praemitti Collegij partem, dum domicilium, ac necessarij reditus toti Collegio compararentur: quod Fundatorum ex nimiâ cum pauculis illis consuetudine, quamuis nil videant praui exempli, tamen quia non eum, quem in iustis familijs mirari consueuerunt, agnoscunt ordinem; velut expectatione elusâ, studium ex facili intepescat. Si Ciuitas eiusmodi esset, vnde non mediocres animarum fruges, et olim Collegij incrementum expectari liceret; quamuis principio dos modica offerretur, neutiquam praetermittendam existimabat. Faciliores enim in eiusmodi Ciuitate ab tenui ortu ad conuenientem modum processus, quam alibi a <note>160 Constitutiones quam cuperet in Societate vigere.</note> magno fore. In administratione Societatis fidem prope superat, quantum cuperet, studeretque constitutiones vigere, integreque seruari. Quod in homine, qui tantae aetatis, tamque multa expertus hancarripuerat disciplinam, tantumque pollebat in genio ad architectandas per se viuendi formas, multo est commendatius:
<pb id='s302' n='302'/>
<note>161 Nouorum prae sicum vitium est noua moliri.</note> eo etiam magis; quod talium solent opiniones, moresque in figuram suam induruisse. At ille recentium Praesidum, maximeque iuniorum, communem esse morbum aiebat, aliquid, noui moliri, quod quodammodo pro iudicio, ac testimonio foret, ipsos esse cum potestate. Saepe habebat in ore Prouincialium operam in eo potissimum versari, impendique debere, vt recte instituant, <note>162 Ex probis Rectoribus domorum probitas pendet.</note> ac forment Rectores. His probe excultis, totam domum haud magno negotio compositum iri; sin autem secus fiat, vbi quid in superiore desideretur, nec magnum, nec stabile esse, quod cum inferiore proficitur, Negabat Religioso clauo idoneos, quorum domestica vita, ceteraeque virtutes apud subiectos sustinere non possent auctoritatem exempli, dolens se se iam per aetatem, ac valetudinem minus praestare, quam vellet: quanquam re ipsâ vel robusto, valentique iuueni anteiret. Solitus etiam dicere tum maxime sibi, cum, iam adeo haberet propinquam mortem, coelum vero adeo procul, duplicandum esse cursum. Cum vero tantâ se ipse primum seueritate acciperet, tum ita conniteretur, vt disciplinam ad regulas, et constitutiones vbique accommodaret; vigebat vbique sub eo, florebatque religio: nec spatio quinque annorum, vt idem obseruauit, vnus quisquam e Prouinciâ Baeticâ, se praeside, ab Societate discessit. Nec vero austeritatem amabat fastidiosam, ac tristem, quae interdum animo virtutibus vacuo extrinsecus inducta velat vitia magis, quam sanat: sed maxime probabat <note>163 Qualem maxime administrationis formam probaret.</note> solidam animi virtutem, quam exterior cultus non horridam, sed amabilem faceret: scripsitque ad Patrem Borgiam, cui semper (vt dictum est) carissimus, et maxime auctoritatis fuit, vt praefuturos per Prouincias Nouitijs, aliosque id genus homines Romae, vbi spiritum hunc integerrimum seruari cognorat, <note>164 Pro Collegio Romano vel vendi se cupiebat,</note> aliquandiu curaret Societatis moribus imbuendos. Collegium Romanum, quod commune semper, et vniuersale vocabat, sic habebat in pretio, tantique ad rem catholicam ducebat momenti; vt non solum in eorum temporum angustijs adiumenta vndecumque vigil conquireret; verum etiam profiteretur libenter operam, libertatemque suam Saracenis, si quid id valeret, eius iuuandi gratiâ, venditurum: toto in orbe Christiano nullum, se quidem iudice, esse pium opus <note>165 Visitatores crebros vbi ne cessarios putaret.</note> affirmans largitate piorum dignius. In Hispaniâ, et id genus longinquis Prouincijs summe necessarios arbitrabatur frequentes Visitatores, ad coniunctionem membrorum, et capitis: per quos super alia doceretur accuratius Generalis quid quaque in causâ esset, ne quando Praesidum quisquam confideret per literas quaecunque vellet probaturum: neu tenacius suis adhaereret inuentis, sed missa ab Vrbe decreta, cum fide omnes, curâque seruarent. Haec, aliaque vir <note>166 Eiusdem obedientia insignis.</note> prudentissimus cum ad Patrem Borgiam, pro veteri familiaritate, vsuque scriberet; vbi parendum ipsi foret, nihil per se posse excogitare dixisses, nihil nisi ad parendum natum. Adeo iussa non modo sine haesitatione, sed et alacriter excipiebat, et solertiae vires eo conferebat omnes, vt effecta quamaptissime daret. <note>167 Conuersatur cum Dynastis sine diminutio ne virtutis suae, et magno aliorum profectu.</note> Primam videlicet, ac summam religiosi viri prudentiam in eo verti intelligebat cardine: oportere inferiorem prudentiae suae diffidere, et ad nutum fingi superioris. Ita enim profecto est: cuius, obedientia labat, is, quantumuis oculatus sit, in in religiosâ republicâ nihil videt. Illud postremo in magni huius viri laudibus numeratur, cum siue pro sui muneris vsu, siue ad animarum, auxilia minime infrequens apud Dynastas, et magnas potestates ageret, etiam apud omnes gratiâ, <note>168 Agentes cum proximis sint velut adamantinum signum, non sicut cera</note> et auctoritate polleret, multum illis suae bonitatis indidisse, nihil de illorum ambitione traxisse. Erat quippe non cerae similis, vt apud Cassianum de iusti mente disputat Abbas Theodorus, quae characteri signantium cedens, pro eius formâ, atque imagine figuratur: sed, velut adamantinum signum, quod suam in uiolabilem semper figuram custodiens in eam vniuersa, quae sibi in currerent, <note>169 Lusitaniae res</note> transformaret.</p>
<p>Olisippone restitutâ coeli salubritate, restituta quoque sunt ordinaria pietatis aduersus proximos munia: ac praecipue explicata est caritas in adiuuandâ multitudine, quam post mala pestilentiae, vt fit, penuria rerum oppressit. Eborae Regis, et Cardinalis, Regiaeque domus praeclara edita sunt erga Socios indulgentiae
<pb id='s303' n='303'/>
documenta: et Socij tum domi exercuerunt feruide pietatem, tum <note>170 Cardinalis cum Nostris religiosa consuetudo.</note> cunctâ in Ciuitate, tum denique in multis circa Oppidis. Eâ familiaritate Cardinalis, eâque religione versatus est in Collegio, non modo vt ab ceteris religio, sorum pijs actionibus non abesset; verum etiam vna cum ijs conueniret frequenter in locum voluntarijs flagris destinatum, se pariter ipse diuerberans. Extremum sub annum Georgius Serranus in Prouincialatu Leoni Henrico successit, liberato tum quod tempus explerat, tum vt Cardinalis consessionibus vacaret: quod ipsimet per literas enixe flagitanti Cardinali, Borgia ita concesserat; vt inter Socios Leo, non in aulâ sedem haheret. Iam pridem pariter cum Societatis muneribus id Leo tractabat muneris: verum iam Cardinalis per aetatem infirmior hominem expeditum optauerat: cuius sententiam in conscientiae suborientibus in singula prope momenta causis perobscuris, et grauibus, interrogare securus sub manu posset. Huius principio anni Sebastianus Rex Collegijs, quae iam pridem impetrarat, Angrensi, et Funcialensi perpetuum vectigal attribuit: pauloque post in vtrumque Collegae missi duodecim: terni Sacerdotes, totidem domestici vsus administri, reliqui literas percepturi. Sacerdotes <note>171 Angrensis Collegij exordia.</note> Angram profecti Ludouicus Vasconcellus Rector, idemque moralium quaestionum interpres, Balthassar Barreria, et Petrus Gomius Ecclesiastae: sed simul cum his muneribus alia omnes omnia conaturi. Angra princeps est vrbs in modico sinu Insulae Tertiae. Haec vna est Insularum nouem, quae et Arsores, et communicato ex eâ, quam diximus, nomine, Tertiae nuncupantur, et Flandricae interdum: quod a mercatoribus Belgis, dum Olisipponem peterent, longius in altum auectis, anno salutis humanae supra mille, et quadringentos vndequinquagesimo inuentas ferunt. Recta regione ab Lusitaniâ in occidentem nauigantibus, post leucas ducentas quinquaginta (quidam trecentas numerant) occurrunt, <note>172 Eiusdem Collegij condendi causa.</note> ab aequatore in Septentriones partes quadraginta sublatae. Indigebant maxime culturâ: et Lusitani Reges, vt rectores perpetui, atque procuratares ordinis Equitum Christi, decimis earum, concessu Romani Pontificis, fruebantur. Inde consilium, quod a conscientiâ vocant, quaerente Sebastiano, vt primum gubernacula regni coepit, quid officij ab se praestari eâ gratiâ oporteret, introducendum Societatis Collegium censuit. Nunquam ad id loci Societas in eas Insulas, quanquam tentatâ saepius nauigatione, tenere cursum patuerat. Tandem hoc anno pridie Idus Maias, qui dies in Pentecosten incidit, destinati Collegae, cum Olisipone conscendissent, quanquam non sine iactatione, ac periculis, tamen Sancto afflante Spiritu, sospites in Portum Angrensem Kalendis Iunijs inuecti sunt: omnium ordinum summâ laetitiâ, et gratulatione excepti. Ciuitas apparatam illico scapham ad ipsam nauim, vnde educti in littus deportarentur, <note>173 Ciuium erga Nostros benignitas.</note> officiose misit: in qua regius Praetor, et quidam Magistratuum, et alij Primorum honorifice occurrerunt. Episcopus, cum Vicario, et Clero, ingentique populo praestolabatur in littore, ac descendentes, inter hilarem tormentorum strepitum, et communem gratulationem, benignissimo amplexu laetus excepit: continuoque ad gratias Deo agendas, et optima precanda auspicia in Deiparae aedem deductos, in hospitium introduxit. Sed nemo vnus maiore studio, et liberalitate nouam coloniam firmandam, ornandamque suscepit, quam Ciuis quidam ceterorum Ciuium longe primus. Is, praeter cetera, quae continenter adiecit, commodauit primo, deinde dono dedit, opportuno situ, aedes cum horto, et aediculâ quoque sacrâ. Ciuitas optionem liberam summâ benignitate fecit, sedem, vbi maxime arrisisset, metandae. Sed Patres, Ciuis dono contenti, voluntatem publicam pro re acceperunt. Munera quoque sua continuo exorsi in aediculâ domesticâ, in principe templo, et misericordiae, laetiorem in dies aduentum Ciuitati fecerunt suum. Erant vulgo deprauatissimi mores: <note>174 Insignis per Socios animarum profectus</note> Sacramentorum sepultus thesaurus: iniustis compendijs, et inimicitijs irre, tita omnia. His, et ceteris morbis allatum paulatim remedium. Magnus pecuniae numerus per iniquitatem auersae, reuolutus ad Dominos: diuinorum mysteriorum publicatae opes, cum prosectu incom parabili morum, vulgo iam cum
<pb id='s304' n='304'/>
laetitiâ celebrante, nunc primum Christianam speciem Angrae cerni. Confessionum generalium vix ad id loci fando auditarum, vbi necessitas explicata est, et degustatus experiendo fructus, nemo sei me erat, qui pacare conscientiam nisi per eas posset. Duo illa ad communem multorum, et mansuram vtilitatem pertinuerunt. Primum coactae vnum in angulum, quae sparsim degebant lupae: vt vel loci infamia, et intuentium adeuntes oculi a flagitijs cohiberent. Deinde Custodijs extructo in conspectu Sacello, additoque presbytero, spectandi sacri facultas oblata. Ceterum praessantissimum initio editorum Angrae operum existimatum est dissidiorum, atque odiorum extinctio. Alterâ, quae habita concio est, septem resartae amicitiae, ac deinceps aliae, atque aliae, multis vltro ab concione protinus ad pedes inuicem accidentibus, et rogantibus veniam. Ad catechesim, quae diu singulis diebus est habita, non puerorum maior, quam aliarum aetatum celebritas visebatur: cantiunculae piae mirum quantum teneriorem affecerunt aetatem: quas cum arripuissent, passim, vice profanarum, per lucem, ac tenebras cantitabant. Idque regio Praetori ita placuit, vt edicto quoque vetuerit alia concini, quo sanctus ille mos penitus prauum extruderet. Duae institutae literariae classes ornatissimo, et commendatissimo exordio autumni <note>175 Francricus Ber nardius primus Angrae de Societate mor tuus.</note> initio: pauloque post quarto Idus Nouembris obijt Franciscus Bernardius nondum Tyrocinio absoluto, veteranae virtutis frater, sedulus Marthae operum administer, spectabili modestiâ, humilis, obediens, precum amicus: denique iam dignus domicilio emeritorum: cuius ad sepulchrum vetulae precatum itare caeperunt. Episcopus quoque amantissimus, et animi in Collegium vere paterni, cui ex bibliothecâ instructissimâ, quam ex peculio suo parauerat, magnam librorum portionem testamento reliquit, sub idem tempus decessit: eo laetior, quod et iam Collegium Angrae vidisset, relinqueretque, et suprema erga se Patrum officia cum fide, ac studio dies, ac noctes experiretur. Nouem, quas diximus, Insularum maxima est, cui ab Sancto Michaele nomen: nec opibus cedit Tertiae, quanquam portus illam, et commercij opportunitas clariorem fecerunt. Sed hanc naturae etiam miracula nobilitant. Distat ab Tertiâ leucis triginta. Insulanos iam olim Collegij desiderio captos rerum, quas Angrae fieri audierant, iecunda fama vehementius flammauit. Itaque missus eo per Autumnum <note>176 P. Petri Gomij labores in Insula S. Michaelis.</note> Petrus Gomius, cum bis sacro quoque die ad concionem diceret; non modo cupidissime auditus est, sed et obrutus poenitentium quotidiano concursu: sic distributis temporibus, vt antemeredianum faeminis, pomeridianum ad multam noctem viris impenderet. Et apparebat vere rem, atque ex animo agi: adeo quorum grauissime animi aegrotabant, primi ad medicum properabant. Itaque et ibi insociabiles ante paces compositae, et perperam parta recte redhibita, et ex longo retextae confessiones, putriaque conscientiarum, et inueterata vulnera ad sanitatem producta: et carceri sacrificium ibi quoque prouisum: et egestati miserorum benigne consultum: et alia gesta, quae nouam rerum <note>177 Huius Insulae mira.</note> faciem induxerunt. Inter haec, quanquam vix otium ad respirandum dabatur impigro Sacerdoti; tamen ad collaudandam Procreatoris inaestimabilem potentiam, quaedam Insulae miraculorum inspexit. Vidit caminos duos, qui dies, noctesque globos ingentes fumi eructabant: prope quos lapis effodiebatur, vnde alumen fiebat. Vidit excelsum montem, cuiuse vertice igneus torrens effusus lon go tractu fluxit, adustam materiam torquens, ferrariarum officinarum scoriae similem, permanente adhuc limite, quacumque decurrit. Quod flumen antequam erumperet, tantum cineris (vt e Vesuuio olim) egestum est, ac deuolutum in mare; vt spatij non parum mari semoto ad aridam adiunxerit. Hiatus alibi terrae vidit, per quos euadente fumo, fragor intus audiebatur, ex imo spirantium ignium, non secus atque si vehementi follium spiritu cierentur. Haud procul os patebat halitu hominibus innoxio, mortifero belluis. Vidit, et in planitiae non magnâ fontes aliquot inter se mire dissimiles. Calidas quidam habebantaquas immissae manui tolerandas: alius omnino feruentes, itâque aestuantes, vt bullis maximis intumesceret; alius vliginem habebat vrentem. His ab exordijs Angrense
<pb id='s305' n='305'/>
Collegium magno non modo Tertiae, sed circum quoque positarum bono Insularum deinceps profecit: ac proximo quidem anno, qualem supra in Italiâ descripsimus, terror iuuit diuinum opus. Contremuit cuncta Insula motibus post <note>178 Terremotus in Insula Tertia animabus salubris.</note> hominum memoriam immanissimis, et creberrimis. Fuit cum vno die decies octies mouit. Nec vero labascens dumtaxat solum mortales exanimabat; sed insuper verebantur, ne, quod in Sancti Michaelis, aliâque Insulâ factum nouerant, ruptis cauernis, alicunde flammarum se se torrentes eijcerent, quibus omnes inuoluerentur. Notabile enim vero humanae imbecillitatis documentum, in medijs oceani aquis vltimum ab terrâ, et igne discrimen. Ergo attoniti in agros effundebantur: sed ante ad confessarios festinabant ita confertim, moraeque impatientes; vt, occupato a prioribus loco, longius affusi inceptarent clarâ voce peccatorum enarrationem, et a Patribus, quin peragerent, aegre cohiberentur. Haec Angrae dum fiunt, Funciale neque minus laborum, atque <note>179 Funcialenfis Collegij ortus.</note> industriae, neque ferme felicitas nisi vnâ re dispar fuit. Eo gratior Insulanis Societas venit, quo miseriore vtebatur fortunâ, paucis ante annis a Praedonibus, Gallis foedissime deuastatâ Insulâ, ac direptâ: vt quidam fortunatam iam dicerent iacturam illam, quae noui huius auxilij causam accelerandi dedisset. Memoria etiam vigebat rerum a Patribus post deuastationem missis ad commune omnium solatium, ac leuamentum gestarum. Eo etiam Sacerdotum fidele praesidium id loci magis necessarium erat, quod quamuis non magna Insula sit; magno tamen commercio ab Italis, Hispanisque, et Belgis, et Gallis, alijsque nationibus celebratur: vt non solum integritas morum, sed et religionis castitas munimentum desideraret. Quin eo ipso tempore haereticus e Rupellâ venena furtim spargebat: qui ad Collegij aduentum desperato successu, Olisipone, quo fugerat, <note>180 Quaedam de Materia Iusula.</note> captus, meritas dedit poenas. Distat Insula haec ab Lusitaniâ, flexo in meridiem secundum Asricae oram per Athlanticum oceanum cursu, leucis centum quinquagiuta, supra aequatorem duas, et triginta partes, priscis mortalibus haud dubie, cum Fortunatas norint, ante quas sita est, minime ignorata, et ijsdem fortassis adnumerata: cum quidem adeo beatum nomen, siue feracitate mnltiplici, siue praestantiâ fructuum earum nulli magis conueniat: sed, quae rerum humanarum alternatio est; pariter cum Romani Imperij occasu intermissâ oceani nauigatione diu latuit. Quoad seculi proximi anno vigesimo reperta, inde nomen accepit, quod totam cum syluae occupassent, materiâ scilicet abundabat. Itaque igne subdito septem annis tenuisse incendium ferunt, eâque ratione culturae apertam, adeo felici gremio mandata excepisse semina; vt multis deinceps annis in sexagesimam frugem multiplicata reddiderit. Quanquam et inde conueniat a materiâ nomen, quod ingentem cedrorum ingentium copiam educet: vnde arcae, et alia pretij non vulgaris elaborata, late per terras omues deferuntur. Cumulat porro soli felicitatem Indoles bona gentis, in omnia sequax quaecumque ducatur, et omnium capax artium honestarum, maxime pietatis, si duces, magistrique non desint: quo maius, et ei beneficium a Collegio accidit, et paratiorem sacri coloni segetem inuenerunt. Septimo Idus Martias <note>181 Sociorum in Materiam aduentus.</note> cum Socijs nouem Olisippone soluerunt Sacerdotes Emmanuel Segueria, Collegio idem, et concionibus praesuturus, Petrus Coresma recti, prauique difficultates explanaturus, Melchior Oliueria commune cum alijs munus proprie tractaturus Poenitentiae Sacramentum. Nono die peruecti, antequam invrbem admitterentur, vsumque promiscuum, quod ab recenti venerant Olisipponensis luis incendio, expiare contagionis periculum solenni secessu amanter iussi. Fatigatis nauigatione hospitibus ad instaurandas cum animi, tum corporis vires non importune ea quies cecidit. Et quoniam primarius ciuis Hernandus Fauella excepit in suburbano suo in eâ regione sito, quam primam praedones haeretici occuparant, vt solent talibus initijs notari omnia, conuenienter factum gens obseruauit, vt vnde vastitatem importantes aditum habuerant sectatores errorum; inde sincerae religionis magistri, ac defensores ingrederentur, pro virili omnia meliora facturi. Post quartum, et vigesimum diem intra moenia
<pb id='s306' n='306'/>
recepti, perhonorifice in conductâ domo Collegium statuerunt, vbi duae latinitatis expositae classes, et in proximâ Sancti Sebastiani aede, explicatio caeptamoralis <note>182 Eorundem ini bifructus.</note> Theologiae, maximo sacerdotalis ordinis leuamento. Nec moenium ambitu contenta solertia; sed per pagos, et oppida peregrinationes apostolico ritu obitae, catechismique vbique doctrina, et cantus inductus. Plurimum hîc operae, et maximum pretium in confessionibus fuit: ad quas ex totâ Insulâ currebatur, et maxima pars populi repetiuit a primis annis: aduersus Patrum labores, et caritatem obseruantiâ, benignitate, profectu, vrbanis pariter, oppidanisque, et paganis certantibus. Deo laus, et gratiae, qui et Sacerdotibus industriam, et docile cor populo largitur. Ne tamen sincera esset vsquequaque laetitia; Insulae Praetor, quem minime suspicareris, effecit. Simon erat Consaluius, <note>183 Aduersarium habent Praetorem.</note> Ludouici nostri, et Martini Consaluij frater, dissimillimus eis. Is ab initio statim parum sibi gratum Collegij aduentum haud obscure significans, siue, vt vulgo interpretabantur, quod talibus vitae suae spectatoribus, ac testibus nihil egeret, siue quae alia causa, vbicunque se locus obtulit, tum ne coemeretur certa sedes, tum alibi, perpetuum se aduersarium praebuit. Nec vero eo solum quod contra agebat, Collegio incommodabat; sed multo magis, quod germanorum apud Regem gratiâ fretum multa audere passim rumor ferebat. Vbi, quamuis culpâ Ludouicus. vacaret, quis tamen multitudini eum satis vnquam purgaret, existimanti, si non corrigi per eum, at certe successorem accipere potuisse? Ita ex fratre in fratrem, tum ex socio in Societatem permanabat inuidia. Vt famuli Dei, quibus popularem alioqui gratiam, vt fieri solet, iniqua vexatio conciliare debuisset; extra omnem prope misericordiam, prout rarus est aequus rerum existimator, sed magis exosi et suis premerentur, et alienis malis: omnia luentes quaecunque vel in se, vel in alios amicus ille (nam et talis volebat videri) peccasset.</p>
<p>Sed ab Oceani Insulis, quae ad nauigationem Indicam tum aperiendam, tum deinceps frequentandam plurimum habuere, habentque momenti, et noster in <note>184 Res Indicae.</note> Indiam pergat labor. Visitatoris Consalui Aluarij exemplis, ac monitis vehem enter inflammata sunt in Goano Collegio Sociorum studia ad omnem perfectae virtutis conquisitionem, praesertim ad sui contemptum, et proximorum caritatem. <note>185 Feruor publicarum mortifica tionum Goae.</note> Quaterni singulis hebdomadis publicum Ciuitatis Nosocomium, quod incurabilium vocant, adire lauandis aegrotorum pedibus, sternendis lectis, sordibus pauimenti tergendis, alijsque eiusmodi officijs, adhaec catechismo explicando, et confessionibus audiendis magna afferentes adiumenta et animis, et corporibus miserorum. Verum cum publice Visitator, antequam Goâ discederet, domicilia ad meridiem posita inuisurus, omnes plurimum ad idem studium, quod mortificationis dicimus, durandâ mollicie sensuum, inanibusque ignominiae suspicionibus abolendis, <note>186 Prouiocialis Quadrij exempla.</note> adhortatus esset; nimirum stimulos currentibus addidit. Antonius Quadrius iam tot annis Prouincialis, exinde omnium primus posito pallio, tunicatus, nouitio comite, progressus in publicum, mancipia, et infimam plebem religionis docere summam occaepit, et ad christianum officium concionabundus impellere, stupentibus ad id spectaculum, qui hominem norant: nemo autem erat, qui ignoraret. At ille e triuio recta in Nosocomium pergens, admixtus non vllis, qui praeiuerant collegarum; aggreditur vlcerosorum pedes abluere, sordidissimum quemque, et foedissimis deformatum vlceribus vendicans sibi: nec minus intra Collegij septa domesticos mouit, cum omuibus viritim abiectus humi in coenaculo pedes exosculatus, expedito ibidem flagello acriter in medio se se <note>187 Et Melchioris Carnerij.</note> cecidit. Geminus Melchiorem Nunnium, quanquam aetate, et valetudine fractiorem incitabat spiritus. Itaque non modo pari habitu ad infimam erudiendam plebem itauit in vicos; sed cum inopum, et aegrotorum turba vestimentorum penuriâ laboraret; cum aliquot comitibus, ad aliquid eius generis ostiatim emendicandum egressus, ingenti ex benigne collatis onustus sarcinâ per vias <note>188 Aliorum seque la.</note> gradiens, omnium ad se oculos, Deum in famulo laudantium vertit. Persimilis ceteros primorum Patrum cum haberet ardor; iuniores, vel verecundia impulit,
<pb id='s307' n='307'/>
vt quemadmodum robustiora gerebant corpora, ita duriora aggrederentur. Nihil pene cogitando fingi tam aut asperum, aut despicatum potest, quod non votis excederent. Alij per vrbem incedebant, baiulorum instar, sarcinis onerati. Alij, cum seruilia in Nosocomio obirent ministeria, cibos dein sibi ostiatim emendicabant, vel, inter mendicorum greges, ad coenobiorum ianuas propalam vescebantur. Aegrorum alij foedissima amicula, et cunctam Nosocomij supellectilem linteam publice purgarunt in flumine. Haec, et alia gemina horum, leuissima, et honestissima erant ex ijs, quae certatim a moderatoribus flagitata nequaquam impetrabantur. Sed neutri commodo carebant suo. Quippe, vt illi recte petebant, quia parentis ardor modum nescit in votis; ita hi recte negabant, quia prudentia imperantis modum requirit in factis. Ecce autem inexplebili auiditati par, ac vera materies. Goanae vrbis regionem vitiato aëre lues aggreditur. Praeter ceteros minus incommode affectos, circiter nongenti decubuerunt omni <note>189 Aegrae Ciuitati inseruitum a Socijs.</note> ope destituti. Quadrius quid Romae, alibique Societas in eo calamitatum genere secisset iam probe gnarus, ac memor, corrogatâ stipe, suscipiedum, et Collegio sanctum opus putauit, Commodum feriae interuenerant literarum, et Collegae iam centenariam prope summam explebant, vt tolerabile onus esset. Diuiditur tres in partes vitiata regio, sui cuique e Collegio Sacerdotes, itemque Sacerdotij expertes, ad animas curandas, et corpora attribuuntur. Pro se quisque viriliter labori admouent manum. Cum permulti in sordido quopiam tuguriolo, ne storeâ quidem subiectâ, qui vulgo ibi lectus est, humi iacerent, ipsi lectulos curabant, ipsi praeparabant cibos, ac deferebant, ipsi aderant morientibus, et exequias faciebant mortuis, et humum effossâ; foueâ postremum inijciebant. <note>190 Petrus Alfonsus ad aegros curandos virtute donatus huc a Salsettis aduocatur.</note> Initio medici, ijque Ethniciremedia praescribebant: quae cum nihil prodessent; Quadrius e Salsettis Petrum Alfonsum e Societate, magnâ virtute a Deo ad aegros curandos donatum, accersit. Cumque medicum simul christianum, qui ea tempestate Collegio medentium praeerat, exorasset, vt ipse vellet miseros inuisere, quae is medicamenta praescriberet, Petro Alfonso suâ manu conficiendi negotium dedit. Inde ccepta multo pluribus vita seruari, et valetudo restitui. Duos menses, atque dimidium pius labor tenuit: nunquam, quamuis literariae occupationes redissent, quoad vsui fuit, intermissus: quem Deus ita propitius respexit; vt nemo quicquam inde morbi contraxerit. Iam vero, quod consequens est, vt se habiliora diuinae prudentiae instrumenta reddebant coelestes operarij suae quisque cultu virtutis; ita ad alendam, propagandamque pietatem alienam acrius, et fructuosius admouebantur. Goae, atque in sedibus circumiectis termille <note>191 Nouum tem plum in Salsettis.</note> octingentos quadraginta ab Idolorum seruitio liberarunt. In Salsettis maxime profectum. Additum ibi nouum templum in Sancti Andreae patrocinio, in eoque Sacerdos cum Socio constitutus. Nonis Aprilis prima apparatu magnifico sacrosancta Hostia immolata. Goae hoc anno, Sebastiani Regis iussu, laudatum illud consiltum, quod mensam conscientiae vocant, institutum est, praeside Archiepiscopo: in quo quicquid ad Regis conscientiam pertineret, sedulo tractaretur. In eo consilio nominatim a Rege Quadrius adnumeratus est cum altero de Societate, qui ibidem Goae deligeretur. Delectus est Melchior Nullius. Nec licuit in praesentiâ id muneris declinare: nec sane e re publicâ videbatur, ne rei tam necessariae, tamque vtili nouis Indiarum Ecclesijs subtrahentibus operam suam, his, quibus Rex imposuerat, mora obijceretur. Iam pridem optabatur, vt Ecclesias ab Societate vel omnino conditas, vel magnopere auctas, quas eadem ad eam dieni praeter morem, legesque suas ob aliorum penuriam Sacerdotum administrarat, Archiepiscopus paulatim capesseret, perque Curiones ab se impositos procuraret. Huc ergo dum Visitator incumbit, impetratum est, vt ab suburbanâ Bazacini, pagique Maym Ecclesiâ regendâ liberaretur. <note>192 Summae gentis inopiae in Ora Piscaria coasultum.</note> Porro exercendae caritatis, quam Goae v et letudinis vitium, hanc in orâ Piscariâ materiam annonae grauiias praebuit. In id mortales angustiarum adacti, non modo vt multos miserrime fames enecaret; sed etiam passim filij a parentibus, ab viris vxores, fratres a fratribus venderentur; atque adeo se ipsos haud pauci
<pb id='s308' n='308'/>
perexiguâ mercedulâ manciparent. Quod incendium cum late Ethnicos inter, et Christianos fureret; Pater Henricus Henricius corrogatis ex locupletiorum liberalitate pecunijs, per varias Sodales loca disposuit: vbi, tanquam Xenodochijs institutis, inopi turbae, quod satis foret trahendae vitae, et quidem alicubi quingenis quotidie diuidebant. Illud factum bene, quod terrenarum frustratio <note>193 Exhibitae caritatis fructus.</note> messium vberem extulit caelestium frugum annonam, Ethnicorum complures rarae caritatis exemplo pellecti, et beneficio obstricti facile ad baptismum venerunt: multi inter agendam animam tesserâ patriae beatae donati, vt hinc digressis, illuc receptus pateret. Sed certissimus ille, et pulcherrimus fuit quaestus. Infantes, <note>194 Visitatoris benignitas, et patientia.</note> puerique non pauci, quorum deplorata iam erat salus, empti vilissimo pretio de parentibus ethnicis ad vitam aeternam per balneum vitale tranfmissi. Pater Visitator, cum ad haec loca venisset, miseriarum immanitate commotus; quod aliunde non suppeteret, summam pecuniae haud modicam olim alicunde extricandam, mutuam sumpsit, et contulit. Qui, quoniam caritas benigna, et patiens est, post exercitam benignitatem, etiam locum habuit exercendae patientiae. Redeuntem Meliaporâ Ethnicus locorum praeses, hac via Christianos sperans ad incolendum oppidum, quod iniquitate domini fatigati deseruerant, reuocari posse, cum socijs captiuum abduxit: sed quinto die, post non pauca inflicta incommoda inter minas frequentes necis, liberum, Lusitanorum territus metu, dimisit. Cocini ad septingentos baptizati: duae nouae conditae Ecclesiae: altera in Pago Palurti tribus passuum millibus admotâ Coccino, in Sancti Iacobi dedicatâ nomine: altera in regno <orig reg='Porcaensi'>Porcaënsi</orig>, decem circiter ab Coccino leucis: quanquam hîc non erant tranquillae res. Consueti Molucas Insulas, atque adeo Dei Ecclesiam <note>195 Hella in Molucis.</note> concussere motus. Rex Ternatinus, Caciles Aërius, qui tot per annos Lusitanorum opes, et rem christianam profundâ, dirâque simulatione attriuerat, ab Lusitano homine manu prompto Martino Alfonso interfectus est. Spondebant inde sibi vulgo Europoeae gentes, vaferrimo, potentissimoque proditore sublato, cursum rerum secundiorem: sed, vt sunt hominum consilia caeca, spesque fallaces; semen bellorum id facinus, ac tantum non summi exitij fons extitit. Quippe Ternatini, compertâ sui Regis nece, cum sponte, tum incitante Regis filio Babu, armis sumptis Lusitanorum arcem graui obsidione cinxerunt. Quae pertinaci conatu producta, quanquam Consaluus Pereira ex Amboino, et Ioannes Regulus ex Bacciano auxilium tulerunt; nunquam tamen remissa est, donec propugnatores ad deditionem compulit, vti anno, insequenti commemorabo. Hos imer tumultus necesse fuit Sacrorum Christi militum aduersus impietatem <note>196 Res laponicae.</note> tendentium praeclaros conatus infringi. Cum interim, vbi otium stetit, egregie in Bacciano floreret pietas, in Amboino regerminaret. Nec in Iaponiâ Meacensem Ecclesiam Niquisoxones Bonzius fiuit tranquillam esse. Cum anno superiore nullis machinis aduersus Christianam legem quicquam profecisset; in Vatandonum, quo niti illa potissimum videbatur, impetum vertit. Aliquot sui similibus fraudulentis capitibus in sceleris Societatem assumptis, multa tanquam publiceae administrationis peccata a Vatandono commissa coaceruat: obseruatoque tempore, Nobunangae malitiose describens, hominem vehementer incendit. Itaque cum ad Regnum Mini Vatandonus omnium earum fraudum ignarus Nobunangam <note>197 Vatandoni calamitas quod Christianis rebus faueret.</note> salutaturus pergeret; obuios habuit missos ab Rege equites cum acerbo nuntio: Vetuisse Nobunangam ad ipsius conspectum admitti: atque adeo suis in Regnis hospitio excipi. Paulo post arcem quoque Vatandoni iubet aequari solo, atque ex censu plus vicenum aureorum nummûm annuum vectial aufert. Triumphare hinc Bonzius: insultare Ethnicorum superstitiossimi quique: iactare suorum Deorum vim, ac vigilantiam: qui hominem religionibus nouis cum veterum iniuriâ fauentem meritis accepissent poenis. Contra <note>198 Eiusdem Constantia.</note> Vatandonus admirabili constantiâ apud eos, qui super eâ re se compellarent, nihil dubitanter profitebatur, eam calamitatem grauem sibi non esse, quando Ludouicus opera suâ Meaci inuiolatus maneret. Idadeo iustum se existimare, tantique facere; vt non grauate eâ gratiâ sit etiam sustuarium subiturus. Nec
<pb id='s309' n='309'/>
quicquam posse tam formidandum contingere, quod ab talis, viri patrocinio aliquando abstrahat: quin potius si Pater eijceretur; cum eo se se, posthabitis vxore, liberis, ac fortunis omnibus, abiturum extorrem. Interim, Iaponum ritu, in calamitate, luctuque positorum, capillum, ac barbam radit: cumque eo prope ducenti. Ceterum nequaquam permisit verus ille mundi parens, ac Rector Deus longum impios suâ frui malitiâ. Decem circiter post menses Nobunanga Meacum venit: ad quem falutandum, cum vndique Regulorum concursus ingens fieret; Vatandonus quoque ex arce suâ Tacazzuqui, septem ferme ab vrbe Meaco leucis adsuit. Quem vbi Niquisoxones, alijque aduersarij conspexere; nihil expectabant aliud, quam vt Regis iussu capite plecteretur: sed omnino secus euenit. Vatandono suam strenue agente causam, Nobunanga, cognitâ criminationum varietate, et miseratione emollitus: siue gaudens <note>199 Restituitur, et aduersarius Bonzius deijci tur.</note> alienam pro libidine alternando fortunam exercere dominatum, siue eius indigens operâ, in bellum, quod ab Regni Auae Principibus imminebat: quem tam acerbe ante multauerat, pretiosâ veste donatum, iussumque capillum, et barbam nutrire amplioribus dignitatis, et vectigalium ornamentis instructum, in pristinum gratiae locum recepit. At improbus Niquisoxones in exitium, quod immerentibus struxerat, merito suo prolapsus, apud Nobunangam grauissimorum scelerum accusatus, et verbis ab eo in magnâ Procerum coronâ perquamprobrosis deformatus est, et ab omni publici muneris functione deiectus. Multa interim Ludouicus Almeida in Ximo Euangelij causâ pertulit. Cosmus ad omnium Iaponiae tutamen Ecclesiarum, et progressum intentus, sub initium anni Almeidam ad Bungi Regem destinauit: vt simul ei gratularetur victoriam, per quam duorum regnorum, de quibus dimicabat, dominatum obtinuerat: simul vt <note>200 Bungensis Regis studium er ga Christianam rem.</note> multa e religionis vsu commendaret. In his erant praecipua, vt Amacusandoni, quem fratres, quod Christianis faueret, magnâ ditionis parte exuerant, patrocinium susciperet: ob eamque rem tum ad Dynastam sibi parentem, vt Amacusandono adesset, tum ad Saxumanum Regem, ne eius fratres rebelles foueret, literas daret. Deinde ad Tonum Ximabaradonum scriberet, auditum sibi Patres non amplius ad eius oppidum, vti erant soliti, commeare: rogaretque, vt vellet accersi, et multos Christianos inter suos populares effici: id enim gratissimum sibi sore. Postremo vt Arimano Regi, et Bartholomaeo, quod alicubi se eius fautores hostium praebere visi erant, vellet ignosci. Haec praecipue tractaturus Almeida, medio Februario profectus, niuium magnitudine, pluuiarum eluuione, ac ventorum procellis prope confectus, ad Regem peruenit. A quo non humaniter solum, sed etiam comitatis suauitate tantâ exceptus est; vt plus studij, amorisque, atque adeo blanditiarum, ne materna quidem indulgentiâ posset expromere. Literas, quaecumque petebantur, ex Ludouici sententiâ scriptas, sedulo misit per certum latorem ex aulicae nobilitate. Ludouicum vero <note>201 Aquinzuquien sis Ecclesiae pri mordia.</note> ipsum inde abeuntem Aquinzuquiensi Toparchae in regno Chicugeno, Europaeis Ducibus tunc potentiâ prope pari, ad quem proficiscebatur, commendanit epistolâ, quae subscripta est. Veniet istuc frater Ludouicus te salutaturus. Vir est, in quo ego meos oculos sitos habeo. Rogo hospitaliter accipias. Lex, quam praedicat, sancta est. Iubeto tuis in terris promulgari, vt ego facio in meis. Hanc epistolam viro e suis primario dedit, qui coram commendationem pluribus explicaret, magisque incenderet. Itaque exceptus est cupidissime Dei praeco. Diebus ibi decem moratus assidue disputans aduersus Ienxuanorum impietatem, quae Aquinzuqui haeresis dominatur, totum interire hominem docentium; tandem Ciuium triginta reuicit, edocuit, baptizauit: quorum viginti oppido erant docti, ac nobiles. His ita gestis, cum videret iam Bonzios intumescere, molirique turbas: vt reditum sibi illuc in tempore tanto apertiorem muniret, <note>202 Ludouici Almeidae aerumnae pro euangelio.</note> quanto res in praesentia pacatiores reliquisset, maturauit proficisci: simul etiam studens occurrere ad Sanctioris hebdomadae, et Paschales ferias in sanctâ Cosmi consortione Omurae obeundas. Hoc consilio Aquinzuqui Dominicâ Palmarum abiens, Tacaxim postridie venit. Inde vix soluerat, cum ventus vehemens
<pb id='s310' n='310'/>
a prorâ incumbens secedere vicinum in sinum coegit: vnde mox septem leucarum transuerso cursu ad Arimani Regni terras appelleret. Sed dum ventos declinat, incidit in praedones. Actuariolo perpusillo, et inermi, Christianis aliquot viris bonis agentibus, vehebatur: et iam secundâ aspirante aurâ Arimanum legebat littus; cum decem obuiam fiunt praedonum parones: ex quibus duo ad actuariolum admoti, eo statim nullo negotio potiuntur. Nihil erat praedae <note>203 Spoliatur a prae donibus in summo frigore.</note> nisi hominum vestimenta. Haec rapere aggressi ad vnum omnes, ne interulâ quidem linteâ relictâ, nudant: tum ad nauigiolum etiam spoliandum versi, nec remos, nec transtra, nec quicquam e nautico instrumento reliquum fecerunt, verberibus onerantes, si quis contra hisceret verbum. Christianorum aerumnosa manus, procul a terrâ, duo circiter millia passuum deprehensi, ac destituti, non praesidio solum, sed consilio quoque carebant. Nox erat horrida, et coeca, tempestas perfrigida, et circa terrae vndique altâ niue rigentes. Itaque gelu conficiebantur: nec suppetebat, quo vacua, ac deplumis nauicula propelleretur. Accessit subinde ventus ab occidente perflans, longiusque ab terrâ differens: vt amissâ spe littoris, vnicum relinqueretur solatium expectatio lucis, si quid forte intolerandam vim frigoris solis radij temperarent. Sed horridus illuxit dies obducto nubibus coelo, tanto cum venti impetu, marisque aestu; <note>204 Storeae pro vestimento sunt.</note> vt omnia praesentem intentarent mortem. Omnia dum saepius scrutantur, demum tria storearum putrium fragmenta in nauigij fundo inuenere: quae vel ad manus non venerant praedatorum, vel potius vt inutile impedimentum neglexerant. Earum vna Almeidae, et vni nautarum attributa est, quae vix humeros obtegebat: altera tres Iapones, simul cum Almeidae Socio inuicem arcte complexi imposuere ceruicibus: tertiam conati sunt nautae in vexilli formam concinnare, si quomodo ad littus adeundum iuuaret, haud irrito conatu. Duas inter Insulas, Deo gubernante, pulsi peruenere ad plagam quinque leucis procul Tacaxi, vbi a piscatoribus amice accepti. Inde Tacaxim famâ perlatâ Ximabarani mercatores, et Cocinocenses, qui forte illic agebant, continuo cum equis, et vestium luculento paratu adfuerunt. His piscatoribus liberaliter muneratis, <note>205 Christianorum in Almeidam benignitas.</note> secum omnes Christianos Tacaxim ducunt. In itinere obuiam vnum ex optimatibus Bungensibus habuere cum perbonâ veste sericâ ad recreandum Almeidam ab Rege missum. Tacaxi Cocinocum pergendum fuit mercatorum indigenarum flagitatu. Quo simul ac ventum, et calamitas cognita; vix quispiam omnium fuit, qui non suum Almeidae indumentum serret: quae tamen, vno excepto, quod vir locupletior dederat, remissa sunt omnia, cum actione gratiarum. Quo enim promptior pij populi erat benignitas; eo magis erat tenuitati parcendum. Et scilicet videre erat, quam largiter hîc quoque bonus Dominus pro se factae iacturae centuplum redderet: sed aeque bonum decebat seruum dulcissimâ contemplatione promptae Domini benignitatis, quae copiam omnem superat, perfruentem, geminam vestem non possidere. Interim in cunctis per eum tractum Ecclesijs religio satis prosperas progressiones et habebat, cum ingens ad persurgenda sancta exordia momentum, et Societati, et Christianis accessit <note>206 Pater Franciscus Capralis et Organtinus in laponiam veniunt.</note> omnibus. Franciscus Capralis, qui mittebatur Cosmi loco Socijs in Iaponiâ praefuturus, Organtinus Brixiensis, et Balthassar Lopius Sacerdotes, post expectatam in <orig reg='Amacaensi'>Amacaënsi</orig> portu per sesquianni taedia transmissionem, Iaponiam tenuerunt. Ad Xiquium appulsâ naui, eo confestim, praeter Ludouicum <orig reg='Froem'>Froëm</orig>, quem vt in Meaco positum, immodica locorum interualla disiungebant, omnes conuenere Patres, de Societatis, deque Ecclesiarum Iaponicarum statu consilium habituri. Rebus diligenter, ac pie perpensis, instauratis de more votis, vsurpatisque religiosae disciplinae vilibus in commune ministerijs, nouo <note>207 Patrum per Ecclesias distributio.</note> quisque impetu ad publicae vtilitatis studia rediere. Balthassar Acosta Firandensibus procurandis Ecclesijs, quod iam pridem faciebat, restitutus est. Bungensi Ecclesiae Ioannes Baptista Montanus, Balthassar Lopius Cocinocensi, Melchior Figeredius Omuranae praefectus. Gaspar Villela accitu Consalui Aluarij Visitatoris in Indiam nauigauit, vnaque cum eo Alexander Vallaregius, quem
<pb id='s311' n='311'/>
in insulis Goti strenue Ecclesiam amplificantem, ob afflictissimam valetudinem, Borgia in Europam reuocabat. Organtinus Ludouico Froi solatium, auxiliumque missus ad vrbem Meacum, cum omnia reperisset bellis infessa, Sacaij aliquamdiu interclusus, vix anno labente Ludouicum vidit. Capralis continuo aggressus circumire, ac visere Ecclesias, Almeidam secum ducens, Omuram vehit, vbi solenne lustricum iam splendide paratum erat. Distulerat ad hanc diem Bartholomaeus coniugis, matrisque, et filiorum baptisma, ne festinans popularium animos supra modum offenderet: quod, tametsi consilio faciebat optimo; tamen plurimos ab religionis amplexu retardabat, ancipiti curâ susipensos: cum hinc Bartholomaeum quidem ipsum Christianum scirent, inde nequaquam <note>208 Bartholomaei Reguli Christiana fiducia.</note> communicare cum intimis eadem sacra viderent. Quae Bartholomaeus intelligens, et vsu Cosmi vehementer ad capessendam vere pietatem incensus, et prouinciae rebus iam tranquillioribus, conuocato procerum coetu, in haec verba eos fertur allocutus. Quo spatium haberetis plane, ac penitus de veritatis lege cognoscendi; ad hanc diem domus meae conuersionem distuli. Nunc autem, quoniam vobis satis existimo nota, atque perspecta omnia; decreui operam dare, vt mei omnes Christiano baptismo expientur: tum vt eorum, quantum in me est, saluti prospiciam; tum vt vobis, ceterisque omnibus palam faciam, debere apud me maioris momenti esse Dei metum, eique gratificandi studium vt id exequar, quam cuiusuis rei respectum vt negligam. Quod si sorte cuipiam vestrum ingratum est; ego, et mea domus hac sumus contenti sorte, vt cum Deo maneamus. Vos aliam vobis domum deligatis licet. Haec bonus Princeps tantâ ingenuitate, constantiâque dixit; vt Procerum vna vox fuerit, quod videretur de se, suâque domo consuleret: sibi nihil esse cur Dominum <note>209 Reguli familia sacro fonte lota.</note> mutent. Ergo rite omnibus, comparatis, coniux, cui Maria: filius, cui Sancius inditum nomen: filiae, et mater, ceterique sanguine iuncti, ac fere centum e populo sacro fonte magnâ ceremoniâ, et gratulatione lustrati. Capralis <note>210 Cosmi Turriani sancta migratio.</note> post haec ad reliquas perrexit Ecclesias. At Cosmusqui in Xiquio manserat, postquam nouum subsidium, nouisque Socijs dux aduenerat, tanquam omni perfunctus munere, nihil iam amplius deberet terrae (Quis non sapientice diuinae seriem in his quasi tempestiuitatibus admiretur?) Sexto Nonas Octobres laetus, quod fidelium triginta circiter superstitum millia, praeter ingentem nu merum <note>211 Is fundator Ecclesiae laponicae post Xauerium.</note> iam vitâ functorum, in Iaponiâ relinqueret, quo nulla ante eius cum Sano Xauerio aduentum aura Christianae lucis aspirauerat, migrauit in coelum. Christiani, vti par erat, et parentis, et adeo sancti, deque se meriti, tum postremam valetudinem, tum vero abitionem grauissime acceperunt. Instauratâ ab longo tempore confessione, quando monent Sancti nemini esse sine poenitentiâ decedendum, susceptis rite supremis mysteris, denique et paucos, qui de Societate intererant, amantissime complexus, attentâ, fidelique negotiatione inter vltimas Gentium multiplicata Domino talenta redditurus, gloriososque <note>212 De suncti decor in ore summus.</note> fructus bonorum, laborum percepturus excessit. Vigor in corpore, et splendor in ore quidam, mansit, velut etiamnum spirantis. Die Sancti Francisci coacti ex finitimis locis Patres, ingenti Christianorum concursu, funus, quam licuit honestissime, celebrarunt. Sed supra omnem apparatum pietas illud <note>213 Aestimatiopro bitatis.</note> Christianorum, gemitus, et lacrymae honestarunt. Praeter impressa manibus, et pedibus certatim oscula, ita ad aliquid sacri, vice pignoris eius rerum impetrandum certatum est; vt vestium, cum quibus in seretro iacuerat, nihil plane <note>214 Eius vitae summa.</note> relictum sit. Castellanus natione, iamque Sacerdos Hispanam classem in occidentem Indiam, et inde in Molucas secutus: tum porro Goam delatus ad Societaten se adiunxit. Annos circiter sexaginta vixit, duos et viginti in Societate, hosque prope omnes in Iaponiâ: eo deductus, ibidemque relictus a Santo Xauerio. Vitam initio Amangutij ita sustentauit, vt nullum pulmenti genus ex carnibus, nec panem, nec vinum, neque oleum, neque lac, aut quicquam lacte confectum gustauerit: sed tantum modicâ orizâ pessime conditâ, atque herbis mortem arcuerit, inter Bonziorum insectationes, et frequentia
<pb id='s312' n='312'/>
mortis pericula. Quod asperrimum duritiae genus non tam necessitate sequebatur, quam voluntate: tum quia acerbissimus erat sui vexator: tum quia necessarium existimabat Iaponibus, pro regionis ingenio, et assuetudine incommodorum patientissimis, si quicquam proficiendum esset, Christianae seueritatis non vulgaria exempla in conspectum dare. Sed viri labores, et quotidianam pro <note>208 Ignatij Azebedij, et Sociorum mors.</note> Euangelio mortem, si hoc loco persequi iuuet; annales hactenus Iaponicos necesse sit iterari. Hunc Iaponia nouum in caelo patronum accepit: sed multo plures acceperat paulo ante Brasilia Ignatij Azebedeij, et Sociorum triumphali occasu: quem aequum est cum curâ, ac pietate referre. Principio anni Azebedius in Lusitaniâ ad Vallem Roseti Collegij Olisiponensis villam (vti supra est demonstratum) suas augebat copias, exercebatque in christianâ militiâ, destinans e totâ Brasiliâ tenebrarum Principem, eiusque funestos exercitus exturbare. Noui subinde varijs e regionibus aduentabant commilitones, plerique religionis studio pedites, qui magnâ cum voluptate sanctis amplexibus excipiebantur, magnoque certamine, dum singuli lauare eis praeparatos ad euangelizandum pedes contendunt. Iamque, praeter multos religiosi vexilli veteranos, Tyrones conuenerant plus quadraginta, quos in superiore aedium parte ab ceterorum secretos commercio, cum Ignatius non praeceptis magis, quam exemplis <note>209 Qua se, et Socios ratione praemuniuerit.</note> Tyronum ipse munia antecapiens instituere coepisset; Veterani nouo incitati ardore, pro se quisque magnis precibus insistere, vt pariter ipsos ad tanti momenti expeditionem, perinde vt Nouitios, suo magisterio reformaret. Ita extra contubernium, quod mutatum non est, cetera facta communia. Praeter sacrum, binasque de more conscientiae excussiones, binas quotidie omnes in precatione, atque meditatione, dato campanâ signo, vnam ante, alteram post meridiem horas ponebant: <note>210 Piae Sociorum exercitationes</note> multisque longiora spatia, vt cuique aptum erat, concedebantur. Saepe interdiu separatim singuli, vesperique simul vniuersi salutatum ibant diuinissimum in Sacello Sacramentum. Quam venerationem non modo ex pietate, sed et quadam vrbanitate praesenti Domino debitam, itemque meditationem sacrorum eius cruciatuum plurimum commendabat Ignatius. Senos idem, septenosue, alios deinceps alijs succedentes, in arctiore secessu exercitationibus spiritualibus per sese, vt ad suam voluntatem fingeret, excolebat. Addebat igni Sancti Spiritus ventilando quatidianum ardentis linguae flabellum, nihil fere in cunctis sermonibus, nisi labores, aerumnas, crucem, ac sitim animarum loquens. Quae, cum ex in timo animi sui sen su traheret; ad intimos quoque audientium <note>211 Azebedius in sui contemptu ceteris praeit.</note> animos transmittebat; eo etiam efficacius; quod acrius multo in agentis manu, quam in ore dicentis expressa crux eminebat. Primus infima tractare munera, primus arripere asperrima, ministrare mensae, purgare culinae vasa, domum euertere, afflictare se se, ligna ex syluâ ferre, aliaque id genus. Eo fiebat, vt virtutis formam, mirâ consensione, in factis, dictisque magistri pulcherrime <note>212 Exempli vis,</note> extantem, auidi intuentes discipuli, ingentibus haustis spiritibus, quicquid vsquam durum, asperumque perpessu est, omnia hominum, daemonumque tentamenta quodammodo prouocarent. Dumque ad maiora inhiant, e praesenti materiâ singulis laboriosissima quaeque appetentibus, non alibi solum totâ domo insignia cernebantur virtutis exempla, sed ipsum coenaculum dixisses poenitentiae magis ergastulum, quam necessitatis perfugium. Quippe summo in rerum silentio sacrâ dumtaxat lectione, vel sese verberantium crepitu personante, hic stans in medio, ille abiectus humi, ille emendicans, alijs alij poenarum formis, quam capiebant buccellam exeruciabant: ita ineuitabile pendentes tributum corpori; vt interim quaestum inde animi multiplicem exercerent. Congruebat mensae collocutio familiaris a mensâ. Non illa scilicet exinanitio erat (quod parum cautis ex facili eueniat) pietatis; sed sanctorum inuicem communicatio sensuum, atque desideriorum iucunda inflammatio: quam religiofa comitate subinde exhilarabat varijs modis Ignatius: nec raro de Sanctorum virtutibus excitato sermone. Cum enim qui cuique in sortitione menstruâ contigissent coelites, eos singuli magnâ celebritate suo die venerarentur; adscitâ in
<pb id='s313' n='313'/>
auxilium aliquot Sociorum manu, quibus deinde mutuas reddebant operas, cum suos ipsi quoque honorarent Patronos; de eius Sancti viri, qui eo die coleretur laudibus perconctabatur Ignatius, praemio proposito, qui praestantisumam dixisset. Praemium autem erat, vt permitteretur vel se ipse flagello caedere, vel a quopiam publice obiurgari. Vbi vellem interfuissent nimium sui amantes, <note>213 Virtus blandior est quam credatur.</note> vt viderent quam dulcis, ac blanda sit Euangelicae Philosophiae facies, cuius quasi triste, ac formidabile nomen horrent. Denique quae vspiam in Societatis Tyrocinijs, ad corpora, animosque exercendos fiunt; in eâ fiebant Villâ: eoque intentius, quod vniuersa illa cohors animo asperrima olim toleranda praecipiens, non ad mediocria se certamina, vulgaresque cudebat laudes: vnde fiebat, vt ipsâ in vmbrâ facinora ederent quauis luce dignissima: gratum spectaculum patri caelesti, qui in abscondito videt. Tale fuit illud Francisci Petrij Godoij, <note>214 Francisci Petrij Godoij simplex, et constans obedientia.</note> qui coquo datus adiutor, quod in praestituto tempore vacare meditationi nequiuerat, compositis a prandio sui ministerij rebus, cum ad optatum recessisset cum diuinitate congressum; coquo, qui se illum, cum tempus esset, aduocaturum dixerat, oblito; genibus flexis ipsas horas septem, insigni cum animi voluptate, orans permansit: quoad re cognitâ, quia vesperi in coenaculo non apparuerat, euocatus, interrogatusque cur ad coenae signum non praesto fuisset; tum primum se euocatum fuisse modeste, hilariterque respondit. Is Oppido Tirrigijs Toletanae dioecesis ortus ex eo se ferebat, et habebatur iuuenum numero, quos robustos, valentesque ceteri vocant, et admirantur. Et generosam <note>215 Eiusdem feruor infignis.</note> indolem conuersus quoque ad diuina impetus palam fecit. In Salmanticense Collegium, impetrato ad spiritum exercendum aditu, vt Societatis amor subijt, expelli domo nequaquam potuit. barbâ etiam sibi ad morae necessitatem foede curtatâ: labrique superioris crinibus, quibus ante praelongis gloriabatur, abscissis. Qua piâ pertinaciâ eodem loco receptus, et Methymnam ad Tyrocinium missus, inter alias peruicaciae humanae subigendae exercitationes, quoniam studiosus munditiarum fuerat, stans medio in coenaculo vesci solebat, obsoleto culinae mantili vice mappae os tergens: quod et ad perfricandos dentes, qua parte sordidissimum erat, penitus inserebat. Quicquid vero ministerij, operisue religiosi obiret, sic impensâ obibat curâ; vt admirationem spectantibus commoueret. Et fuit, qui percunctaretur, quid ita vasis culinae mox rursum foedandis tanto tergendis opere elaboraret, vt non munda solum, sed et nitida efficeret. Cui ille respondit: se quotidie vesperi, quicquid inter diem egisset, Reginae caeli dono offerre: eoque conari, nihil vt non purgatissimum atque nitidissimum, tantae videlicet Reginae conspectu dignum offerret. Instituebat Tyrones egregius Magister, sanctusque vir Balthassar Aluarius, qui ad ceteram solertiam discipu lorum mentibus praeclaras quasdam insculpebat sententias, quae rerum agendarum et stimuli, et forma essent. Talis erat illa: Nemo degeneret a praecelsis cogitationibus filiorum Dei: quam Godoius, vt excelso, nobilique ingenio congruentem maxime arripuit, frequentauit etiam in supremo conflictu. Sed <note>216 Brasiliam adeundi occasio.</note> obeundae fortiter mortis occafionem mira Dei prouidentia, ex naturae malignitate, praebuit. Inerat oculo (sinistro verisimile est, qui Sacerdotio magis est necessarius) coecum vitium. Id vt Balthassar, dum nescio quid ex. eo latere porrigit, nec ille videt deprehendit; de remittendo domum ad suos agebat: cum interuenit Azebedius, et in Brasiliâ tolerabite incommodum ratus; summe volentem sibi comitem assumpsit: eo libentius, quod non iuris modo Pontificij, sed, et canendi, quae magno apud Brasilos facultas vsui est, bene peritum cognoiut. Atque ita effectum est, vt tyro magnanimus eidem oculi vitio, vnde optatissimum bonum perdiderat, gloriosius deberet: et idoneus inueniretur. triumpho, qui non videbatur aptus militiae. Ad eam gloriam nunc sese nesciens totâ illâ vi corporis, atque animi, vni cum Socijs pariter ardentibus, sub Ignatio praeformabat. Verum ante omnes ipse ardebat Ignatius, et diuinis voluptatibus complebatur: vt aperte profiteretur, nequaquam se huic Vallis Roseti secessui simile imposterum totâ vitâ sperare tempus. Pariter cum hoc praeparandorum
<pb id='s314' n='314'/>
animorum ardore, quae domicilijs, templisque in Brasiliâ statuendis, <note>217 Apparatus pro Ecelesijs Brasiliae.</note> Euangelijque propagationi vsui futura essent, comparabantur. Variorum artificiorum periti Fratres, quicquid ab animis instruendis interquiescebant, suis cuique e ceterorum numero adiutoribus attributis, hic ligneas cruciculas fabricari, et tabularum pictarum fulcra, et loculos; hic pingere: ille vestes ad sacrorum vsum: ille ad Sociorum indumenta conficere: alij disputationes, tractationesque vel ad doctrinam, vel ad pietatem exscribere; alij alia, vt poscebat <note>218 Quandiu expectata nauis, quae ad mortem Socios vexit.</note> vsus, approperare, signum profectionis auidissime expectantes. Ceterum Oneraria illa, quae conducta fuerat ad vrbem Portus, quanquam de suis aliquot Ignatius miserat, qui accelerarent, oppido nimium procrastinabat; quare opperiendum fuit, dum cum regiâ classe iretur, Ludouicus Fernandus Vasconcellus Brasiliae Praefectus magno cum apparatu ad colonias instituendas ab Rege mittebatur. Cum eo profecturus Ignatius, qui nauigationis appetebat tempus, praeque locorum angustijs in tanto numero Sociorum, Vallisrosetana Villa minus iam erat valetudini secunda; inuitatu Patrum Sancti Rocchi, Olisipponem ad Tyronum conclauia adhuc propter pestilentiam vacua, suos traduxit. Ad quindecim id dies, egerunt, eodem disciplinae ordine, quem in Villâ tenuerant, multis per vrbem adscitis edomandi fastus generibus, et aliquandiu inrant obsequlo Nosocomij exerciti. Ita prouidentissimus Deus nobilem cohortem ad gloriosum quem illi destinauerat exitum, omni virtutum genere munitum ibat: intento etiam Ignatio, vt si quos experimenta, vel Societati, vel Brasiliae minus idoneos ostendissent; tempestiue separaret. Aderat iam dicta profectioni dies: resque, ac Socij in varia distributi nauigia erant: cum Oneraria Sancti Iacobi tamdiu expectata ex vrbe Portus Olisipponem appulit: cumque eâ missi ab Ignatio ad celeritatem curandam Socij, tam aduerso vsi cursu, atque periculoso; vt mortis praesentis conspectu deterreri potuissent, nisi pro gustu accepissent <note>219 Sociorum distributio in nauium conscensu.</note> deliciarum, quas petituri in Brasiliam contendebant. Continuo in eam Onerariam praecipuo Sociorum corpore, et sarcinis fere cunctis translatis, Ignatius, cum Iacobo Andradâ Sacerdote, atque Socijs amplius quadraginta conscendit: reliquos Petrus Diazius in Praetoriâ ducebat. Pater Franciscus Castrius cum lectis tribus Sacerdotij expertibus naui im positus, quae Orphanorum vocabatur, propterea quod multos vtriusque sexus impuberes pestilentiâ Olisippone nuper orbatos in eâ Rex ad frequentandam Brasiliam transmittebat: quorum in itinere cura permissa, Castrio est. Ibant de Societate quantus nunquam oceanum illum conscendit numerus, capita vndeseptuaginta, praeter nonnullos, qui eo consilia vehebantur, vt si probassent suam inter nauigandum virtutem, <note>220 Hominum ae Maris procellae in Socios excitantur.</note> in Brasiliâ aggregarentur, Equidem non vereor ne exaggerare rem tragice videar, si ad apparatum tantum contremuisse Tartarum narrem: et ante alios Brasiliae Tyrannos spiritus insolita terrore concussos, omniaad procul arcendas pietatis copias tentare adortos; terras, et maria miscuisse, mouisse fluctus, tempestates armasse, furiosorum hominum incitasse mentes, ac manus: nec vero, quae sunt Numinis abdita consilia, sine effectu. Quin ipse Ignatius tam prosperum ad id loci rerum cursum formidans, tanquam mens aduersi quidpiam praesagiret, ex naui ad Borgiam quarto Nonas Iunias scribens, post enumerata, quae vehebat copiosa auxilia, subijcit: Quanquam mea peccata minantur mihi aliquid in mari, ac suggerunt, minus conueniens esse ire me cum tam bono comitatu, totque vitae degendae adiumentis, quammulta ferimus. Decimo, postquam vectores conscenderunt, die Nonis Iunij, secundis aspirantibus ventis, vela fecerunt septem numero naues. Interim dum afflatus expectarentur idonei, alijs in suâ quoque naui res componentibus, in Sancti Iacobi onerariâ Ignatius dimidiâ parte ab malo ad puppim secretâ sibi, perfectam recte instituti Collegij formam descripsit. Is erat sacrarum rerum ordo, ea vitae quotidianae distinctio, signis ad varias pro temporum ratione actione tintinnabulo editis: ea exercitatio virtutis, quae in pacatissimae vrbis, domusque tranquillitate laudaretur. Gaudebant nautae, militesque, et ceteri vectorum, pulcherrimo ordine, innocen tissimae vitae exemplis,
<pb id='s315' n='315'/>
<note>221 Religiosa nauigatio Ignatij, et Sociorum.</note> comitatu tam sancto. Ignatius, cum singulos piaculari globulorum serto ad precandum, et consecratae cerae Agno donasset, comitateque, ac dexteritate religiosâ demeruisset; paulatim ita diuinarum rerum intendit studio; vt iam non pars dumtaxat, sed tota nauis, sacri instar Coenobij, videretur. Inuocabantur in commune quotidie pio cantu ex litaniarum nomenclatura caelites. Missa citra Sacrificium celebrabatur, postque eam concionem habebat Ignatius. Explicabatur ab meridie catechismus: cui eâ cuncti simplicitate intererant; vt et Nauarchus, et Gubernator, alijque Primores gauderent se se interrogari: deque pio praemiolo, quod Ignatius proponebat, cum ingenuitate, dignâ nobili, christianoque animo, dimicarent: eorum indole paruulorum, in quam se formet necesse est, qui mentem coeli capacem amet. Aberant ludi, nulla audiebantur iurgia, nullae impiae, aut absurdae voces, neque cantiones, nisi quae secundum explicationem catechismi sanctissime adhibebantur. Hoc ordine ad Insulam vsque Materiae, vna cum reliquâ Praetoris classe, magnâ omnium laetitiâ, octauo die ventum eit. Ibi consilio habito, Vasconcellus, quoniam timebatur malacia, neque aliâ tempestate Africae ora, quam Guineam vocant praeterue hentibus exitiosa magis reperiebatur, cum decreuisset aliquantisper opperiri certiores ventos, Portuensis Nauarchus commeatum petijt ad Palmam, vnam e Fortunatis Insulam, progrediendi: quod neque Ludouico, neque <note>222 Oneraria Portuensis ab classe disiungitur.</note> Ignatio consilium probabatur, ob pericula Pyratarum, quibus ferebantur ea infesta maria. Sed cum instaret Nauarchus, et plerique mercatorum, suamque agi rem magnam contenderent, quod ibi partem onerum maximam deponendam, assumendaque alia haberent, nec dubie pollicerentur in tempus vna repetendi cursus Brasilia occursuros, Ignatio suam, post Nauarchi, et mercatorum commoda, securitatem habente, abeundi veniam Ludouicus quoque dedit. Tum Patres enixe instare, suadereque Ignatio, ne secum omnia in periculum daret: maneret ipse cum classe: vicarium Sacerdotem in Sancto Iacobo mitteret. Sed noluit magnanimus vir perpetuum suum, quae laboris, <note>223 Optio datur Socijspericulum euadendf.</note> periculique haberent plurimum assumendi sibi, morem abrumpere. Ceterum nequis eorum, qui vna vehebantur, forte minus volens in discrimen adduceretur; vniuersos in communi affatus, serio admonuit iter periculosum suscipi: integrumque esse, cui animus ad mortem, si opus foret, fortiter obeundam minus suppeteret, cum reliquâ manere classe. Quâ denuntiatione nihil territis, <note>224 Quatuor Nouitij a periculo recedentes Religionem deserunt.</note> sed potius accensis ceteris, quatuor modo Nouitij tutiora secuti manserunt: qui paulo post omne religiosae vitae consilium penitus abiecerunt. Adeo qui excipiendis nouis Dei donis ingratum pectus occludit, etiam veteribus spoliatur: talentumque non exercentiadimitur. Tertio Kalendas Iulias in Petri, Paulique Principum Apostolorum solenni, omnes aeque Socios Ignatius, atque vectores confessione purgatos epulo diuino refecit, sacris operatus in aediculâ Sancto Iacobo dicatâ. Postridieque e Materiâ discessere eâdem, qua prius, eo etiam maiore omnium religione; quod iam satis vectores nouo illi vitae caelestis genere assueuerant, et palam cuncti praedicabant, quando ita caelestibus muniti praesidijs irent, <note>225 Iacobns Soria haereticus et Archipyrata.</note> iam se nec Haereticos, nec casum quemquam pauere. In Ignatio quoque nouam inde sanguinis pro Christo fundendi emicuisse cupiditatem narrant, quam frequentibus suspirij, incensisque de eo argumenta sermonibus declararet. Postridie quam illi abierant, ad Vasconcellum nuntius Kalendis Quintilibus affertur, ad portum Sanctae Crucis (qui in eâdem Insulâ Materiâ est) quinque Gallicanas Haereticorum e Rupellâ naues aduectas, Iacobo Soriâ Praefecto, qui perduellium ex factione Admiralij vicarius, Papistarum, ac nominatim Iesuitarum hortem se capitalissimum ferret. Instruit aliquot Vasconcellus nauigia raptim ad pugnam: et solatio in omnes casus manu quoque Sociorum assumptâ, vbi primum illuxit, aduersus praedatores egreditur. Sed illi Belgicâ naui captâ, praedâque abactâ aliâ, et inter captiuos religiosis quoque Franciscanis duobus, et Funcialensis Ecclesiae Sacerdote scholae Magistro abductis, congressu non expectato, e conspectu celerrime euolarunt. Et Vasconcellus in Portum, vnde
<pb id='s316' n='316'/>
abierat, se recepit. Interim Portuenses mercatores modicâ prouecti aurâ, tandem proxime ad Palmam, octo circiter millia passuum, venerant, cum vento repulsi violenter aduerso, recipere se in stationem coacti sunt, vrbi Palmae aduersam, quae Tertia cohors vocatur. Hîc nobilem, atque opulentum virum Belgam veterem amicum, cum quo vna fuerat educatus forte Ignatius, reperit: a quo non humaniter solum vna cum Socijs, sed sumptuose, ornateque tractatus est. Quinque dies in statione illa constitere: totoque eo tempore humanissimus hospes nunquam destitit suadere Ignatio, vt inde ad vrbem Palmam terrâ pergeret: iumenta, et quicquid opus foret ad rem, Sociosque transuehendos, prolixe deferens: super omnia periculum Pyratarum in mari memorans, longosque flexus nauigationis, cum pedestre non plus trium leucarum iter esset. <note>226 Ignatium nulla consilia ab itinere maritimo, et obeunda morte diuertunt.</note> Tam multa dixit, adeoque amanter; vt Ignatius animum induceret amici consilio, atque beneficentiâ vti. Ergo onerum partem, perrecturus inde per Insulam, e naui iussit efferri. Sed postero die, cum Sacrificium peregisset, in quo Socios omnes munimento salutis aeternae Sacrosancto Christi corpore impertiuit, mutato prorsus consilio, ab sancto Altari discessit: siue existimaret posse leuitati tribui, nimiaeque prudentiae, si tanto cum motu rationem itineris, modici compendij gratiâ, immutaret, Nauarchique, ac ceterorum offensionem metueret: siue religioni sibi duxerit comitatum naualem, cum quo tantum emensus oceani, tan tum emensurus erat, in ipso necessitatis articulo, si quid periculi immineret, deseruisse: seu quid aliud eius menti Deus obiecerit. Illud certe notum erat, non raro solitum Ignatium noua ab Sacrificio consilia reportare, Fratribus hanc vnam mutatae sententiae rationem exposuit. Cogitabam, inquit, ad Haereticorum declinandos incursus, terrestre iter teuere: sed nobis quid possunt Haeretici facere, nisi vt tanto citius perueniamus in caelum? Repetitâ <note>227 Omnes tempe states ad oppe tendam mortem inuitant.</note> igitur nauigatione, post ingentem circuitum, lentissimo progressu, quarto die mane Idibus Iulijs, qui erat dies Sabbati, ab Portu Palmae vrbis tres circiter leucas aberant: sed alius eos portus, alia manebat palma felicior. Igitur adeo propinqui conspectu Portus exhilarati, iamque se arbitrantes in tuto, innicem vniuersi gratulabantur: cum e carchesio speculator inclamat, ingens apparere nauigium, ac subinde ingeminat, nauigia quatuor sequi minora. Perturbauit omnes nuntius: tamen suspicabantur amicam, ac sociam, forte Ludouici Vasconcelli relictam in Materiâ esse classem. Verumenimuero maximi illius nauigij velocissimo accessu breui patuit Praedones esse. Iacobus erat Soria, cum suis. Quippe vbi insulam Materiam satis Lusitanâ classe munitam vidit, deque praegressâ Portuensi Onerariâ (vt vero simile est) indicium accepit; eam (vt ferarum ingenium est diuulsas a grege pecudes inuadentium) oppressurus, ad Insulas Fortunatas cursum direxit. Nec irritus voti abijt. Onerariam illam maria, ac tem pestates, velut coniurata, per varias moras tenuerant, dum raptorum <note>228 Soria in Onerariam tendit.</note> in fauces conijcerent. Quae simul primum conspecta est, in eam Archipyrata, velut in columbam accipiter, concitatissimo cursu, certoque agmine inuolat. Rostratam agebat cum primis munitam. Instrumentum bellicum egregium, plurimumque vehebat. Bellatores trecentos plerosque loricatos, nonnullos cataphractos. In Sancti Iacobi Lusitanorum vix quadraginta pugnae idonei <note>229 Ignatius animos addit ad pugnam contra Haereticos.</note> numerabantur, nec admodum instructi armis. Qui, tametsi tanto se inferiores videbant; tamen rem in pugnae casum statuerunt committere. Ignatius eius consilij noluit esse particeps: sed postquam haec omnibus sententia steterat; vehementer eos incendit, vt quoniam contra hostes catholicae fidei pugnandum foret, magno, fidentique animo congrederentur: felices in tali causâ si vel sanguinem fudissent. Rogauit Nauarchus, vt quoniam id causae meritum, eaque propugnatorum paucitas erat; aliquot Sociorum habiles magis, arma iuberet capere. Sed Ignatius nihil admodum momenti eos ferro facturos ratus; non quidem ad pugnandum, sed ad suggerenda bellatoribus auxilia ministratores sedulos praesto dixit futuros: legitque ex omnibus, qui vltro se offerebant, aptissimum quemque Erant in eâ naui de Societate homines, vno minus quadraginta,
<pb id='s317' n='317'/>
<note>230 Praecipur Sociorum Ignatij</note> plerique Noultij, vndecim tyrocinio decurso religiosis votis obstricti. In his, praeter Azebedium, Iacobus Andrada ex oppido Petrogaio, quod magnum vocant, Sacerdos, qui, quasi oeconomi (ministrum nos dicimus) inter Socios fungebatur munere, magnae virtutis vir, trium votorum professus, aetate annorum ad quadraginta, tredecim in Societate exactis cum perpetuo Indicae expeditionis <note>231 Benedictus Castrins</note> voto: reliqui nouem non Sacerdotes, Benedictus Castrius ex Episcopatu Mirandae, nonum Societatis, vigesimumseptimum annum aetatis agens: cui item ab ipso tyrocinio fundendi pro Christo sanguinis, ac propagandae apud Indos fidei voluntas orta, semper vehementius incaluerat: tumque in naui, Magistri Nouitiorum partes agebat, humilitate, et caritate insignis: Ioannes Fernandius Olisipponensis tyrocinij biennio non multo ante exacto scholasticus: praeterea Antonius Suarius prominister: Emmanuel Aluarius Eborensis eximiae innocentiae, e pastoritiâ olim vitâ ante quindecim annos ad Religiosam transgressus: Franciscus Aluarius ab Cauillone: Dominicus Fernandius a Villauitiosâ, quorum nihil praeterea traditum memoriae est, nisi administros vitae domesticae, <note>232 Ioannes Maior ga.</note> aetatis iam robustae, spectataeque virtutis fuisse. Accedebat Ioannes Maiorga Aragonensis pictor non malus, tertio ante anno in Societatem Caesaraugustae adlectus, cum quintum supra trigesimum annum ageret: quem nominatim Azebedius ex Vrbe reuertens optarat, vt religionem in Brasiliâ sacris imaginibus ornaret, ac sereret. Aliquot Caesaraugustae, et in Lusitaniâ extant eius opera, iam eo quoque nomine religiosa, quod suo illa sanguine decorarit. Silentium inter eius virtutes maxime spectabatur. Item Alfonsus <orig reg='Vaena'>Vaëna</orig> Castellanus olim artificio aurifex, aetate tricenarius, in Societate fermetriennis, virtute omnino maturus et Stephanus Zurara Cantaber, qui in Collegio Placentino omnibus <note>233 Stephanus Zu rara.</note> pro simplicitate, ac vitae innocentiâ vnice carus, cum esset vestiario praefectus, eo alacrius Ignatium secutus erat, quod (vt Iosephus Acosta, cui tum Confessario conscientiam aperiebat) deinde testatus est, diuino monitu inter exercitationes spiritus, ad quas secesserat, se ad mortem fidei causâ obeundam duci cognorat. Ignatius his prope omnibus ad iuuandos milites lectis, adiecit e Nouitijs Consaluum Henricum ex vrbe Portus Diaconum Emmanuelem Patiecum a Zeitâ, Iacobum <note>234 Franciscus Petrius Godoi.</note> Petrium Dinim, olim cognomento Mimosum, et Franciscum Petrium Godoium nunc maxime eâ se, et Socios voce confirmantem, non esse a praecelsis cogitationibus filiorum Dei degenerandum. Hos armatis immistos iussit Ignatius ad hortari eos ad fidem catholicam, et Romanam Ecclesiam defendendam: saucios excipere, alligare vulnera, aliquid cibi, aut potionis suggerere pugnando fessis, aliaque horum similia: ipse raptim Coelitibus litaniarum carmine In medio coetu inuocatis, iunioribusque iussis infra tabulatum succedere, prope malum Deiparae effigiem e Sancti Lucae Exquilino Romae exemplo in aereâ lamiâ expressam manu tenens gradum fixit. Nec mora: Rostrata Soriana, tanquam <note>235 Committitur pugna</note> alis vecta, adest, iubetque Lusitanos vela colligere. His deditionem abnuentibus, pugna censeritur. Explosis vtrimque tormentis, nec sine Haereticorum damno, irruens Soria Onerariam Lusitanam, haud plane indeptus, tres duntaxat in transitu e suis in eam immisit: quos continuo adorti Lusitani semianimes deturbarunt in altum. Ea res Gallos e proximo spectantes valde commouit, quod trium vnus inter eos magni erat nominis, et a Lacobo primus. Eo igitur ardentius, iterum, ac tertio inuecti, tandem quarto impetu indipiscuntur: oppositâque Onerariae ad proram Rostratâ, alijs iam quatuor minoribus nauigijs circumfusis, pugnatorum egregiam manum circiter quinquaginta inijciunt raptim, atque praeteruehuntur, intelligentes pro raritate defendentium satis superque eam vim impugnantium esse. Fit strepitus totâ naui. Hos causae aequitas, et vita, ac rerum suarum, et religionis sanctae desensio: illos auaritia, impietas, <note>236 Hostes praeualent.</note> furor accendit. Demum haud paucis Lusitanorum militum, ac postremo etiam Nauarcho inter extinctis pugnandum, tota se oneraria hosti permisit. Cum ad praedandum versi Haeretici, per receptacula omnia, et latibula raptim excurrere. Interea, captiuae nauis Gubernatorem, simulque Calasatem vt vocant,
<pb id='s318' n='318'/>
ad Iacobum Archipyratam mittunt, quod hi duo nobilem, quem diximus. Gallum <note>237 Simon Acosta Societatis tyro ad Archipyratam mittitur.</note> in primo congressu interemissent: vnaque Simonem Acostam tyronem Societatis, vndeuiginti circiter natum annos adijciunt. Causa incom perta. Suspicabantur Nautae idcirco missum, vt quoniam nondum vestitum religiosum assumpserat, et species erat liberalis, quae mercatoris cuiuspiam magni filium indicaret; negotiorum ex eo rationes, et occultiora mercium peruestigare Soria posset: vel certe quod ita erat bene corpore constitutus, ore pleno dignitatis, in suam eum familiam cooptare si vellet. Qui hos transuexere, simul interrogare iussi sunt, <note>238 Soriae in lesuitas odium.</note> quid fieri Iesuitis vellet. Vti supra significatum est, cum praecipuum in Catholicos odium Soria profiteretur, Iesuitas quoque pessime oderat, quod in Regno Galliae Catholicorum partes omni conatu sustinerent: ac vehementissime putarentur obstare, ne veteri religione abolitâ, cuncta Gallia tandem aliquando ciuilibus, per quos foede atterebatur, tumultibus extinctis, pace beatissimâ (vt Haeretici somniabant) sub nouo Caluini Euangelio frueretur: neque his solum Iesuitae bonis obstarent, sed tandem doctrinam, Papaeque cultum ad nationes barbaras, ac nouum Orbem terrarum deferrent: quas res misera Haereticorum <note>239 Iubet reliquos in mare deijci</note> coecitas pro sacrilegijs detestatur. Hoc imbutum odio pectus Soria aduersus Societatem gerens, postquam vltro citroque saepius scapha commearat, ipsemet tandem Rostratâ proxime admotâ, magnâ voce intonuit: Interfice, interfice Iesuitas: deijce canes istos, presbyteros, monachos, deijce in profundum, qui prauae doctrinae semina ad Brasiliam ferunt. Qua auditâ voce, Tartarei satellites, secretis vectoribus, in fidei Catholicae defensores, satoresque rabide inuecti; parte ad antliam relictâ, parte ad mediam sere nauem deductâ, vniuersos, illic e portulâ, hîc e margine praecipites dant: eo delectu; vt grandioris aetatis, et quibus in vertice sacrae tonsurae signa inuenirent, eos, antequam in altum deuoluerent, repetitis ictibus pugione confoderent. Ita Iacobus <note>240 Carnificina immanis.</note> Andrada, Dominicus Fernandius, Antonius Suarius, Franciscus Petrus Godoy, et alij quidam deuoluti post plagas semiuiui. Ceteros, quorum intra septimumdecimum, et duodeuigesimum annum versabatur aetas, intactos ferro, fluctibus dedere, prolixiore morte crudelitatis beneficio extinguendos. Quos miserrimum plane erat spectaculum videre, partim illico absorberi vndis, partim natatu aliquamdiu se substentantes, tandem defatigatos haurire mortem. Narrarunt dein Nautae Lusitani, quosdam se animaduertisse inter cadendum in aquas, quadam hilaritate vultus, iucundissimâ conspersos: praecipue Franciscum Magallianem satis notum Nautis, quod saepe illis Sanctorum vitas in itinere recitabat. Ioannem Fernandium Bracarensem, Antonium <orig reg='Vaenam'>Vaënam</orig>, et Marcum Caldeyram. Et is quidem saepe solebat dicere, celerem se in Brasiliam optare aduentum, vt ibi pro Christo occideretur: quo nimirum alacrius, hoc supra vota beneficium in ipso obuium itinere suscepit. Sed vt ad Ignatium Azebedium, non tam itineris, quam mortis Ducem reuertamur. Agebat is in mediâ naui, qui primum omnium Catholicam testatus fidem, Haereticorumque detestatus errores, mox ad Socios conuersus: Desendite, inclamabat, Fratres, <note>241 Benedictus Castrius occiditur.</note> Catholicam fidem: defendite Romanam Ecclesiam: interdumque Haereticos appellans, acriter in eorum errores inuehebatur. Benedictus Castrius, qui cum Tyronibus initio secesserat, vbi vidit impleri hostibus omnia, Socijs, qui prostrati ad Deum fundebant preces, vltimum salutatis, arreptâ manu Cruce, ad castellum prorae, qua hostes irrumpebant, exilijt. Ibi fixo gradu Catholicos dum incendit, Haereticos arguit, tribus scloporum ictus glandibus, nec tamen deiectus; cum adhuc pergeret testificari miseros illos esse, impios, pestifero errore occoecatos, pugione faepius in corpus adacto, adhuc spirans in mare proijcitur, atque e beatâ illa cohorte primus occubuit. Subinde Ignatio eodem <note>242 Ignatij Azebedij nex.</note> in gradu nullum finem facienti augustam caelestis Reginae speciem ostentandi, Romanaeque Ecclesiae veritatem profitendi, truculento ore Hugonottus irruens vasto impetu in verticem vulnus inflixit: nec vltra moratus, quod scisso capite ad cerebrum vsque ferrum peruaserat, alio vertitur. Id Andrada, et Sociorum
<pb id='s319' n='319'/>
aliquot conspicati, ad carissimum aduolant Patrem, labentemque manibus exceptum, vna cum Deiparae imagine, quam pressâ manu longe aliâ, ac Spartani clypeum, curâ seruarat, in cubiculum clauo proximum deserunt. Hic totus perfusus sanguine, quo humentes lacrymis fratres, ad vltimum sancti Pastoris amplexum accurrentes libentissime aspergebantur, paucis eos ad perseuerandum conistanter hortatus, expirauit. Interim retulerunt se Andrada et alij Socij ad caritatis, <note>243 Aliorum oceisio.</note> et religionis, officia. Iacobus Petrius Dinis, cum prope eum. venisset locum, vbi Ignatius ceciderat; hastâ transuerberatus interijt. Inde Ioanues Maiorca Pictor nullo laesus vulnere deturbatur viuus e naui. Consaluus Henricius Diaconus, Emmanuel Rodericius, Emmanuel Patiecus, Stephanus Zurara, eodem putantur sublati casu. Nunquam enim post exactam pugnam apparuere: nec eorum corpora in naui reperta. Emmanuel Aluarius in castello perstabat puppis, clamoribus magnis inflammans animos, praedicansque Catholicam fidem. Et cum iam debellatum esset, Haeretici per summam crudelitatem, post immania verbera, brachia, et crura scloporum tubulis confregerunt: trahentemque animam, ad immanitatis cumulum, abiectum, in naui reliquerunt: quem fratres celeriter raptum infra tabulatum deportarunt, Deo plurimum gratulantem, quod cum quindecim annos in Societate egisset, et sere decem Brasilicam expeditionem postulasset, tandem exitu adeo optabili longa sua vota compleret. <note>244 Praedonum immanitas in lesuitas.</note> Quosdam furor in cubiculum egit, vbi Sociorum aliquot ante sacras imagines abiecti genibus perseuerabant orantes; cont nuoque impetu in eos, tanquam in sacrilegos Idololatras facto, Blasium Riberium Bracharensem quatuor et viginti annorum, non plus septem in Societate mensibus actis enecant, capite gladiorum capulis contuso, cerebroque disperso. Petro Fontoura item Bracharensi, impacto in os vulnere, inferior abscissa mandibula est, vna cum linguâ. Antonio Correae Portuensi caput dire quidem capulis infractum: sed et hic, et Fontoura spirantes relicti; vt ferant Corream de capitis su duritie conquestum: adeo abundabat etiam ad lepide dicta animus moribundo: quanquam prorogatus vtrique <note>245 Sentinae exhau. riendae triginta Socii addicijuntur.</note> cruciatus, non erepta est palma. Triginta adhuc supererant e Religioso vexillo. Hos, quia Nauis concussa tormentis multum rimis accipiebat aquae; victores Haeretici exhauriendae sentinae addicunt: multis interim onerantes contumelijs, perque ludibrium. Papistas, monachos, presbyteros vocitantes, pugnis diuexantes, et alapis, et calcibus, ad, haec plano gladiorum caedentes. Famuli Dei secum ad antliam. Emmanuelem Aluarium cruribus, et brachijs fractis, adhuc trahentem animam ad mutuum solatium deportarant. Ille in areâ proiectus non cessabat nec Deo gratias agere de doloribus, quibus torquebatur acerrimis, nec adhortari ad patientiam carissimos fratres. Nec multo post rursus apud Andradam labibus conscientiae expiatis, rogatisque omnibus, vt pro se singuli Apostolicum symbolum pronuntiarent, expectabat beatum finem: cum agnitus ab Haereticis, quod adhortatus ad pugnam ante fuerat Lusitanos; viuus in mare deijcitur: vnaque Fontouram adhuc mento abscisso, specie muerandâ superstitem demerserunt. Mox Ignatij corpus extractum e cubiculo cum omnibus vestimentis <note>246 Ignatij corpus post mortem ad instar Crucis.</note> ante oculos fratrum proijciunt: quem omnes animaduerterunt toto corpore ita obriguisse, cruribus, brachijsque protensis; vt Crucis, cuius, tantus amator fuerat viuus, videretur ipsum quoque cadauer figuram adamasse. Nautae deinde narrarunt, tanquam insolitum quiddam, Sanctum illud pignus, non vt alia solent corpora, subito haustum vndis; sed in eâdem semper figurâ, quoad recedente naui prospectare licuit, extare in salo conspectum. Iam cum Vectoribus alijs, Nautisque, non pacate modo, sed etiam familiariter Hugonotti agebant. <note>247 Patris Iacobi Andradae vexatio, ac mors.</note> Inde sperans Andrada aerumnosissimo illi Christi Iesu manipulo, super tantam calamitatem in exhauriendâ sentinâ defesso, laxamentraliquid impetrari posse: modestâ cum prece ad eos accessit. Quem, cum quidam e globo Haereticorum, tanquam rabidus leo correptum, truci aspectu, minaci fremitu, pugnisque infestis abegisset; excipiunt alij: dumque pro se quisque illudunt procacissime, raptum etiam galerum iaculantur in aquas. Tum vero simul aperto in vertice
<pb id='s320' n='320'/>
Sacerdotalis tonsura conspecta est; conglobati ita acerbe, ac barbare tundunt; vt ad Socios, gaudens quidem, quod pro Christi nomine dignatus esset dolorem, et contumeliam pati, sed miserum in modum deformatus, tumentiore, multum e naribus, et faucibus eiectans sanguinis, egre redierit. Ac subinde ferox Hugonottus in transitu ad proram, cum incidisset in Emmanuelem Fernandium de Solorico, propter nauis marginem, medium correptum, in conspectu omnium, in vndas praecipitauit, nullâ plane irritatus nouâ causâ, nisi veteri Catholicae fidei, et Societatis odio. Pergebant ceteri exhaurire sentinam, cum repente iubentur subter turrim prorae concedere. Illuc ingressos tunicis exuunt talaribus, numeratosque ad pristinum opus reducunt. Existimabant nobiles athletae, cum intro compellebantur, se se ad ceruices securi subijciendas introduci: cum euocabantur iam spoliati, continuo demergendos: vadebantque ad quoduis parati mortis genus. Sed placebat Deo hanc exercere militum suorum praeparationem, vt meritum, pro multiplici moriendi voluntate, multiplex sortirentur. Dum reducuntur ad antliam, is in quosdam Hugonottorum (incertum <note>248 Alexij Delgadi constantia.</note> vnde) incidit furor; vt impetu in Alexium Delgadum ex Eluâ facto, innocuum adolescentem, quintumdecimum fere agentem annum, puguis, et colaphis ita multarent; vt foede cruentatum os ad Socios reserret. Quem illi, commiserati habitum, cum adhortari blande coepissent, vt aequo ferret animo, hoc enim saepius optatum patientiae, hoc promendae caritatis tempus esse; Alexius, tanquam ea cohortatio aliquid in se infirmitatis notaret, aliquantum commotus: Quid vero est hoc? inquit: est ne hoc aliquid? Omnia possum in eo, qui me confortat. <note>249 Haereticorum in Religionem libertas.</note> Inde praedones nondum Iustorum exaturati sanguine, ad explendos vetitis religioso die ventres escis vertuntur. Ingentes patinas collectâ ex praedâ referciunt carnibus: tentandique etiam causâ, quod sabbatum erat, coctas aliquot gallinas ad Socios mittunt: quas protinus Christiano supercilio arreptas, Andrada <note>250 Gregorius Scribanus, Aluarus Mendius, et Simon Acosta vl timo interimuntur.</note> palam, et in oculis omnium in mare effudit. Gregorius Scribanus, et Aluarus Mendius, cum aegroti ad eam diem iacuissent, et interim dum furor hostium desaeuiret, malae valetudinis vti patrocinio ignoti possent, tam benigne oblatam a Deo noluerunt moriendi opportunitatem amittere. Vbi primtim capta est nauis, (adeo validos in aegris membris gerebant animos) suffulcientes preciosae mortis cupidine corpusculi infirmitatem, Sociorum se ceteris admiscuerunt, postque probra, atque exhauriendae sentinae labores, pariter in pelagus deiecti, ad littora aeternae felicitatis enarunt: hoc opinor laetius; quo corporum iam per se fatiscentium minorem credidere iacturam. Haud minus constanter Simon Acosta, quem deductum ad Soriam ante narrauimus, interrogatus ab eo, essetne ex illo Presbyterorum deterrimorum numero; cum facillime posset latere, egregio, et Catholicae Fidei, et Societatis testimonio edito, gloriosam mortem ignominiosae vitae praeoptauit. Ita vniueria illa generose cohors, vno tantum Ioanne Sancio seruato, pro Palmae portu, beatae vitae portum apprehendit. Atque vt omnium, sicut aequum est, hac etiam in historiâ inclyta extent nomina, quorum hactenus <note>251 Ceterorumnomina.</note> mentio mortis facta non est; hi sunt: Ioannes Fernandus Olisipponensis, et Franciscus Aluarius ab Couillone, iam Tyrocinij biennium egressi. Ceteri Tyrones in ipso rapti aetatis, ac pietatis flore: Ludouicus Correa, Amarus Vazius, Andreas Consaluius, Antonius Fernandius, Antonius Correa, Ferdinandus Sancius, Gaspar Aluarius, Ioannes de Cafra, Ioannes a Sancto Martino, Nicolaus Dinis, <note>252 Ioannes Sacius solus seruatus.</note> Petrus Nunnius, Simon Lopius. Porro Ioanni Sancio quatuordecim annorum adolescenti, quem ex cultu corporis, et manuum habitu coquendis cibis idoneum existimarunt, ideo pepercisse crediti sunt; quod eius ministerio in digerent. Sed eius loco alium Deus subiecit. Adolescentes duo, cum se, laborantibus ad sentinam Socijs inseruissent, cum ijs ambo, tanquam ex ordine forent, demersi sunt, sed exitu plane diuerso: quippe alteri nihil profuit magnis clamoribus saepe testari, se nequaquam e coetu Presbyterorum esse: alter, qui iam cupiebat in Societatem admitti, mortem magnâ voluntate vna subiens, prius in triumphantem coeli meruit, quam in militantem terrae Societatem recipi: cuius nomen
<pb id='s321' n='321'/>
<note>253 Sed accessit Sanctus Ioannes</note> felici sane omine Sanctus Ioannes erat, prope inuersum e Ioanne Sancio, cuius in locum successit. Hic fuit nouem atque triginta, si adauctus quoquem ille adnumeretur, Sociorum beatus exitus, Ignatio Azebedio sand dignissimo Duce. Et profecto <note>254 Summarium Azebedij laudum.</note> fuit Ignatius, quantum credi possit, maxime Crucis amans, sui negligens, alienae salutis ardens. Patriam habuit Vrbem Portus. Illustribus genere, ac virtute parentibus editus Annum agebat alterum, ac vigesimum, cum seculi instantis duodequinquagesimo exeuntevenit in Societatem: iure adscitus in Societatem fitij, qui in praecipuo <note>255 Cilicinam vestem candidam in honorem Virginis gestat</note> matris eius adoleuerat cultu. Iam olim ex voto concepto ad honorem eius integritatis, cilicinam vestem candidam assidue gestabat nudo applicitam corpori, et aliquandiu etiam in Societate gestauit, quoad re cognitâ Prouincialis voto liberandum <note>256 Rosarium quotidie recitat.</note> putauit, Ex eoque tempore quotidie Rosarium, et preces de immaculatâ conceptione horarias recitare instituit. Nec destitit vnquam postea impensissime tenere, et disseminare, et amplificare coelestis Reginae, et clementissimae matris venerationem, donec imaginem ipsius, manibus tenens, vel potius in illius ipse situs manibus inclytam mortem oppetijt. Tyrocinij, et studiorum sedem Conimbricam habuit. Eâque inductione, atque celsitate animi a principio statim humeros Cruci supposuit; vt inter Collegas id vulgo verbum celebraretur: quantumuis soluto quis animo, atque alienis occupato curis vagaretur, si in Ignatium forte incideret, vel ingratis ad se cogi redire, et cogitationem ad sancta colligere. <note>257 Apostolicam vitam expetit.</note> Ipse autem iam tum nihil mediocre pro diuinâ gloriâ, et salute mortalium meditans, quamuis totus ab Praesidum voluntate penderet; tamen, si de suo interrogaretur sensu, aiebat eo ferri, vt Apostolico iustituto vitam peregrinans exigeret, pagatim exhortans, et docens, et expians imperitum vulgus. Quare votorum quidem illud primum sibi esse, in Aethyopiam, siue Indiam mitti, barbaras inter, atque alienas a fide nationes: proximum Germaniae adire terras, et operam religioni nauare inter Haereticos: postremum per montana Lusitaniae, et asperrima quaeque loca discurrere, vbi plebs agitat maxime destituta, et agrestis. <note>258 Victus asperitas sine modo.</note> Quarum peregrinationum nonnullâ parte potitus est. Cum in laboribus, inediâ, victus asperitate nullum haberet modum; fuit socius ei cum potestate praeficiendus, qui seueritatem immodicam temperaret. Venabatur etiam vbique sui despectum. Fuit cum Bracharam vicino ex Oppido rediens, imposito in asellum socio, ipse pedes vrbem intrauit capistro, quam longum erat, ab capite apprehenso asellum trahens, non sine admiratione, laetâque admurmuratione Ciuitatis: vt est plerumque mundus hac quoque re fallax derisor se colentium, et <note>259 Sui contemptus perpetuus.</note> deridentium cultor. Verum huius generis multa sparsim dicta sunt suis locis: et singula persequi nec mihi propositum est in hoc opere, nec in Ignatio decet: cuius ex vitâ si quae tanquam eximia deligantur, ad iniuriam pertineat eorum, quae relinquuntur. Quominus necesse fuerit dicere, cum vltimum e Conimbricensi Collegio discessit, acriter primum in conspectu omnium se se cecidisse, deinde singulorum pedeshumi repentem exosculatum, et alia id genus. Tantâ autem secum, nec mediocri cum ijs, quibus praeesset in exigendo virtutis penso seueritate vtens; in prouidendis, quae naturae infirmitas postulat, omnem indulgentissimi <note>260 Eius caritas in Socios.</note> patris caritatem praestabat. In vestium penuriâ Bracharensis Collegij principio, non semel euenit, vt quispiam eum Sociorum conueniens aliquid aduersum frigus remedij postularet: cui mox Ignatius cum bonâ spe dimisso, detracta sibi ipsi vestimenta dissmulanter mittebat: siebatque, vt filijs protegendis intentus <note>261 Dei prouidentia in suos.</note> pater, tatum se paulatim prope nudaret. Quin, et illud, quod haud dubie in Societate non vno loco euenit, contigisse etiam narrant Bracharae, cum iussisset Ignatius, quamuis nihil domi esset panis, mensae edi signum; pariter auditam ianuae campanulam, adfuisseque cum sportâ panis refertâ mulierem ignotam, <note>262 Azebedii in Societate munera.</note> nec postea apparuisse. Praeter alia publica munera, Collegio primum Sancti Antonij Olisippone, tum Conimbricensi, deinde Bracharensi praefuit: quod idem ipse Sancto Archiepiscopo Bartholomaeo de Martyribus, suae potissimum virtutis admiratione capto, instituit. Socius item Prouincialis, et aliquandiu vicarius fuit. Inde tandem in Brasiliam Visitator missus, dum rursus tanto cum apparatu
<pb id='s322' n='322'/>
in eam Prouincialis redit, vitam in omnes partes forti viro conuenienter actam, fortiter consummauit. Iam (vt aequum est credere) victrices animae in coelesti patriâ honestissime, ac beatissime triumphabant: quamuis veneranda eorum corpora <note>263 Haereticorum impietas erga sacras res.</note> vndis ludibrium fluctuarent in salo. Cum Hugonotti sacrorum virorum pollutas sanguine manus ad sancta violanda pignora, quorum ingentem vim Ignatius consecrandae Brasiliae aduehebat, tartareo sacrilegio conuerterunt; Cranium vnius Virginis ex illustrissimo Vrsulae comitatu, affabre elaboratâ inclusum imagine, cum petulanter extraxissent; in frusta comminuerunt: eaque in foros proiecta pedibus procuicarunt: porci scilicet margaritas. Imaginem vero ipsam, cum ad impiam contumeliam multos dies e malo suspensam tulissent, ortâ tem pestate, nescio qua tacti religione, forte quod ei tam diu pepercissent, abiecerunt in fluctus. Cruciculam ex ipsomet sacrossancto ligno, in quo Dominus redemptionem humanam peregit, misere in ignem. Effigiem eiusdem Christi Domini in Cruce consixi, cum spurcissimo ore horrendis probris affecissent; in tabulâ proiectam multis appetiuere vulneribus, iterum crucifigentes filium Dei: et mitissimus IESVS, qui olim veniam se se crucifigentibus precabatur, etiam nunc patientiae, praeter omnem modum admirandae, exempla edens, auida vindictae fulmina tenuit: nec obrigescere sacrilegos artus, nec haurire fluctibus scelerata corpora, nec monstris violari marinis tam dira hominum monstra passus est Adeo, quas sanguine emit animas, caras habet: quae vtinam impios pietas frangeret: sed illi thesaurizantes sibi iram in die irae, immanemque audaciam ex patientiâ diuinâ corroborantes, etiam sacrosanctum missae sacrificium per deridiculum imitari sustinuere: iam et calicibus humanae salutis instaurando mysterio, libandoque aeternitatis precio destinatis, ad compotationes ebriosas abutebantur. Precatoria serta, religiosas Aguorum e cerâ similitudines, sacrificales amictus (nisi si quibus auaritia patrocinio fuit) vniuersa in profundum eijciunt. Pepercerunt nominatim siue picturae egregiae artificio, siue Deo filio, parenti suae: id honoris habente, imagini illi caeli Reginae, cum qua Ignatius expirauit: alterique eiusdem exempli ex Romanâ Sancti Lucae expressis. Nec profecto sine diuino factum est numine, vt postea prior illa, sic eius aspersa sanguine, ad Patrum nostrorum manus veniret: atque in Brasiliam deferretur, vbi religione maximâ, cum gratâ memoriâ inter sacras reliquias asseruatur, et colitur. Post ea facta impia, Haeretici ad Insulam Gomerae ex Canarijs vnam, aliquot dies, tanquam ex praeclaro facinore recreati, ad Rupellam se se contulerunt. Ibi magnâ quidem ob predam gratulatione acceptos ferunt: sed crudelissimam tot innocentium necem nemini fere probatam. Quare etiam Ioanni Sancio, alijsque circiter duodecim nautis, gratuitam abeundi potestatem Nauarraea Regina fecit, ad viaticum bacillo donatis. Qui cum in itinere omnium egentes rerum suam interdum (nec vero est elinguis mendicitas) memorarent calamitatem; etiam Haereticis misericordiam commouebant. Porro ad Classem Lusitanam, quae in Materiae Insulâ cum Ludouico Vasconcello Regio Praefecto substiterat, vbi perlatus est nuntius captae Onerariae Portuensis, varij cunctos affecere motus. Socijs partim iucredibilem luctum carissimi patris, totque fratrum desiderium attulit, partim sanctae quaedam inuidiae aculeum beatus triumphus applicuit dolentibus, tanquam indignos relictos sese. Classi vero cunctae non mediocrem solicitudinem mox incussere redempti, reuersique: quos ex Materiâ principio captos praediximus, nuntiantes Soriam iureiurando confirmasse cum Vasconcello se congressurum, nec destiturum, quoad alteruter in alterius potestatem veniret. Abdita quis Dei consilia interpretetur? <note>264 Lusitanae classis totiustristis exitus.</note> Videri poterat euasurus fuisse cladem Azebedius, si cum classe mansisset: atqui tot eam ipsam deinceps accepere casus; ita per totum Oceanum vaga, nunquam Brasiliae pesita per sexdecim menses errauit, ita demum (quod insequens annus in plenum exponet) confecta est; vt Oneraria Portuensis non tam accersiusse sibi calamitatem, quam exitij compendium fecisse videri possit. Post longam in Materiâ commorationem, quo tempore aliquid Socijs consolationis ex recenti Collegio fuit, in Insulam peruecti, quam Promontorij, seu Capitis viridis appellant:
<pb id='s323' n='323'/>
dein ad Brasiliam directo cursu, cum mille, et quingentis ferme passibus abessent, nec vnquam superare per tempestatem Sancti Augustini promontorium potuissent, versus nouam Hispaniam retorquere vela coacti sunt. Pater Franciscus Castrius, qui in Materiâ vna cum Regio Prafecto conscenderat, ad Insulam Sancti Dominici: Pater Petrus Diazius ad portum Sancti Iacobi Insulae Cubae peruenit, Quibus locis dum tempestiuitatem nauigationis opperiuntur; Brasiliae <note>265 Emmanuel No brega primus Brasiliae Prouincialis sancte moritur.</note> tantâ clade afflictae nouum vulnus accessit, Emmanuelis Nobregae obitu. Primus hic in Brasiliam Societatem inuexit, eamque Prouindalis administrauit, egregiarum virtutum Sacerdos, ardentis studij ad indigenas sub Christi Saluatoris iugum subiungendos: ad eosdem ab alienigenarum iniurijs defendendos animi magni. Die Sancti Lucae Euangelistae, quo die anno ante quinquagesimotertio in lucem mortalem venerat, ad immortalem excessit in Collegio nouo Sebastianeae vrbis, quam et Fluminis Ianuarij vocant. Vti vitam plerisque partibus simillimam Sanctis egerat; ita comparem mortem obiuit. Tertio ante obitum die amicorum multos per Oppidum salutauit, tanquam propediem aliquo discessurus. Et sciscitantibus, quo iter pararet, cum in portu copia nulla adesset nauigij; oculis in coelum sublatis, respondebat: In coelum, fratres, mea profectio est. Inde intestinorum dolore correptus, vltimis mysteriorum praesumptis auxilijs, duos Sacerdotes, quos in Collegio relinquebat, peramanter complexus, gratijs Deo magnâ pietate actis, quod quo die dederat, eodem repeteret vitam, eamque in Societatis ponere sinu donaret, placide expirauit. Ita paucorum dierum interuallo Iaponia Cosmum Turrianum, Brasilia Emmanuelem Nobregam, primos in ijs Prouincijs Sociorum prasides amiserunt.</p>
<p><note>266 Res difficiles in Florida.</note> Iam in Floridâ quoque paulo mox imponendae Sociorum per eam euangelizantium ceruicibus Cruces adornabantur. Tres ad numerum ceterorum circa medium ver accessere, Ludouicus Quirius, Gabriel Gomius, et Sanctiu s Sauallius: Consaluus vero Alamus, cum Petro Menende Praefecto, quod plus molestiae Socijs quadam ingenij pertinaciâ, quam auxilij rerum scientiâ afferret, in Hispaniam reuocatu Praepositi Generalis reuectus est. Ceterum Rogerius, et Ioannes Carrera in Prouinciâ Sanctae Helenae: Sedennius, et Franciscus Villaregius in Qualâ, prope sine fructu cum annum egissent, deplorata iam Floridanorum salus videbatur. Ad res diuinas silice duriores, frustra blandis sermonibus, frustra captui ipsorum accommodatâ catechesi tundebantur, Quamdiu de bonitate diuinâ quamque summus ille rerum omnium auctor amaret bonos, eisque benefaceret, loquerere; aures praebebant non illibenter: ad supplicia noxiorum, post secretum a corpore animum, ad animi immortalitatem plane erant surdi. Quin etiam, siue prae hebetudine insigni non intelligentes vim nominis, siue, prae improbitatis pertinaciâ, cum Satanam detestari iubebantur, negabant id se facturos: iuuenum esse illum Deum affirmantes, multumque se illi debere. Super haec tentata inter indigenas commoratio, difficultates, qua ab Europaeis militibus accidebant, nequaquam pro spe sustulerat, sed contra opinionem duplicarat. Quippe, cum vnâ, ex parte milites necessariâ destituti annonâ, per longinquas etiam in mediterranea excursiones vndecunque quaeritarent: ex alterâ indigenae, quos eaedem premebant angustiae, nil sibi relinqui perdolerent, et tutelam Patrum requirerent; famuli Dei in medio constituti, quia nec satis tueri poterant innocentes, <note>267 Segura cum Socijs in Axacam proficisci meditatur.</note> nec militum egestati prospicere, odio erant vtrisque. Igitur quoniam his difficultatibus Prouinciae, quae non magno interuallo ab Hispanis castellis distabant, obsidebantur; Segura in omnes partes sagacitatem caritatis intendens, ac versans, ad nouam expeditionem animum adiecit. Est Axaca Floridae Prouincia perampla, ab aequatore in Boream erecta triginta septem gradibus, ab Sanctâ Helenâ leucis centum septuaginta disiuncta. Caciquae Reguli eius regionis frater, vndecim ante annis, nauigantibus prope Axacam Hispanis, tradiderat sese nemine suorum conscio. Is in Hispaniam vectus, perque honeste, et humane habitus, et sacro fonte ablutus, ab Ludouico Velasco, qui pro Rege Mexico praefuit, Ludouicus Velascus nomen accepit. Postea Philippus Rex, vbi tempestiuum
<pb id='s324' n='324'/>
est visum, in Prouinciam suam duci hominem iusserat, cum aliquot e Dominicanâ familiâ Religiosis. Sed aliquot annis frustra in varijs Insulis praestolatus, Habenae agebat hoc tempore. Homo erat quinquagenarius, Patrique Segurae magnaviri boni argumenta praebuit, eamque spem (quid enim caritas non credit, speratque) vt ad explorandam Axacanam Prouinciam, de qua vulgo egregia praedicabantur, non dubitaret se se ei duci committere. Verumtamen, vt in grauissimâ re, exquirendas ante per literas Sociorum sententias <note>268 Ab itinere dissuadetur per literas Sociorum</note> existimauit. Illi fere omnes dissuaserunt. Quae Ludouicus Neophytus de Axacâ suâ praedicaret, nequaquam omnia ab ijs, qui regionem vidissent, affirmari: sed item poene, vt ceteram, Floridam, solo arenoso, infelici, paludibus, et stagnis obruto esse: hominum vero ingenia plane esse eadem, mutabilia, nullius fidei, in vitijs, et superstitionibus obfirmata. Neque credendum Barbaro. Satis superque inter armatorum praesidia militum, qui possint terrore, quo et belluae coërcentur, in officio continere, perspectum, nullam esse Floridanis nec humanae, nec diuinae fidei verecundiam. Quid porro ausuros vbi nullum praesidium, nulla arma, nulla sormido, sed summa impunitas sit? Haec, aliaque in eandem sententiam, cum singuli e stationibus suis Habanam Socij <note>269 Non acceptis. literis prosiciscitur.</note> scripsissent, nauigio, quo vehebantur literae, ex tempestate diu aberrante, Segura eas tempori non accepit. Quippe Petrus Menendes, qui initio non probabat modo profectionem (tametsi post euentum aliter cupiebat videri) sed etiam vrgebat; iussit nauigium, quo illuc Ludouicus, cum Socijs deueheretur, egregie adornari. Itaque Segura, re Deo plurimum precibus, et sacrificijs commendatâ, antequam commoda tempestas efflueret, conscendit: iussisque ex itinere Socijs a Prouinciâ Qualae, et Sanctae Helenae, in quibus frustra laborabant, collectis quotquot possent Caciquarum pueris, Habanam redire; ipse cum Patre Ludouico Quirio, Gabriele Gomio, Sanctio Sauellio, et Petro Linare Socijs veteranis: itemque Christophoro Rotundo, Ioanne Baptista Mendio, et Gabriele de Solis Tyronibus, alioque adolescente, cui nomen erat Alfonsus, <note>270 Azacae calamitates.</note> tertio Idus Septembris in Axacam prospero cursu peruenit. Indigenas reperere fame, morbisque toto septennio misere conflictatos. Excesserat e vitâ Ludouici frater natu maior: minor imperitabat: cui Ludouicus imperium offerenti magno animo remisit: subijciens non se terrenarum rerum cupidine in patriam <note>271 Ludouici Vi lasci Neophyti integritas.</note> redijsse, sed vt eos Christi Domini religione imbutos viam caeli doceret. Quae visi sunt audire non iniucunde. Procul a portu in mediterraneis, inter quaedam gentis tuguria domunculam Segura suam constituit, nauigio statim, et humano omni munimento Habanam remissis. Haec via si minus procederet, nulla videbatur mortalis industria superesse earum terrarum mortalibus edocendis. Sed quemadmodum processerit, non longe post exponetur.</p>
<p><note>272 Peruuiae res.</note> Diuersus Peruuiae status erat. Quâ prosperitate coepta erat illa Prouincia, eâdem adolescebat. Iam Sacerdotes duodecim, ceteros autem tres, et triginta numerabat: qui hoc anno etiam spargi ad gentis culturam coepti. Franciscus Toletanus Prorex iussit Peruuos, qui Limae sparsim habitabant, vnum propter vrbem in locum cogi, quo facilius propria, sibique aptâ institutione excolerentur. Huius institutio populi, ab Antistite, atque Prorege Societati mandatur: <note>273 Pagus Suburbanus Neophytorum Societatis culturae traditur.</note> Sacerdosque ibi cum comite collocatus. In templo die Sancti Iacobi memoriâ insigni, qui nouo Pago nomen dedit, ac tutelaris adscitus est, Prorege, Senatuque spectante, primum sacris operatus est Portillus, Barzana Hispanice, atque Peruuice concionatus, cunctis admirantibus tam breui spatio, tantam adeo peregrinae linguae percipi notitiam potuisse. Ceterum nihil arduum esse volenti, verbum vetus, ac verum est: quid si caritas Christi vrgeat? Singulae Prouinciae suum habent in Peruuiâ linguae proprium genus: sed quod Cuschense vocant, commune est omnibus, veterum Regum iussu vulgatum. Nimirum, ipsis nescientibus, expeditiorem eâ communicatione Deus Euangelio viam pandebat. Hunc Barzana communem Peruuiae toti sermonem, incitante animarum siti, et gloriae diuinae amore magistro, quatuor mensibus ita deuorarat; vt
<pb id='s325' n='325'/>
audire confessiones, et publice verba facere eo accommodate posset. Erat praeterea <note>274 Et Oarociris Prouincia.</note> Oarociris (Quarocirim primae literae vocant) Peruuorum Prouincia, ad animarum viginti millia, viginti leucarum regione continens, sacrâ prope omni Pastorum orbata curâ. Nam et propter Sacerdotum penuriam, et regionis asperitatem, atque itinera difficillima, non inueniebatur, qui munus adeo necessarium, ac salutare eo loci susciperet. Inde venefici permiscebant omnia: <note>275 Huius Prouin. ciae abusus.</note> vigebat passim in populo Idolorum auitus cultus: multi pudore, ac metu se pro Christianis gerentes, nulla, ne baptismum quidem, christiana attigerant sacra. Morientibus venefici tantum aderant: mortuos in Guacas (sic fana Idolorum vocabant) quanquam iam dirutas inferebant. Nec dedecori, nec religioni erat pellicum multitudo: ebrietas vero Peruuorum communis, et maxima pestis sine modo bacchabatur. Habuerat in mandatis a Praeposito Generali Portillus, ne procurandas animas Curionum more assumeret, quod ea, quanquam sancta occupatio, aliena esset ab instituto Societatis. Sed cum Prorex, vnaque Antistes ita hanc Oarociris procurationem deferrent, vt sine graui offensione, sinistrâque famâ nullum pateret effugium; subeundam in breue tempus putauit. Tres Sacerdotes Iacobus Bracamontius, Alfonsus Barzana, atque Hernandus Sancius profecti: qui postremus paulo post ibi inter labores ita decessit; vt apud gentem virtutum eius memoria immortalis manserit. Simui adducti quatuor fratres, bini domesticae operae, bini tradendi catechismi administri. <note>276 Quae laboriose, et egregie culta.</note> Constitutâ in medio sede, cui praefectus Bracamontius, doctrinae ratio quamaptissima inchoata. Totam regionem bini percursabant, sic vt breui interuallo singuli in orbem pagi reuiserentur: baptizabantur infantes: matrimonia iungebantur: aegrotis alloquio, et leuamentis alijs consulebatur: indigentium quoque leniebatur calamitas: namque sarcinas panis, et complura languentibus accommodata solatia: item quaedam promptiora circumferebant remedia: quae cum vbique pro necessitate distribuerent; ita commouebantur illi mortales, durioribus assueti imperijs; vt hos quasi de caelo homines lapsos intuerentur. <note>277 Homines de Caelo lapsi boni operarij aesti mantur.</note> Eo magis, quod et nihil non modo petebatur, sed ne vltro quidem oblatum ab ijs accipiebatur: quin sacris diebus promiscue in tenuiores large stipes conferebantur ex ijs, quae vel oblata Ecclesiae essent, vel de assignato Curionibus stipendio, parce sumpto, quo religiosa vita toleraretur, superesset. Igitur eorum aduentu, et hac operis administratione, sedulitate instituendi, clementiâ, qua resipiscentes excipiebantur, benignitate, quae donandis munusculis in loco expromebatur, pijs quoque mysteriorum fidei ad vulgi captum imitamentis, atque dramatibus, denique puerilis catechismi, et primae literaturae scholâ, noua rerum inducta facies. Vitiorum illa, maxime superstitionun colluuio, partim sublata, partim mitigata est. Praecipuum Caciquam eius Prouinciae, Sebastianum nomine aggressi, ex quo ad inferiores exempli stimulus spargeretur, apposite tractando, versandoque perpulerunt: vt, quaecumque mouere suspicionem deteriorem possent, foeminas domo amoueret. Inde ab alijs passim abactae. Illud etiam percommode cecidit. Cum quidam, Culquitachma nomine, ex concione de baptismo, aeterni supplicij, quod non lustratos maneret, concepto metu, induxisset animum, id quod erat, profiteri se Christianum non esse, quod nunquam baptismum adijsset, institutusque, et pulchre vestitus ad diuinum sontem admotus esset; vehementer aliorum vel metum, vel pudorem discussit, vt passim magnâ cum fiduciâ, ac libertate, qui baptismum non susceperant, postularent. Sed negotium imprimis operosum, et salutare suit congregatio Viculorum maiores in coetus. Cum enim ita sparsi degerent, vt septem, ac sexaginta pagos minutos efficerent, quos adire per coenosa, palustriaque, et inaequalia, eaque nunc feruore aestuantia, nunc rigentia gelu loca, non arduum modo, sed etiam periculosum esset; Proregis imperio egerunt Patres, vt tota illa Viculorum multitudo in grandiores octo populos colligeretur, quo facilior ad christianam humanitatem eruditio esset. Vnde simul effectum est, vt iam rebus optime constitutis, sublatisque difficultatibus, Curiones, qui
<pb id='s326' n='326'/>
non refugerent eam procurationem, inuenirentur. Excursum quoque ad maritimum est populum ex Hispanis, Peruuisque permixtum, nomine Hicam, <note>278 Portillus Cuschum a Prorege ducitur,</note> magno cum pietatis incremento. Sub annum extremum Prorex in diuersa Regni loca inspectores dimissurus, ad eos in vnum congregatos verba facere Portillum voluit, quicquid curato opus foret ad Christianam rem promouendam doceret, atque ad officium excitaret. Ipse mox Cuschum iter intendens, eundem, quem iam a confessionibus sibi adsciuerat, ire secum voluit. Qui, praeposito rectioni Collegij Ioanne Zunigâ, et Bartholomaeo Hernandio Vicario sibi relicto, reuocato etiam ex Oarociri Barzanâ, qui suo loco Limae concionaretur, Ludouicum Lopium, duosque fratres secum ducens discessit. Vrbs maritima Lima est: Cuschum penitus in mediterraneis. Hic Regum Peruuorum (Ingas vocabant) Regia olim erat: Hispani propter maritima commercia Limam ab ipsismet conditam praeoptarunt Imperij sedem. Oppidum Guamanga in itinere prope medio Limâ Cuschum euntibus occurrit. Ibi Portillus cum quos consueuerat sacrâ facundiâ motus animorum, morumque conuersiones aliquanto spacio fecisset; anno praecipiti, ad fugiendam inuidiam, ex aulae familiaritate Proregem antegressus, Cuschum contendit. Hoc eodem anno Collegium Limense <note>279 Virtus et mors P. lo. Toscani.</note> primitias caelo suas persoluit. Ioannes Toscanus, qui tanquam Simeon videbatur seruatus in vitâ, donec Societatem Limae videret, exciperetque et exciperetur ab eâ; expletâ vitae custodiâ, dimissus in pace est. Canonici, cum eius cadauer, quod ipsorum Decanus fuerat, frustra impetrare tentassent; magnifico funeris apparatu, quo iusta illi soluerunt, suam aduersus defunctum obseruantiam declararunt. Vixit annos sex et septuaginta, quorum amplius quinquaginta Sacerdos, et procurator animarum, et praeco verbi diuini fuit: in Hispania primum, dein in Canarijs Insulis, postremo in Peruuiâ. Tantum obiuit terrarum, ac marium; quantum pauci. Decies ex Hispaniâ in Canarias Insulas nauigauit: quinquies vltro citroque ex Hispauiâ, atque Peruuiâ: tum in Peruuiâ <note>280 Multa eiusdem stinera, ac labo res.</note> longe lateque vltra quadringentas leucas saepius excurrit: per Canarias autem assiduo discursu ex alijs in alias vltra decennium transijt: quo tempore Proepiscopus, et Generalis Visitator ibi fuit. Et in Peruuiâ Episcopatum Nicaranguae visit, et alterum in mediterraneis: cuius Episcopum cum deprehendisset animaduersione dignum, ingenti animo ad dicendam causam in Hispaniam vsque sub custodiâ deportauit anno saeculi eius altero, et quinquagesimo. Quae inter itinera nec arduum est cogitare, et est perarduum cogitatione assequi, quantum discriminum, et aerumnarum exhauserit terrâ, marique. Quamplurimis tempestatibus foede iactatus, semel atque iterum naufragio facto, seruatus est prope diuinitus. Postremo quidem in Hispaniam commeatu, nauigio, quo vehebatur, duabusque simul euntibus Onerarijs, in medio Oceano demersis, plusquam centum vectorum obrutis, ipsum, ac fere, viginti iam pereuntes nauis, quae vna superfuit ex vndis excepit: quos cum prope nudos in Lusitanorum Insulâ quadam exposuisset; tandem ipsâ quoque in Hispaniae orâ, cum omnibus, qui inerant, perijt. Patriam habuit Triguerum Baeticae oppidum nostris Annalibus satis potum, et praecipuam inter oppidanos domum. Familiariter nouit, studioseque coluit Bustamantium, interfuitque cum sacrae aedis Collegij fundamenta ponerentur. Quo tempore inuitatus quoque a Bustamantio ad societatem vitae, deterritusque ab repetendo nouo orbe terrarum; non potuit a sententiâ dimoueri. Ceterum vbi ipsam in Peruuiâ Societatem vidit, velut missam sibi a Deo, in qua tam multum agitatam aetatem componeret, et cuius in sinu spiritum vltimum exalaret, delegit. Admirabatur quae per eam Deus Limae efficeret: nec dubitabat dicere, haud memorabilem minus Peruuiae debere esse diem, quo Societas aduenisset; quam quo primum ipsa in Christianorum potestatem venisset: hinc enim, vt christiana cognosceret sacra: inde vt pie, sancteque coloret assequutam. Quod, quo verius diceret, ipse pariter impendendâ operâ adnitebatur: assiduus in poenitentiae sellâ, omnibus paratas aures: sed vilissimis quibusque ex indigenis, atque Aethiopibus ante alios. Ab templo in cubiculum abdebatur: nec
<pb id='s327' n='327'/>
vnquam videre erat bonum senem, nisi vel in sacro tribunali, vel in suo conclaui. Maxime autem commouebat domesticos in aetate tantâ, tamque assuetâ delicijs, alienarum manuum ministerijs, humilitas, contemptio sui, aequalitas vitae, atque laborum, cum nihil in victu, nihil in vestitu, nihil in vllâ re eximium pateretur: cellulam ipse suam euerreret, et ad alios labores seu communes, seu priuatos senili quidem infirmitate corporis, sed animi vigore iuuenili laetus adiret: nunquam gratias agendi Deo finem faciens, quod in eiusmodi se famulorum suorum coetum, talemque vitae supremum actum reseruasset. In locum boni senis Toscani coelo redditi, multi in Societatem sublecti: sed vnius insignis feruor <note>281 Feruor Noultij.</note> apparuit. Loco is praenobili ortus Comitis Montis acuti propinquus, spiritualibus in Collegio meditationibus exercitus, posthabito ingenti reditu, cuius causâ in Peruuiam venerat, animum ad pretiosum paupertatis thesaurum adiecit. Missus in Nosocomium, vt ibi prima constantiae documenta ederet, quae possidebat omnia, pauperibus, etiam subuculam linteam dedit. In Nosocomio coquo ex Aethyopiâ ministrabat: cui non modo diligentissime obtemperabat; sed et diluculo, antequam Aethyops electo surgeret, in coquinam praegressus, mundans omnia, curansque quicquid praeripi laboris poterat, sedulo praeripiebat. Interdiu vero obseruato tempore in cubiculum coqui secedens verrebat sordes, lectum sternebat, omniaque componebat, non secus atque si Christo Domino coram praesenti, non in coquo Aethyopi inseruiret.</p>
</div1>
<div1 id='SaHR.07' n='7' type='book'>
<pb id='s328' n='328'/>
<head>HISTORIAE SOCIETATIS IESV LIBER SEPTIMVS.</head>
<p><note>A. D. 1571</note> AB ortu salutis humanae anno millesimo quingentesimo septuagesimo <note>1 Procuratorum secunda Congregatio.</note> primo secundus Procuratorum conuentus, tertio post primum anno, vti proxima decreuerat Congregatio generalis, habitus Romae est. Praepositus generalis Franciscus Borgia iam aetatem, et valetudinem causans, magistratu posito, ad requiem aspirabat: sed iussus est sustinere patienter onus: imitarique Praepositos priores Sanctum Ignatium, et Lainium: qui, cum idem optassent, eandem repulsam aequo animo tulerant: vt communes priuatis auteferrentur rationes, et inuiolata Constitutionum auctoritas seruaretur. <note>2 Societatis status.</note> Recte per omnes Prouincias, et ordine cuncta satis procedebant. Sacerdotum quaedam penuriâ laborabant, quibus creandis edenda prius ex Pontificis imperio solennis votorum prosessio difficultatis non parum afferebat, tum aliter, tum quia ob eam rem viritim cuiusque creandi probatio ab Generali Praeposito per longinquas literarum vltro citroque commeantium moras petebatur. Ad haec, aliquid alicubi turbabat noua inaequalitas: cum vetustorum quidam Sacerdotum necdum certos in gradus, vel tantum inter Coadiutores adscripti viderent increscere sibi prope Nouitios, et statim aggregari Professis. Sane obedientiae victimas, mundoque crucifixos, et sibi mortuos homines haec ne videre quidem oportuerat, vt multi vtique faciebant, seruitute Dei contenti: tamen, vt humanae imbecillitatis ratio haberetur, fuere, qui hanc vnam totius conuocandae Societatis iustam causam arbitrarentur. Ceterum, quia remedium, etiamsi conuocata esset, nequaquam eius in potestate erat; nihil visum est inesse causae, quare in praesens conuocaretur. Illud omnes fere rogarunt Prouinciae, <note>3 Literarum annuarum origo.</note> communes vt literae, quae per cunctam inuicem Societatem dimitti, ex Constitutionum praescripto, solebant, sub Ignatio primum quarto, dein sub Lainio sexto quoque mense, tum singulis annis sub Borgiâ: post hac nouo compendio, non singillatim ab domibus, et Collegijs, sed prouinciatim scriberentur. Resque visa est ad occupationum leuamentum, et ad ipsarum quoque literarum dignitatem, grauitatemque pertinere: eoque concessa, Prouincialibus dato negotio, vt collectas ex singulis familijs res cum curâ, atque delectu, vnâ iuberent epistolâ illigari. Prouinciae Boreales submisse rogarunt, ne Assistentes (Nam diuturna Euerardi Gallias visentis absentia earum Romae negotia retardarat) ab Generalis Praepositi latere diu abessent, vel certe Vicarij interim sufficerentur. Quod responsum est curae fore: et Euerardi excusata absentia, quem saepius accelerare iussum temporum difficultas remorata sit. Iunio mense conuenerant <note>4 Borgia Cardinali Alexandri no Legato in Hilpania comes additur.</note> Procuratores rebus per otium aestate tractandis. Ceterum, praeter opinionem, Ionginqua, et ardua peregrinatio repente Franciscum abstulit. Iam Turcis Insulâ Cypro pene potitis, sancto contra eos foedere, vires cum Venetis iunxerant Romanus Pontifex, et Rex Hispaniarum Philippus. Pontifex autem non ad repellendos modo barbaros; sed fieri si posset, penitus opprimendos tendens, constabiliri foedus, et arma Christiana corroborari, adiunctis aliorum Principum opibus, cupiebat. Haec enim via vnica est, eademque nec dubia, nec difficilis pesti illi excidendae: quae, dum sua singuli nostrorum ante communia habent, sensim inualescit, per singulorum damna, nisi communiter obsistatur, tandem ad omnium processura interitum. Quae prouidens mala, sapiens Pontifex, matureque propulsaturus, legationes instituit duas: alteram ad Hispaniae, et Lusitaniae Reges, cui dein addidit, et Galliae: alteram ad Maximilianum
<pb id='s329' n='329'/>
Caesarem, et ad Regem Poloniae Sigismundum. Illam Michaeli Bonello Cardinali Alexandrino nepoti sororis suae: hanc Ioanni Francisco Cardinali Commendono mandauit. Vtrique comites de Societate adiunxit: Alexandrino Borgiam, Commendono <note>5 Franciscus Toletus Cardinali Alexandrino.</note> Franciscum Toletum. Sub initium Iunij aduocato Borgiâ, quanti momenti res tractaretur, exponit. Alexandrinum se Cardinalem mittere, quo nec hominem haberet cariorem, nec quo incommodius careret. Scire se quid Francisco apud Lusitanos, Hispanosque Principes auctoritatis esset: quamum, legationi dignitatis, quantum opis Legato talis viri praesentia, studium, et consilium afferre posset. Itaque volens, libensque pro sanctâ Dei Ecclesiâ profectionem subiret. Ad ea Franciscus nil, nisi summisso reuerenter capite, fore <note>6 Borgiae obedientia.</note> sibi iucundum in tali coepto, obedientiâque Summi Patris vel vitâ defungi. Sed Ioannes Polancus, qui praesens Francisci comes intererat, aexistimauit non caelandum Pontificem, quid ea res negotij, atque impedimenti haberet. Adesse Romae <note>7 Polancus difficultates proponit.</note> congregatos ex vniuersis Prouincijs, quas haberet in Europâ Societas, Procuratores, cum mandatis, ac difficultatibus suarum quemque Prouinciarum: quae nec differri liceret, nec quisquam, praeter generalem Praepositum, expedire posset. Ad haec eam esse Patris Francisci (vt Pontifex ipse palam intueatur) aetatem, tam perditam valetudinem, afflictasque multiplici malo vires; vt nullo modo videatur certo sine vitae periculo longum iter ingressurus. Quae Pontifex, cum benigne audisset, recteque dicta probasset; tamen nullo modo adeo necessarium Ecclesiae sanctae laborem praetermitti debere existimauit: curaturum se, vt quam minimo incommodo veheretur. Tum Franciscus Procuratorum negotia, quae confici paucis diebus poterant, maturare aggressus, nouos Prouinciales <note>8 Prouinciales noui designati sex.</note> designauit sex. Prouinciae Romanae Alfonsum Ruitium, qui statim magistratum occaepit: cuius loco ad Sancti Andreae Fabius de Fabijs successit Nouitiorum Magister: Siciliae Hieronymum Domeneccum: Aquitaniae Claudium Matthaeum: Franciae Edmundum Hayum: Germaniae inferioris Balduinum ab Angelo: Rheni Hermannum Tyraeum. Foroliuiense Collegium, commodioris administrationis gratiâ, Longobardiae Prouiuciae: Collegiola Samnitica, ciuitatis Sancti Angeli, et Interamnae, quae tria in Romanâ adhuc fuerant; Neapolitanae subiecit. Dionysio Vasquio, post inspecta Collegia, subsidere Neapoli iusso; vt Salmeronis Vicarius, quo plus ei ad scribendum otij superesset administraret Prouinciam. Eodem tempore cum accepisset a Philippo Rege literas, per quas quoniam Peruuiae successu aliae excitatae noui orbis Prouinciae <note>9 Noua prou in cia in Hispania noua designata.</note> Collegia postulabant, duodecim Socios mitti petebat in Hispaniam nouam; nominatis qui irent, nouam Prouinciam designauit, eiusque Prouincialem nominauit Petrum Sancium, qui post Salmaticense Collegium, Complutense <note>10 Diploma Pontificis pro Societatis Gymnasijs.</note> iam regebat. A Pontifice cum paulo ante impetrasset diploma, quo Societati potestas conseruabatur, etiam vbi generales Ciuitatum Academiae essent, publice certis horis docendi: et ab Gymnasijs eius profectos, si facultatem probassent, statuebat in Academijs quibussibet ad literarios honorum admitti gradus <note>11 Diplomam alterum, quo Socie tas Mendicantium ordo declaratur.</note> debere; alterum longe grauius impetrauit, quo ipsam declarabat Societatem, quamuis Collegia adiuncta haberet, vere suisse, et esse Mendicantem, et inter Mendicantes ordines numerari debere: et cum ipsam, tum probationum domos, et Collegia eius beneficijs illorum ordinum, humanis iuxta, diuinisque impertiebat, exordio praefixo tali. Dum indefessae considerationis intuitu perscrutamur, quantam Christianae Reipublicae vtilitatem attulerint dilecti filij Presbyteri Societatis IESV, ac plane conspicimus eos vere mundi huius relictis illecebris adeo Seruatori suo se dedicasse, vt conculcatis thesauris, quos aerugo, et tinea comedit, lumbisque paupertate, et, humilitate praecinctis, non contenti terrarum finibus, vsque ad Orientales, et Occidentales Indias penetrauerint: ac eorum aliquos ita Domini amor perstrinxerit, vt etiam proprij sanguinis prodigi, vt verbum Dei inibi efficacius plantarent, martyrio voluntario se supposuerint: perque eorum spiritualia exercitia, etiam regna ipsa fidem Christi agnouerint: ac tam inibi, quam vbique terrarum caritatis, et misericordiae opera exercere studeant; facere nullo modo possumus, quin eos, tanquam veros palmites
<pb id='s330' n='330'/>
in Christo per caritatem coniunctos, et benigne amplectamur, et ea sibi specialiter concedamus, quae et paupertatis per eos emissae voto, et eorum instituto, ac commoditati credimus profutura. Hac honestissimâ praefatione Sanctissimus Pater beneficium Apostolicum exornauit. Accessit toti causae, et inde nota perillustris, quod ante probationem Pontificiam, cognouerant eam, editisque perdoctis responsis primi sapientiâ viri probarant, cum alij Quintilianus, et Horatius Mandosij Pater, ac filius, Hieronymus Gabrielius, et Vincentius Baldinatius: tum duo clarissimae postea felicitatis Marcus Antonius Burghesius, et Hippolytus Aldobrandinus: quorum ille Pontificis pater, hic Pontifex fuit. Namque Marcus Antonius inter liberos Camillum Burghesium habuit, qui ad Summum Pontificatum euectus, assumpto Pauli Quinti nomine, molientibus haec nobis, terras regebat: at Hippolytus eodem Summo potitus honore Clemens Octauus fuit. Hi omnes, quoniam in Societate proressâ nihil dubij erat, quin arctissimâ paupertate vtens Mendicantium in numero censeretur; etiam Collegia, et Probationum domos, quae vna cum illâ, ex instituti sui a Pontifice approbati naturâ, vnam religionem non plures constituunt: ad quam et reseruntur, velut ad finem, atque praeparatio sunt, inde tanquam ex capite censeri, denominarique, et capitis frui debere beneficijs probarunt: praesertim quod aliquid Pontificis concessu in commune possessum Mendicantium naturae minime <note>12 Hieronymus Natalis Vicarius generalis a Borgia relinquitur.</note> obesse, aliorum exempla Ordinum demonstrarent. postremo Franciscus Hieronymum Natalem Generalem Romae Vicarium relinquens, secumque adiutorem Polancum ducens, et Iacobum Mironem, qui Prouincias Aragoniae, et Lusitaniae interim viseret, pridie Kalendas Iulias lecticâ iter, vt Pontifici placuerat, ingressus est. Peropportune paucis ante diebus ex Galliâ Euerardus redierat. Itaque tres Assistentes Romae manserunt Natalis Hispaniae, idem, vt dictum est, Vicarius Generalis: Palmius Italiae, et Siciliae: Euerardus Borealium Regionum: cui, per Mironis absentiam, Lusitaniae quoque, et Indiae, et Brasiliae commendatae Prouinciae. Vehementer omnes domestici, perinde atque externi, qui Borgiam norant, suspexerunt hac in profectione humilitatem hominis, obedientiam, alacritatem: cum ad interitum tali tempestate, et corpore ita affecto pergere haud dubie videretur. Neque se ipse ignorabat: sed vadebat tamen constans, et gaudens, obedientiâ fretus: id modo ijs, qui mirabantur, responsi <note>13 Borgiae in obediendo fiducia</note> edens: Deus optimus, qui Vicarij sui menti voluntatem indidit, vt hoc onus imponeret; idem corpori meo vires addet, vt perferam. Et praecipuâ quadam afficiebatur laetitiâ, cogitans aliquid sibi obedientiae causâ perferendum. Per obedientiam enim (aiebat) Christi Vicario debitam non modo difficultates absconduntur, et euaneScunt; Sed et condiUntur, atque dulceScunt. lila mepermariaacterras laetum vehet. Cum HiSpanorum quidam Procuratorum ad Patris comitatum accessissent, et mediocrem effecissent Religiosorum manipulum; praebuere materiam sagacissimae pietati Francisci praeclaram exercitationem excogitandi. Totus in eo positus, vt peregrinatio ad gloriam Dei <note>14 Horae ad precandum a Bor gia in itinere distribuuntur.</note> quamam plissimam procederet; ita diuisit inter comites horas precandi, vt totum diem perpetua esset oratio. Cuius itineris rationem cum Cardinali Legato exposuisset; is quamplurimum eam probans, imitaturum se dixit: aduocansque Franciscum Mariam Taurusium prudentissimum virum, et optimum, qui dein fuit Cardinalis, aliosque suae familiae Sacerdotes, inter eos pari modo tempora precandi distribuit. Dum hi demandatum iter contendunt, iam strenue foederatorum <note>15 Missi de Societate in classem faederatorum a Pontifice.</note> aduersus Turcas classes instruebantur: ac Pontifex, qui multo plus in diuinis, quam in humanis reponebat auxilijs, Religiosorum eas virorum e Capuccinis, atque Societate communiri sanctimoniâ, subleuari operâ voluit. Eius iussu, praeter eos, quos Veneti duxere in classe Regis Catholici, Christophorus Rodericius nominatim lectus, et Ioannes Montoia, illo Romano defunctus, hic Siculum gerens Prouincialatum, cum quatuor lectis Socijs, ad militum animis, corporibusque opitulandum profecti. Praeter haec, cum Episcopos quatuor Pontifex mitteret, qui Episcopatus Ecclesiasticae ditionis inspicerent; tum ei,
<pb id='s331' n='331'/>
<note>16 Et comites Visitatorum Ecclesiasticae ditionis.</note> qui partem Vmbriae, et Agri Piceni: tum Episcopo montis Feltrij, qui Flaminiam visit, comites de Societate adiunxit: missique Ioannes Victoria, et Michael Lauretanus: sed huic, Romam subinde in Germanicum vocato Collegium, Sebastianus Morales datus successor. Quibus haec data a Patribus monita, vt obeundis ex instituto religiosis ministerijs excolerent populos, tempestiuisque consilijs inseruirent Episcopis: ceterum quamminime in cognoscendis causis Sacerdotum, et ipsis corripiendis immisceri se sinerent: ne Ordini inuidiam promouendis diuini obsequij rebus aduersam conflarent. Resque modestiâ, sedulitate, parientâ, alijsque talium virorum virtutibus, cum Antistitum, et populorum approbatione, et commodo belle successit. Interim Romae loco Francisci Toleti <note>17 Emmanuel Sa Concionatur apud Pontificem.</note> in Concionibus ad Pontificem, et in Poenitentiariae munere Emmanuel Sa suffectus est: qui neque vt in aedibus Pontificijs interim habitaret, neque vt certam pecuniam, quae Toleto ex munere Poenitentiariae tribuebatur, acciperet, Pontificio rogatu perpelli potuit. Quod cum spontesuâ, tum Borgiae, qui ex itinere id vehementer commendauit; effecit. Praeterque eum Concionatorem, <note>18 Et ad Sancti Petri Canonicos.</note> qui in Vaticanis aedibus ad familiam Pontificiam verba faciebat, vnum voluit esse Pontifex, qui Canonicis Sancti Petri priuatim concionaretur in ipsorum Odaeo. Insignes hoc anno viros Romae mors abstulit, Antonium Vicecomitem Mediolanensem, et Carolum Vrsinum Romanum, magnae virtutis, <note>19 In signes quidam Romae de Societatemortui.</note> ac spei iuuenes: Tarquinium Rainaldum item Romanum, qui, et in Valle Tellinâ, et Nouocomi, et Mediolani prudentiam, eximiamque innocentiam cum probasset; Interamnâ, vbi Collegio praeerat, aegrotus venerat. Baptistam Pezzanum Parmensem, qui annos prope viginti domus Prosessorum, insigni cum exemplo virtutum omnium, procurator fuerat: et Franciscum Emerulum Belgam Brabantinum in Poenitentiariorum Collegio ministrum: cuius, inter ceteras virtutes, comitatem, modestiam, obedientiam, Indicae profectionis ab longo tempore conceptus eminebat ardor, propagandi Euangelij, obeundaeque <note>20 Hieronymi Ru biolae virtus in supremo vitae actu.</note> propterea mortis studio. Sed paulo explicatius Hieronymi Rubiolae natione Hispani, et olim Gandiae primo et quinquagesimo huius seculi anno in Societatem adsciti referenda mors est: quam vitae optimae consentaneam Rector Senis obiuit duodecimo Kalendas Septembris. Quo die transfiguratio Domini anniuersarijs celebratur sacris (quod ipse mysterium peculiari quadam semper pietate coluerat) dum rem diuinam facit, maiore solito coelestium deliciarum repletus gustu, appropinquare tabernaculi sui depositionem intellexit: idque multis deinde, quâ consueuerat, comitate (nihil enim suauius illo) praedixit. Itaque postridie, cum iam morbo tentaretur, et familiariter instituto sermone cum Doctore, qui officij causâ visum venerat, diceret, sat certo se obitum suum celebrem interpretari varijs e sensibus, quos animo suo Deus offerebat; resedit in lectulo, ac longum produxit sermonem de felicitate eorum, qui religiosorum in coetu viuunt: paulatimque abreptus impetu, fixos in coelum oculos diu tenuit, identidem cadentibus lachrymis. Ex eo tempore nihil nisi de Deo voluit audire, vel de pio volumine, vel de sermone inuisentium. In Sancti Laurentij solennijs, cum diuinissimum sacramentum afferretur, quod ardentissime concupierat, et postularat, positis in medio cubiculo genibus, suauissime suscepit, cunctis mirantibus tantum virium in eo residuum, quem proximis diebus acuta febris, et continua grauissime macerarat. Eodem postmodum aeternitatis pignore, superante iam morbo, in viaticum praemunitus, cum sacro perungeretur oleo; Sacerdotem rogauit, vti clarâ, lentâque voce verba solennia exequeretur, ne se eâ fraudaret dulcedine, quam in salutaris mysterij vsurpatione percipiebat. Atque ad Patres, Fratresque, qui omnes submissi in genua circumstabant, post absolutam vnctionem, versus; vehementer eis obedientiam coecam, precandi studium, caritatem, et consensionem fraternam commendauit. Postque monitos vniuersos communiter, sua cuique singillatim commendauit munia. Adiecit deinde cupere se, antequam proficisceretur e vitâ, piorum virorum sodalitatem videre, quam ipse condiderat: atque vt ad se eodem die admitteretur, rogauit. Iusta postulatio visa.
<pb id='s332' n='332'/>
Boni sodales, qui id nihilo minus optabant, studiose conuenerunt: mistoque pietati moerore, cum circa lectulum flexis genibus constitissent; oculis in eos Pater, <note>21 Adhortatjo ad exteros Sodales.</note> quos iam aegre aperiebat, intentis: Deus, inquit, vos saluet, filij: En ego a vobis recedo: recedite item vos a vitijs. Nolite in viâ Christi lassescere. Cauete in Sacramentorum frequentatione intepescatis. Et quoniam nostis perfidiosum seculum esse; ne ei credite. Huius vitae res, ventus sunt, sumus sunt, vmbra sunt: me videte, qui mox non ero. Quanquam equidem laetus ad Dominum meum vado: neque hanc spem valetudine, aut regno mutarim. Dum tempus habetis, prospicite animis vestris. Videte ne vos ipsi vobis illudatis. Inania sunt quaecumque sunt praeter pietatem: conseruate pacem: succidite cupiditatem: ad rem plus aequo attenti ne sitis. Illud ante omnia, per Christum IESVM, curate, vt malum pudorem, qui a benefactis retardat, penitus exuatis: vt Christiani estis, ita audacter Christum confitentes coram hominibus, consessurum vos postea coram Angelis Dei. Hoc a me monumentum habetis mei: huc oculos, huc spes, et curas vestras intendite: Deusque Pater, cum Filio, et Sancto Spiritu ijs donis, quae maxime ad gloriam ipsius, et salutem vestrarum animarum expeti possunt, vos augeat: vosque vicissim supremo hoc in discrimine vestris precibus mihi adeste. His verbis optimi viri in vberrimas soluti lacrymas, aegre potuerunt ab amantissimi Patris conspectu diuelli. His dimissis, postridie se dixit velle scholarum discipulos salutare; ac, tametsi medici non confidebant eo vsque superfuturum; <note>22 Et ad exteros scholasticos.</note> praesensio tamen verior ipsius fuit. Superioris classis adolescentibus mane aduocatis, quos adhortatus est super omnia, vt improborum consuetudinem declinarent: seque et nobiles, et Christianos meminissent. Post meridiem inferioris classis pueros acciri iussit. Dumque illi aduocantur, ab infirmorum Prefecto impetrauit, vt prope altare, quod in cubiculo erat, stratâ in solo culcitrâ, in eam se se deponeret; circa quam pueris numero amplius septuaginta iussis in orbem fundi, et duabus in altari caudelis accendi, ipsemet praeiuit, Salue Regina: ilioque innocentium, quasi Angelorum choro sequente, totam salutationem miro cum gaudio absoluit. Tum eos quoque, vt pudorem, pietatem, modestiam colerent: vt obtemperarent Superioribus, aliasque virtutes sequerentur, admonuit; eo sensu, vt domesticorum quidam, earumpentibus nimio impetu lachrymis, subduxerint se se. Obscurâ iam nocte accersiuit Sacerdotem, ex quo supremam vnctionem exceperat: et tanquam negotium alienum ageretur: Pater, inquit, quando tu coepisti, prosequere suprema mecum officia, atque animam meam solennibus Deo precibus commenda. Aderant cuncti Fratres deiecti in genua: ad singulas preces moribunde respondebat, Domini in Cruce pendentis effigiem assidue manibus ante ora tenens. Vbi ad dimidium ferme precationum ventum est; sat est, inquit, in praesentiâ: reliqua suo tempore exequemur: et ad Crucifixum versus, suauissime alloquens, suamque vilitatem, prauitatemque, et ipsius maiestatem, et bonitatem comparans, totus prae pietatis feruore colliquescens, identidem sacros pedes, et manus, et latus, osculabatur, et circumstantibus osculandum praebebat, Huiuscemodi in colloquijs, et affectibus sanctis vsque ad vesperam diei posteri superfuit: tum iusso Sacerdote intermissam repetere sui ad Deum commendationem; spiritum quietissime exhalauit, gratissimo suarum odore virtutum perfusa relinquens omnia: quae cum per omnem eluxissent aetatem; sexdecim postremis, quibus aegrotauit, diebus, vt in deficiente lumine euenit, clarissime micuerunt. Et magnarum laudum certa capi documenta ex rebus exiguis licet. Laxiores indusij maniae (vt euenit) ad cubitum collectae <note>23 Disciplinae custodia.</note> prope iam moribundo summa nudarant brachia: quod cum vidisset, operiri iussit, quoniam sancta obedientia sic iuberet: et quodam ex circumstantibus Sacerdote subijciente, tantam seueritatem non exigi eo tempore; nullum esse tempus respondit interpretandi lege, vbi seruari possent. Et leges opinor intelligebat, quas de vestitu decenti, deque modestiâ habemus. Nihil vnquam in toto morbi cursu poposcit: sique iuberetur proferre, numquid vellet; plura sibi aiebat, quam meritus, dignusque esset, vltro praeberi. Interrogatus aliquando quamobrem
<pb id='s333' n='333'/>
moestior videretur: Non bene me nostis (inquit) vereor equidem, si forte quid recte feci, ne velit id in hac vita Deus remunerari: ita gaudijs animum meum complet. Cum sanguinem Medici iussu misisset; sanguinem illum Deo obtulit: et hoc assidue faciebat, vt dolores omnes, quibus premebatur, angoresque Diuinae Maiestati dedicaret. Libenter ad abluendum os, et gargarizandum vtebatur aceto, in memoriam aceti Christo Domino in Cruce porrecti. Aiebat nunquam tam vegetos sibi fuisse ad diuina sensus; quam habebat collabente iam corpore: nec tam bene vnquam antea diuinam Scripturam, tantoque cum gustu intellexisse. Simul decubuit, oblitus omnino se Rectorem, in potestate omnium obsequentissime fuit. Magnus Ciuium numerus, et copiosa vis lachrymarum funus <note>24 Fiducia in Deo</note> cohonestauit. Collegium ipse primus fundauerat, summisque in angustijs rei domesticae, diffidentibus Patribus sustineri posse, cum ob bellum recens Ciuitas exinanita esset, deque remouendo cogitantibus, ipse obstiterat, et sustinuerat multos annos alacritate incredibili. Tantum ab errore, ac desperatione aberat hominum, qui difficultatibus interdum pressi, per euersionem negotij totius, ad liberandos se curâ grassantur: quodque vel imbecillitatis eorum, vel temporis vitium est, inexpugnabili tribuentes necessitati, praeclara coepta alioqui aeternanda corrumpunt. Ab ortu Collegij ad annum salutis humanae millesimum quingentesimum sexagesimum octauum Rector Senis versatus, ad Florentinum Collegium regendum tranflatus est: pauloque plus biennio inibi moratum Romam acciuere, eius virtute, atque industriâ in sanctâ Vrbe vsuri. Sed breui Serias votis omnium, et vocibus expetitus hoc anno redierat. Vir fiduciae in Deo praecipuae, et quiete animi, ac laetitiâ in summâ paupertate admirandus: qui tantum cum ferret onus; non modo nunquam molestus Praeposito Generali, aut cuipiam <note>25 Amor paupertatis, quam sororem suam vocabat.</note> Superiorum expostulationibus fuit, neque vt solicitudine eâ se liberarent petiuit; sed ipsorummet solicitudinem suâ patientiâ subleuabat. Quin adeo, aiebat, idcirco se non conqueri, quod paupertatem sibi sororem adoptasset, et fiduciâ diuinâ recrearetur. Itaque inter sanctissimas hasce sorores duas non poterat non securus quiescere. Multa narrantur prouidentiae diuinae exhibita illi pignora. Interrogatus qua arte efficeret, vt nihil habenti Collegio nihil deesset; vrbane vt solebat respondit: Quo propius inopia est, <unclear reason='page damaged'>eo</unclear> nos magis satagimus litanias multiplicando. <note>26 Ab inimico eleemosinam petit, et impetrat.</note> Ferunt etiam cum ne ad cibum quidem suppeteret quicquam domi, post effusas ad Deum preces, ad hominem satis opulentum, verum ab Societate alienum adijsse, et rogasse, vt nummos aureos quinquaginta ex Dei amore donaret: qui cum miraretur, diceretque: Num ignoras me vobis inimicum? Re spondisse, propterea se ad eum venisse, quod Iperaret benigne facturum etiam inimicis. Qua ingenuitate, ac submissione fractum ilium, quicquid petebatur protulisse, addito vt imposterum fidenter accederet: vbi facultas adesset, opem laturum. Profecto hoc fuit mel de petrâ, atque oleum de durissimo saxo elicere. Quae serui Dei, si nossent ingenuâ submissione, verâque vti modestiâ; crebrius renouarent miracula. Per autumnum Nouellariae in Prouinciâ Longobardiae Domus Probationis: per aestatem Calataieronae Collegium in Siciliâ institutum est. <note>27 Nouellariae domus probatinnis conditur a Camillo Gonzaga.</note> Camillus Gonzaga Nouellariae Comes, magnâ aetatis parte in militaribus studijs sub Carolo Quinto, et Philippo Rege eius filio exactâ; quod reliquum erat, sibi, Deoque victurus, celebritate dumtaxat Societatis, et hortatu coniugis motus, ei exaedificare domicilium cum templo, et reditibus ornare statuit Nouellariae, ad suam, et popularium suorum pietatem fouendam. Est Nouellaria, quam et Nuuolanam, alij Nugolariam vocant, Oppidum nec magnum, nec coeli persalubris in Galliâ Cisalpinâ haud Mutinâ procul: tamen cum tantopere Domus ad instituendos Tyrones Borgia exoptaret, tamque liberaliter comes omnia, eiusque vxor Barbara Borromaea deferrent, et Sanctus Cardinalis Borromaeus interpositus petitor instaret; admissa conditio est anni superioris Augusto mense. Hoc autem anno rebus mediocriter iam comparatis, Kalendis ipsis Nouembribus incoli est caeptadomus. Ad demerenda Caelitum patrocinia (Haec enim auspicatissima Christianis exordia) de industriâ Comes possessioni ineundae destinauerat
<pb id='s334' n='334'/>
diem sanctis omnibus dedicatum. Ceremoniâ non magnâ, sed piâ res gesta est. Interfuit Leonettus Prouincialis, alijque Patrum, qui pridie recepti dominorum in villâ circiter mille passus ab oppido, vbi diluxit, praeeuntibus cum Cruce duodecim pueris, quos Comes ex pietate sub nomine humilitatis alebat, ipso Comite, et Barbarâ coniuge, et popularium multis sequentibus, supplicantium ritu processerunt, psalmos, et litanias simplici modo canentes. Vbi ventum ad sacram aedem, hymno, Te Deum laudamus, decantato; Prouincialis templum, ac domum omnem aspersit aquâ lustrali, fecit sacrum, Christi Domini Sacrosanctum corpus comitibus, et familiarium haud paucis diuisit, tempori, ac loco aptum sermonem habuit: postque meridiem vesperae psalmi pari simplicitate cantati. Vniuersa familia abincunabulis vndeuiginti fuere. Tyrones numero quatuordecim <note>28 Primus Rector et Magister No uitiorum Pater Antonius Valentinus.</note> translati Venetijs. Rector primus, idemque Nouitiorum Magister Antonius Valentinus, qui eodem loco complures annos ad exitum vsque vitae, magnam in opinione sanctitatis, rebusque magnis toto circa illo tractu gestis permansit. Pauci dies abierant, cum ad se vocatum Camillus, et Barbara in secretum conclaue vno ore sic alloquuntur. Nobis, Pater, exequi verbis non est quantum animo <note>29 Camilli Gonzagae fundatoris pietas.</note> gaudij fructum ex operis huius auspicijs capiamus. Ceterum simul intelligimus, quam gratos esse Deo nos deceat, et auxilijs vti, quae ministrauit. Proinde en tibi Nouitiorum par. Indigni quidem, qui tuis, hoc est Angelorum illi choro adnumeremur, sumus: verumtamen, vt famulatu Dei rudes omnino, et Nouitij sumus; ita voluntate parendi tuos puta. Ambos suscipe, rege animas nostras: pasce vel micis, quae cadunt e mensâ filiorum tuorum. Vides captum nostrum, precandi aliquam, meditandique accommodatam viam praescribe. Conabimur, Deo propitio, fructum tibi non poenitendum fideli obsequio procreare. Nequaquam desuit iustis optatis Rector: neque illis maior ad incipiendum alacritas, quam ad pergendum constantia, ad proficiendum attentio fuit. Comes Camillus exercitatione spiritus diligenter excultus, cunctâque per homologesim ad eam <note>30 Barbarae Borromaeaeeius eo niugis feruor.</note> diem retextâ vitâ, magnae virtutis solida fundamenta iecit. Sed Barbara ad summa quaeque concitatissime ferri: volare magis, quam currere. Totâ vi ingenij, totâ prudentiae indole (quae eximia erant) quantoque impetu antea inania seculi, iam submissionem, iam simplicitatem, pietatem, Crucem ardere, sectari, complecti: non dedignari puerorum, quos diximus, inopum, quibus fecerant ab Humilitate nomen, foeda capita suis lauare manibus: ijsdem, et egentium alijs interulas, tibialia, ac vestimenta alia caedere ipsamet, et consuere. Eadem sacris diebus adire institutam a Patribus catechesim, et populares puellas in populi conspectu patienter, et suauiter edocere: illuc vero incumbere, vt vitia cuiusuis generis ex Oppido, sed super omnia impia in Deum verba, quae merito vehementissime detestabatur, exterminaret: si qua esset famae inquinatioris faemina, vigilanter accire, mirâque sapientiâ castigare; vt vnâ eius verecundiâ non paucarum libidines frenarentur. Consessarium, quasi Christi Domini sequestrem, et interpretem venerari. Nullam eius ab ore pati vocem in irritum cadere: quod vel inde <note>31 Genus orandi per modum emendicationis.</note> perspectum est. Laudarat initio Pater precandi genus a Ioanne Gersone traditum, quod spiritualem mendicitatem vocat: interiectisque mensibus multis, cum idem rursus per obliuionem, quasi nouum proponeret, illa subiecit: Iam diu, Pater, est, cum id me docuisti. Ex eoque die diebus singulis hâc ego mendicatione per vuius horae spatium vtor. Sisto enim me, velut inopem, ac mendicam coram Virgine Deiparâ, et throno gratiae gloriosâ Dei Humanitate, Tum singulos obiens Angelorum choros, aliquid ex vnoquoque stipis rogo. Inde veteris testamenti, deincepsque noui Beatos generatim ad Virgines vsque precata, tandem in affixo Cruci Christo IESV consisto: me, meaque cara, et honesta omnia in eius plagis vitalibus, et diuino corde reponens, ac dedicans. Deique benignitate, et Sanctorum patrocinio non infructuosam sum experta mendicationem. Denique licebat augurari celeriter adeo vectam metâ, palmâque ocyus potituram. Anno insequenti Nono Kalendas Sextiles ingenti suo gaudio, parique superstitum motu potita est. Proxima fini religiosissime multa, sapientissimeque
<pb id='s335' n='335'/>
<note>32 Mors Barbarae Borromaeae.</note> fecit, ac dixit. Cupiebat omnes adesse seculi amatores, vt in se, velut in speculo, hominis inane contemplarentur. Susceptisque ex Patre Valentino, quem abesse nunquam sinebat, tribus postremis sacramentis; familiarem sibi illam piae mendicationis exercitationem, praeeunte eodem, repetens, vbi ad Domini plagas venit: Pater, inquit, hîc consistamus; hîc locus meus est: hîc esse aptum mihi, bonumque est. Tum voces, tum gemitus ad illa vitae diuinae ostia ardentissime <note>33 Eiusdem in Societatem amor.</note> ingeminans, orauit, adorauitque, donec vox morientem defecit. Societatem supramodum amabat, et obtrectatorum linguis eam sibi fieri cariorem dicebat iam tum ex eo tempore; cum quondam Mediolani per os Energumenae Diabolum audiuerat in eam contumeliosissime inuehentem. In aduentu Tyronum recentium laetitiam animi dulcibus interdum lacrymis depromebat, exultans, atque triumphans, quod ad Christi Domini obsequia lectissimi quique, et florentissimi conuolarent. Aduocabat ad se peramanter: ac studiose rogitans, quid quemque potissimum commouisset; responsa eliciebat, vnde magis, magisque ad Dei laudes excitaretur. Et celebrabat promptam adolescentuli, scitamque pietatem, qui primum verbo Dei se compulsum respondit: deinde quaerenti verbum Dei vbi inuenisset; in sacris literis subiecit: postea instanti quid sacrarum ipse literarum illâ nosset aetate; minime obscuras esse in eâ parte, si quis audire vellet, adiecit: ad extremum interrogatus, quî potuisset mundum deserere <note>34 Mundus speciosus sed vitiosus.</note> tam speciosum, ac pulchrum; speciosus est, inquit, sed vitiosus: pulcher, sed putris. Persuaserat ipsa viro, domum vt illam moliretur: ipsa ad templi cultum, et supellectilem sacram, cum alia, tum de sponsalibus ornamentis suis multacontulit. Denique et annuum domui vectigal ducenûm nummûm legauit. Eidem, quae postea perfecit Comes, debentur. Nam piâ cohortatione moribundae commotus, menstruo sacramentorum vsu in hebdomadarium, sicut ipsa tenuerat, commutato, per annos quinque, et viginti perseuerauit, non solum de Nouellariensi domo, quam luculenter instruxit, et magno sumptu aedificauit; sed de cunctâ Societate plurimum meritus, vt documento est vel illa proxime morituri benignitas: cum cognito multos e Galliâ sub id tempus eiectos, in sexennium denis eorum impensas legauit. Sed de viri praestanti virtute tum erit vberius memorandum.</p>
<p><note>35 Calataieronem. se Collegium conditur.</note> Calataierona vrbs in Siciliâ mediterraneâ est ad Pachynum promontorium vergens, in Syracusanâ dioecesi loco edito, ac saluberrimo sita: tum opulenta ipsa, et nobilis, et familiarum amplius millibus tribus frequens: tum vndique vrbibus cincta, et oppidis, in quae liceat euangelicos identidem excursus facere. Qua cognitâ loci opportunitate, ipse fertur Sanctus Pater Ignatius expetiuisse Calataieronae Collegium: sed res non nisi ab hinc biennio exitum habuit. Tum Ciuitas Principe Buterae, et Marchione Piscariae, qui Siciliam pro Rege temperabat, gratiâ, et auctoritate adnitentibus, Collegium instituere vectigalibus ex publico collatis induxit animum. Submissis inde, qui necessaria prouiderent, hoc demum anno sub initium Augusti, praeclaris exordijs, magno ciuium concursu, et plausu literariae scholae peruulgatae tres, numerusque Collegij vsque ad <note>36 Iosephus Fabritius primus Rector eius Collegij.</note> vnum et viginti incolas expletus. Praefuit omnium primus Iosephus Fabritius, quem pro suâ mirâ lenitate, candidissimâque prudentiâ, et sanctâ facundiâ certatim ciues carum, ac venerandum habebant. Statin sacramentorum, itemque concionum, ac coelestis doctrinae crebrior vsus inductus: et alia pietati quaesita incrementa salutaribus monitis, et exemplis. Maxime probauit Ciuitas, vt officium sibi nouum, saepius ab Collegis ostiatim mendicata vinctis inopibus adiumenta. Interim Collegiorum veterum nullum habuit latiorem hoc anno, <note>37 Mamertini Coi legij praeclar labores.</note> quam Mamertinum explicandae campum industriae. Amplam suggerebat materiam nouus Pastor Ioannes Rethana, qui quantum sui gregis amabat vtilitates; tantum Societatis fidei, solertiaeque tribuens, vtrisque plurimum commodabat. Ergo vt inde fieret initium, quod omnium est frugum bonarum semen, nunquam ante catechesis accuratius administrata est. Appetente magno ieiunio, nihil temporis, quanquam primo quosdam terrebat, impediente
<pb id='s336' n='336'/>
licentiâ inchoatum opus. Prodibant e Collegio sacris diebus viceni, eoque plures in alias alij regiones vrbis, suum quique prae se e scholasticis pueris chorum agentes. Horum vocibus carmina prima legis aeternae canentium calles eodem tempore omnes personabant. Aggregabantur obuij quique agminibus, non pueri modo, sed aetatis cuiusuis, ac sexus. Inde sacras in aedes tum principem (vnde nunquam Archiepiscopus aberat) tum Collegij, tum alias, prout se se offerrent, cateruatim inductis necessaria saluti tradebantur, haud sine essicacibus hortamentis. Tota res magnum in modum (et nescias vtrum disciplinâ rudium magis, an peritorum in citamento) profecit. Iam illud, et e tranquillitate omnium, et praesenti salute plurimorum fuit. Grassatorum exulum magna, potensque manus regnum grauiter insestabant. Et horum animas, et communem calamitatem miserati Patres, cum Praeside Regni post obitum Proregis <note>38 Tres praecipui Proreges hoc anno in Nostrorum finu moriuntur.</note> egerunt. (Nam hoc anno euentu notabili, et Mediolani Gubernator Dux Alburquercius, et Neapolis Prorex Dux Alcalaae, et Prorex Siciliae Marchio Piscariae, hoc est summa omnia Hispanici per has oras im perij capita occubuere: et omnes in Patrum nostrorum sinu: cum quidem Prorex Neapolitanus nunquam ad confessiones ante adhibitos ad supremam vltro vocasset) Cum Praeside ergo actum est, vt ediceret, qui exulum in classem contra Turcas abijssent, per bimensem post reditum, quo tempore prospicere sibi possent, inuiolatos futuros. Quam conditionem cum omnes accepissent, nonnullisque in conflictu mortuis, ad centum redijssent; vltro significarunt Patribus, consilium sibi non esse ad latrocinium vltra redire: sequuturos in classe militiam, si Imperatori placeret. Austriacus appellatus deberi veniam, et in praemium nauatae operae ratus, volens concessit: ita magno leuata malo Insula est. Sed praecipuam laborum materiam christiana praebuit foederatorum Principum classis, <note>39 Classiarijs adiu menta pietatis praebita.</note> quae in portum Mamertinum conuenit. Appulerunt e primis Venetorum triremes multarum nationum milite, non Italis modo, sed Dalmatis, Cretensibus, Epirotis, alijsque Graecis refertae. Cumque consistendi in portu iam diu potestate caruissent, permultos vehebant aliquot annis in expiatos. Aderat Pater Marius Beringucius in Praetoriâ Augustini Barbadici, qui caritate suâ plerosque nobilium ad confessionem pellexit: et partim ipse, partim alij Patrum audiuerunt. Ad gregarium porro militem, et nauticam expiandam turbam ratio talis instituta. In singulas triremes bini e Collegio missi vniuersam multitudinem ad dolorem peccatorum, sinceramque confessionem incitabant, instruebantque, propositâ liberali in dulgentiâ, quam paulo ante Pontifex iobelaei formulâ promulgarat. Tum persuasum Trierarchis, vti remiges sinerent in Collegij templum deduci, vbi quietius, celerius, et religiosius audiren tur. Ergo separatim singularum nauium remiges sub custodiâ instructo agmine ducebantur. Ibi Sacerdotes plures decem excipiebant, totidemque non Sacerdotes. Hi primum ad confessionem repoliebant: deinde confessos ad cceleste conuiuium praeparabant. Ita permultis non magno tempore expiatis proximo die Dominico, partim in Collegij templo, partim in alijs propter mare, sacramentorum maximum erogatum, immortalitatis pignus, ac nutrimentum. Minime praetermissae Pontificiae triremes: sed in his propria Capuccinorum administratio fecerat, aliena auxilia vt minus necessaria essent. Curarum plurimum in Regis Catholici classem collatum. Rerum praefectura diuinarum in eâ penes Hieronymum Manricium erat: quam ita deferente Rege susceperat; vt Societatis auxilia prius vellet sibi promitti: vnde factum, vt Regis postulatu Pontifex Patres, quos supra memorauimus, destinarit. Is non modo Sociorum vtebatur industriâ, sed et Sacerdotum ceterorum, qui sponte operam in classem deferrent, neminem, nisi quem illi probassent recipiebat. Instante iam profectione nouum Pontifex ipsi proprie classi iobelaeum largitus, omnia nouo ardore succendit. Rursus omnes, et primi quique summâ pietate curarunt confessione animos, et pane viuo roborauerunt. Pater Christophorus Rodericius regiam Quadriremem, volente Ioanne Austriaco, ne quid resideret, quod retardare fauorem coelestem,
<pb id='s337' n='337'/>
atque victoriam posset, ita perpurgauit; vt reliquum nullum factum sit, ne vilissimarum quidem operarum inexpiatum caput. Tum cohortatione accommodatâ, et munimento salutis sic inflammauit; vt nemo vel remigum vinctorum non maxime ad patrandam victoriam, vel subeundam pro religione beatam mortem animatus iret. Idem ab Ioanne Montoiâ in Neapolitanâ Praetoriâ factitatum. Certatim in suas quisque triremes plerique Trierarcharum Sacerdotem e Societate vocabant. In regiam Rodericio conscendendum fuit, quamuis ad operam liberius deriuandam in plures minus ipse nobilem praeoptaret. Ioannem Montoiam secum Aluarus Bazanus Marchio Sanctae Crucis Neapolitanarum Praefectus triremium duxit. Alij alijs conscensis, inde ad alias, vt ferebat vsus, transiliebant. Nonis Octobris ad Echinadas Insulas Christiana classis, et Turcica concurrerunt: quo in conflictu maxima illa post hominum memoriam, <note>40 Patrum in pugna nauali labores.</note> virtute militum, ducumque, sed praecipue (quod clarissimis intellectum est documentis) pugnante pro suis Numine, de crudelissimis, im purissimisque hostibus est parta victoria. Sub ipsum certamen Patres strenue audiendis compendio confessionibus, confirmandis militibus, adhortan disque vt fortiter, nec nisi rectâ mente pro diuino cultu certarent. Mox ipsâ in pugnâ praelato Crucifixo, incitandis, adurgendisque pugnantibus constantissime operam posuerunt: vbi Montoiam narrant ita fidenti animo, constantique, ac sereno vultu pollicentem victoriam institisse, vt vltra hominem videretur. Iam coeptâ victoria, ad iuuandos morientes, curandos saucios vertere curam eâ caritate, vt ne ipsis quidem Turcarum moribundis, vulneribusue male multatis denegarent obsequia humanitatis: quorum nonnulli recepto baptismo morientes vitae sunt <note>41 P. Marius Beringucius strenue se gerit.</note> geniti immortali, salute in exitio repertâ. Pater Marius Beringucius dum religiosâ animi firmitate ipso in impetu, ac tempestate certaminis incitat pugnatores: et quamuis hinc, atque hinc multi caderent, ipso quoque Augustino Barbadico summo Venetae classis Procuratore, cum quo ibat, ante eius pedes ex vulnere, vnde mox obijt collapso, perstat intrepidus, vulnus ipse quoque excepit in genu: comes autem eius Nicolaus Sorbulus dum victrix classis redit, morbo in Phariâ insulâ occubuit, etiamnum sanctae militiae tyro, sed virtutis maturus. Eodem tempore Messanae plurimum exhaustum laborum est, tum in continuis habendis, regendisque precationibus, et supplicationibus quoque ordinandis, tum in curandis, qui relicti suerant aegrotis militibus, inter quos in gens suit numerus Germanorum, nec pauci Hispani. Quod geminarunt negotium, <note>42 Iacobi Suarij Rectoris Messanae, et Domenecci Visitatoris Prouinciae officia caritatis.</note> cum victrice classe reuecti aegri, saucijque. His in officijs Rectoris Collegij Iacobi Suarij plurimum curae euigilarunt. Sed super omnes Visitatoris Prouinciae, moxque Prouincialis Domenecci indefatigabilis desudauit caritas. Cui cum par calamitati pietas, pietati solertia, solertiae efficacitas, hisque omnibus auctoritas compar suppeteret, nimirum agendo per se, ad hortando, incitandoque, atque edocendo, quorum maxime ea partium erant, vnus habebat plurimorum momentum. Auctore, et exactore illo, Archiepiscopo maxime adiuuante, qui et comitem, seu ducem se praebuit in emendicandis per diuitum domos hinc linteis, inde culcitris, aliunde alio instrumento; receptacula aegrorum, oppletis iam veteribus, aliquot instituta. Domeneccus idem cum Austriaco egit, vt in bello desideratis supremi exequiarum honores (quod apparate toto <note>43 Pater Ludouicus Gagliardus Seminarij Rector orationem habet ad Pontificem.</note> factum regno est) haberentur. Ceterum et Pontifex Sanctus Romae, cum victoriam Deo gratularetur, Latinâ eam oratione inter sacra praesente se deco randi munus nominatim Patri Ludouico Gagliardo tum Seminarij Rectori mandauit. Institit quoque vt in Siciliam Germanice periti aliqui mitterentur ad solatia militum Germanorum, qui summas inter calamitates neminem habebant, quî cum siue animorum, siue corporum communicare dolores possent. <note>44 Iodocus Carcinerus et Antonius Vinkius Germanicos milites aegrotos iuuant.</note> Missique exitu anni ex copiâ, quae ad manus fuit, Sacerdos, et adiutor, Iodo cus Carcinerus, et Antonius Vinkius, mirum quantum ad vtraque leuanda miserorum incommoda valuerunt per summas aerumnas suas, inter quas etiam Vinkio mori contigit. Eiusdem Beatissimi Patris iussu Prouincialis Austriae
<pb id='s338' n='338'/>
<note>45 Prouincialis Magius in Poloniam a Pontifice mittitur.</note> Laurentius Magius hoc quoque anno adulto vere Poloniam reuisit. Ferebat fama Sigismundum Regem de dimittendâ ob sterilitatem coniuge (ea Caesaris Maximiliani soror erat) ducendâque alterâ agitare: quod in tam eminenti per sonâ exemplum erat toti Christiano orbi offensioni magnae futurum. Ergo vigil Pastor non modo ad bestiarum vim ab Sancto Christi grege, sed morborum quoque luem arcendam intentus; tum datis ad Regem, et ad suum Internuntium literis, tum destinato eam ob causam Laurentio, cuius nouerat auctoritatem multum ad Regem valere, tanto flagitio ire obuiam maturauit. Simul primum literas, et mandata Pontificis Magius accepit, quanquam Melchior Bilia apud Caesarem Internuntius, ex quo plura iubebatur cognoscere, iam diem suum obierat, et profectio in tempus inciderat Prouinciae perincommodum; raptim absoluto, quem habebat. Prouinciali conuentu, dedit sese in viam. Et ille quidem expeditae obedientiae fructum non amisit: causam tamen Vincentij Portici apud Regem Internuntij egregia fides, et adiuncta prudentiae animi magnitudo <note>46 Posnaniensis Collegij exordium.</note> eo loci perduxerat, vt minus necessariam ratus sit operam suam. Tum ex occasione Posnaniam ad ponenda Collegij fundamenta perrexit. Iam habebat in Poloniae Regno tria Societas Collegia diuersis in Prouincijs: Bransbergense in Prussiâ, Pultouiense in Masouiâ, Vilnense in Lithuaniâ. His additum hoc anno quartum Posuaniae in Occidentali Poloniâ, quam maiorem vocant: cuius ipsa Posnania est caput, vrbs haud Silesiâ procul, magnitudine inter medias, amoenitate situs in primis, Varta amne pluribus alueis partim naturâ partim arte muros subterfluente: aedificijs non inelegans, elegantium ferax ingeniorum. Debebatur ei proprio quodam nomine Collegium: tum propter singularem, quâ postulabat, humanitatem: tum propter insignes viros Stanislaum Varseuitium, Stanislaum, ac Benedictum Herbestos, Stanislaum Grodicium, <note>47 Adamus Konarscius Epis copus Collegij fundator.</note> aliosque, quos ipsa Societati dederat. Adamus Konarscius a Cobelino sa crorum vrbis Antistes fundauit, cum quo superioris anni exitu Varsauiae conuentum supra est demonstratum. Pater Magius binos Sacerdotes Iacobum VViecum Vangrouitium, et Simonem Visocium, totidemque non Sacerdotes ducens extremo Iunio Posnaniam venit. Recepti sunt magnâ bonorum gratulatione, Senatus praesertim, qui statim gratulatores misit, et Canonicorum, qui cum populum pro concione ad gratias Deo agendas inuitassent, secundum concionem Sanctorum Ambrosij, et Augustini hymnum solenni ceremoniâ, accinentibus festo sono campanis, concinuerunt. Initio, quod Episcopus rursus ab suo Rege in Germaniam et Italiam Legatus aberat, et Sacerdotes aedis Sancti Stanislai, quae destinata Collegio fuerat, demigrare cunctabantur; in Episcopi aedibus habitarunt. Paulo post tradita est domus cum adiuncto Sanctae Gertrudis sacello: et alia, quae Senatus iam pridem perbenigne decrerat: ac reliqua deinceps omnia, postquam Episcopus adfuit, composita, atque constabilita. Quo loco, secundum Antistitem, in beneficijs et benignitate multorum, ante omnes prodenda literis perpetua, atque pro facultatum modo immensa beneficentia Vrsulae Michelani ciuis Posnaniensis viduae. Illa quicquid inter primas difficultates mendicitati Patrum, quicquid ad nudas tegendas aras, ad sacrificales amictus, et alios cuiusuismodi vsus necesse fuit, vltro suggessit. Denique merito Collegij parens habetur, id insuper commerita felicitatis; vt Hieremiam filiam maternae huius pietatis aemulam, ac velut heredem haberet. Magnum incussit terrorem Haereticis hic Posnaniam Iesuitarum aduentus. Itaque id in <note>48 Societas etiam a Palatino haeretico laudatur.</note> primis adnituntur, vt coepti operis disturbent exordia. Palatinus erat Lucas Gorca, homo extra haeresim (vti superiori volumine indicatum est) minime malus, sed haereticarum partium adeo studiosus, vt nimio etiam studio suis obsuerit. Dum enim haereticum Ministrum adhortatur ad vitam componendam, quo posset non industriâ solum, verum etiam auctoritate sustinere Iesuitarum impetus: ac leuiter increpat, ipsorum iubens intueri Iesuitarum exemplum, quos angelicam asserebat vitam in terris ducere; Minister nec corrigere mores habens in animo, nec obiurgationem, tamque disparem comparationem ferens,
<pb id='s339' n='339'/>
pudore, irâque confusus Posnaniâ aufugit. Ceteri ergo Haeretici tanto magis in solicitudinem excitati, quanto clariorem videbant instare deliramentis suis perniciem; aliquot etiam orthodoxorum siue sponte (nam vbique sunt, qui vel prauitate ingenij, et quadam altercandi dulcedine, vel boni specie capti, coeptis quantumuis probabilibus aduersentur, sine Haereticorum instinctu) denique et e Sacerdotibus, quos demigrare oportebat, nonnulli graue certamen mouerunt: quod tamen nonnisi ad Episcopi, et Senatus, et ceterorum ordinum constantiam, atque erga Collegium caritatem intendendam, atque insigniendam <note>49 Primitiae fructuum Posoaniensis Collegij.</note> valuit. Et talia parillud egregium Sacerdotum Vuiecus, et Visocius, instar generosorum seminum, edebant prouentus futuri pignora, vt incenderet vulgo auiditatem plenae messis primitiarum gustus. Confessiones, cathecheses, custodiae publicae, receptacula aegrotorum, et inopum, deductio ad patibulum damnatorum, et id genus operosiora munera curae Visocio erant. Polonice verterant summam Christianae doctrinae a Patre Ledesma collectam: eam memoriter, et cum cantu, vno praeeunte, pueri pronunciabant. Quae res, vt noua, et maxime accommodata ingenio populi, magno pietatis bono celebrari coepta. Addebat Visocius explicationem quoque grauiorem Romani ad Parochos <note>50 Stanislai Vuieci lucubrationes.</note> Cathechismi: Vuiecus Collegij in fantiam, et incrementa curabat: sed prima, eius occupationum erant sacrae conciones, quas habebat, scribebatque. Erat homini vernaculae orationis admodum apta, et acris, et plena dignitatis copia. Itaque Posnanienses, cum anno superiore degustassent; iucundissime, et confertim audiebant. Ceterum, quia non erat scriptione minor, quam actione: et res non cominus modo, sed et eminus gerenda erat; cum tantum sit momentum in libris bonis siue ad pietatem alendam, siue ad repellendam im pietatem; Patribus placuit hoc etiam telum in Poloniâ, vt in ceteris fiebat Prouincijs, expediri: et negotium ipsi datum Vuieco est. Vulgarant librum Haeretici, cui Confessio Sendomiriensis nomen fecerant: iudicium de eâ consessione (sic enim opusculum nominauit) scripsit Vuiecus vrgente Internuntio Portico, qui editum sumptibus suis volumen inter Proceres sparsit. Id primum nostrorum operum Sarmatice prodijt. Sub idem tempus libellus de Imitatione Christi, et alij eâdem linguâ vulgati. Verum quia explicationes, et cohortationes in Euangelia, quae Dominicis, et alijs festis diebus leguntur in sacrificio, postillarum nomine Haeretici consarcinarant plane pestilentes, et manibus omnium, praesertim Parochorum, summâ cum pernicie terebantur; optimum visum est postillam salutarem suggeri, quae nocentes excluderet. Ergo id quoque opus magnâ expectatione moliebatur Vuiecus, et mox magnâ felicitate perfecit: deinde alia, atque alia adiecit opera preclarissimi vsus. Interim permulti ab Sectis tum concionibus, tum explicatione catechismi veritatem edocti, ad Catholicos remigrabant. Inter quos sacerdos, qui magno cum religionis detrimento non multo ante desciuerat: vnus item e Ciuitatis Iudicibus, et quidam antea religiosa sequutus signa, e superiore loco publice execrati haereses, in Catholicam religionem rite iurarunt. His Posnaniense Collegium generosis natum seminibus <note>51 Vilnensis Collegij incrementa.</note> in proceritatem dignam nobilitate, ac pietate Polonicâ adoleuit. Interim Vilnense maxima capiebat incrementa, obstantibus et ibi nequicquam Haereticis. Nam vbi maximum, atque pulcherrimum Sancti Ioannis Baptistae templum traditum illi viderunt; non modo indignari, sed et surere, et seditionem moliri, coeperunt. Verum mira Dei in Lituanos, atque in Societatem benignitas facillime cuncta pacauit. Feruebat diuinum opus. Varseuitium Polonice dicentem terna minimum, et quaterna millia auditorum celebrabant. Praeterea aliae Latine, et Italice, et Germanice ab alijs conciones habebantur. Magnus numerus ad religionem auitam reuocati, e Ruthenis potissimum, qui minime videbantur ab Regno Dei abesse: quin adeo incrementis Collegij gratulabantur, et optabant apud Patres homologeses, et synaxes obire. Sed nonnisi, qui prius errores posuissent admittebantur. Gestiebat successu Episcopus. Philosophicam scholam incoeptari Prouincialis Sunerius decrerat: eamque ob rem Sociorum
<pb id='s340' n='340'/>
manum per autumnum adduxit: sed incidit in tempus, cum pestilentiae lues gymnasium dissiparat. Patuit tum clarius Episcopi in Collegium solicita caritas. Sociorum tres secum abduxit in villam, tres et viginti in alteram item suam villam euocauit, habuitque vtrobique suis impeudijs paterne. Vndecim in vrbe manserunt: inter quo Varseuitius magno et praesentium exemplo, et absentium, cum Sacerdotibus duobus: quorum alter Lucas Crassouius dum pertinaci caritate confessiones omnium, quicumque se offerrent, excipit; inde lue, vt creditum est, afflatus, vitam pro salute ciuium fudit, sancto totius gentis Sarmaticae <note>52 Patris Lucae Crassouij obi. tus, et virtus.</note> auspicio. Is enim primus Polonorum dicitur in Societate admissus, idemque primus de gente eâdem inter nos Sacerdotum, ad Societatem coelestem, quod exitu tam nobili contigit, emigrauit. Venerat proximo Februario Vilnam functus peregrinatione Roxolanâ interpres, et rebus gerendis egregius adiutor Proprouinciali Sunerio. Concionibus pomeridianis operam Vilnae dabat, et confessionibus omni vacabat tempore. Infimam quoque discentium classem, ex Magistrorum penuriâ, regendam vltro sumpserat, et omnia haec tolerabat valetudine ita consumptâ; vt ab insanabili tabe proximo gradu abesse putaretur. Nimirum dulce erat, instar sacri cerei, in Dei obsequium ardendo totum, lucendoque consumi. Nec sane lenius quasi extingui, ac beatius potuit. Praegressâ enim per triduum leuiore febriculâ, quarto die magis adhuc leuatus videbatur: cum repente vis mali tota sub noctem ingruit. Id vbi sensit, nihil quicquam nec animo, nec ore commotus, accito Rectori Varseuitio de noxis confitetur: et professus nihil se dolere, quod proficiscendum ex his vitae miserijs esset; incendi solitum moribundis sacrum cereum postulat, simulque ante oculos sibi collocat imagunculas quasdam in Romano Collegio Domini Cruciatibus impressas. In eorum meditatione circiter horae quadrantem fixo obtutu, summâ attentione, cum suspirijs, ac gemitibus immoratus; ipsemet preces, quae commendandis Deo abeuntium animis recitantur, in sacerdotali codice reperit, tradiditque apposito sibi custodi positis humi genibus recitandas: quibus nec dum absolutis, cum idem ad singulas praesenti animo responderet; placidissime consumptus est. Pultouiense quoque Collegium lues eadem dissipauit: et quo die Vilnae Crassouium rapuerat (primus ac vigesimus Octobris fuit) Pultouiae <note>53 Matthiae Debinskij mors.</note> rapuit Matthiam Debinskium famularium operum administrum, Cuius mortem cum Rector Stanislaus Rozdrazouius nuntiasset, ita subscripsit: Totus Sanctus erat hic frater. Collegium, quod expetebatur in Russiâ, Praemisliaeque ponendum, conuenerat, vt Iaroslauiam transferretur, Sophia, quae id fundabat, expressit. Aiebat enim religione se impediri, ne populum suum alienis posthaberet.</p>
<p>Prouincialis Magius aestate mediâ reuersus iu Austriam, Viennensis Collegij <note>54 Graeciensis Collegij rudimenta.</note> rebus compositis, in Styriam excurrit, de Collegio Graecij constituendo cum. Archiduce Carolo transacturus. Vt in sequenti anno incolae mitterentur conuenit. Interim populo Graeciensi, Principibusque acceptissimus, prosperrimoque euentu, Stephanus Rimelius rem diuinam procurabat. Ardentem per se <note>55 Alberti Bauari Ducis de Societateiudicium.</note> religionis studio Carolum inflammauerat vehementius Bauariae Dux Albertus, cuius filiam Mariam cum hoc anno duxisset, id moniti genero socer sapiens sapienti dedit. Quod pertineret ad religionem, si conseruatam eam, ac restitutam vellet; non vnum Graecij, sed quam multa posset in suis Prouincijs Collegia Societatis excitaret. Hoc auxilio se pulcherrime vti. Dolendum omnino erat, cum tot vndique panderentur Euangelio portae, per inopiam operarum, praeclarissimas occasiones amitti. Namque sub idem tempus venerum ab Stephano Bathorio creato Transyluaniae Principe (Vaiuodam ipsi appellant) accuratae <note>56 Societas in Transyluania expetitur.</note> literae, quibus subsidia Societatis in eam Prouinciam postulabat: item ipse contestans in ijs maximam sibi restituendarum religionum fixam spem esse. Ex ordine minorum religiosus vir Albertus nomine, dum passim per Transyluaniam diuina ruunt, sustinuerat Sonlij, quod gentis Bathoreae hereditarium Castellum erat. Is iam et aetate, et valetudine sibi diffidens; ne cuncta secum pessum irent,
<pb id='s341' n='341'/>
Stephanum monuit, vt successorem mature quaereret. Ea Stephano, dum omnia circumspectat, et fortassis Alberti eiusdem monitu, prima fuit causa postulandae Societatis: quam principio, dum paulatim viam in vrbes aperiret, Sonlij collocaret. Magius collaudato ponderosâ epistolâ, cum graui cohortatione, pio Principis studio; curaturum se apud Societatis Praepositum respondit, vt, si qua ratione liceret, in tantâ paucitate operarum, eius postulationi iustissimae, et conatibus optimis ne deessent. Eodem tempore, et in Sueciam aperiebatur aditus. <note>57 Et in Sueciam accitur.</note> Regina Catharina Sigismundi Polonorum Regis soror, constantissimae virago pietatis, cum ad suum profectum, tum ad educandum religiose filium Sigsmundum (eum qui tertius hoc nomine regnum Poloniae nostrâ aetate obtinet) Sacerdotes de Societate duos postulabat. Auctoritatem Nuntij Portici, et Reginulae Poloniae sororis suae interposuit: et votorum demum compos est facta, quae tamen in praesens idoneorum inopiâ Patrum differre coegit. Ceterum dum tanta sacrorum penuria colonorum vrget; ecce tibi maxime insignis amittitur. <note>58 Adalberti Bausekij egregia virtus.</note> Viennae Adalbertus Bausekius Boemus, quam acerbo naturae, et rebus humanis, tam maturo virtuti, sibique obitu, quinto Nonas Maias cecidit. Eius exitu anni, quo Sanctus Ignatius terras reliquit, insigni miraculo vocatus ad Societatem, puero IESV in Sacrosauctâ Hostiâ viso, quemadmodum eo loco narratum est, consentaneam vocationi vitam egerat: vir mitis, innocens, candidissimâ animâ, humilitatis amabilissimae, paratissimae ad omnia obedientiae: ad haec doctus cum primis, publiceque in Academiâ Viennensi, temporeque eodem in Collegio nostro Theologiae interpres: im piger idem, nauusque diuinae vineae cultor: cuius in ore, ac vultu innocentiam animi, caritatemque erga Deum, et quoscumque honimum legeres. Quibus virtutibus ita domesticorum amores, ciuiumque rapuerat; vt aegro nullum omissum sit, certatim omnibus omnia conferentibus, diuinum, humanumque remedium: et fuerint, qui vota facerent, atque enixe Deum Dominum precarentur, vicarios se offerentes, vt detractos sibi, illi annos adijceret, ne munimentum id religioni alienissimo tempore demeretur. Quae spes vbi fesellit, quod reliquum erat, demortuo frequentiâ, dolore, lachrymis, ac lamentatione insigni iusta funebria persoluerunt. <note>59 Magij de eote stimonium.</note> De eo Magius ita nuntiat: Tertio die Maij migrauit ad Dominum sanctulus ille, ac benedictus Pater Adalbertus, dimidium animae meae, propter multas eius virtutes: cuius mors, vt communi bono, perincommoda accidit, et Academiae, et Collegio nostro, et Theologorum nostro Seminario: cum esset ille vas omnium bonorum, et ad labores infractus: ita vulnus cordi meo tale inflixit, vt <note>60 Collegium Pragense peste contactum.</note> etiam num perdoleam. Collegio quoque Pragensi non leuem attulit cladem, pestifera febris, quae totam fere Boemiam peragrauit. Sociorum quatuor sustulit, quorum tres imminentem sibi finem praedixerunt. In his Aegidius fuit Anglus Ioannis Pauli Campanae in Tyronibus instituendis socius, mox Magister <note>61 Aegidij Anglilaudes.</note> ipse futurus, excellenti virtute, ac prudentiâ iuuenis, laborum appetentissimus, eoque muneribus oneratus permultis: denique dulcis adeo caritatis; vt in omnibus omnium temporibus, et angoribus solatium, ac lenimentum esset. Postquam supremis munitus est diuinorum mysteriorum praesidijs, quo propius accedebat hora exuendae mortalitatis; eo exultabat magis, ac gestiebat. Nil eius ex ore audiebatur, nisi: Venite exultemus Domino: Exultate Iusti in Domino: Exultabunt Sancti in gloria, et alia de genere hoc. Quibus laetitijs interuenire Satan est ausus: vt intelligamus quid bestia im portunissima, nisi Deus coerceat, cum male sibi conscijs agat. Sed in praesens quam temere se obtruserat; tam ignominiose nullâ re in famulo Dei e suis reperta, fugit. Campana, qui haec scripsit, sciscitante num quid haberet, de quo ipsum admonendum censeret; Haberem, inquit, non pauca, si totum superesset. Verum nonnisi tres horae supesunt vitae: in alijs hoc breui spatio vtendum est curis. Et plane tertiâ post horâ excessit. Inter Collegij Fratres ad manuum opera adiutores, quidam erat eximie pius, ac sim plex, qui magnâ caritate culinae labores obibat. Is biduo ferme, antequam Aegidius moreretur, dum complicitus in genua historiam Visitationis
<pb id='s342' n='342'/>
Deiparae, quae eo ipso die anniuer sarijs honoribus recolebatur, secum meditatur; totum vidit oculis corporis, quasi sole clarissimo splendere locum, vbi orabat: eâque in luce Christum Dominum vidit, qui dextero brachio Aegidium sustinebat. Quam rem Patri Campanae pius coquus retulit: et posstquam Aegidius ex humanis abijt, eum sibi ad Deum, Rectoris consensu, patronum adsciuit. Nihil infregit malum in corpora saeuiens Sociorum conatus in curandâ peste <note>62 Duo Nobiles ab haeresi per Nostros reuocati.</note> animorum. Itaque multos sanarunt: sed duos nobilitate praecipuos: alterum percarum Caesari quin quennio ante in Augustanis Comitijs Haereticorum fallacijs circumuentum: alterum adolescentem magnae indolis e Ducibus Russiae: qui cum Pragam venisset e patriâ, cum vniuersâ suâ familiâ multam nobilitatem complexâ, haereticum virus eiecit. Ad haec Auellanedae in primis factum est operâ, vt Caesar multa e re Catholicorum decerneret: ac Boemorum nobili globo petenti Augustanam confessionem, in Boemicis Comitijs, quae mense Iunio habita sunt, graui, ac seuerâ oratione pernegaret. Nam cum ausus quidam esset inter postulati causas addere, quod idipsum gratum Maximiliano futurum esset; <note>63 Ingolstadiensi Collegio paedagogium ex Academia attributum.</note> mentiri hominem respondit. At Albertus Bauariae Dux assidue ad studium Catholicae religionis addens, Ingolstadiensi Collegio nouum attribuit in Academiâ munus, et Sociorum subsidium postulauit, ad nouum Landishutae Collegium, vbi Guilielmus Dux filiorum maximus degebat aedificandum: et literarum ingressum hunc fecit. Cum nouo subinde merito, nouâ virtutum dignitate, gratiam, <note>64 Alberti Bauariae Ducis perhonoriticae de Societate literae.</note> fauorem que nostrum sibi demereatur deuota Saluatoris IESV Societas, aequissimum arbitramur, vt ad omnem illius commoditatem, honorem, et quietem eo plus studij et patrocinij conferamus, quo totum illud eius institutum Ecclesiae Catholicae vtile magis, et necessarium cognouimus. Ac nostra certe Bauaria restitutae auitae pietatis, quam praesentium temporum morbi nonnihil labefactarant, magnam partem Societati debet. Nos ipsi ita diligimus eam sincere, vt nihil tam cupiamus, quam plura eiusdem Collegia, et eorum, quae iam erecta sunt maiorem et auctoritatem, et dignitatem. His subiicit de Collegio Landishutae instituendo, deque Ingolstadiensis Academiae Philosophico cursu, et <note>65 Academicorum obstacula, et querimoniae.</note> Paedagogio Societati penitus tribuendo. Paedagogii nomine Rhetoricae, Humanitatis et Grammaticae disciplinas eo loci complectuntur. Academici Doctores, vbi haec agitari cognouerunt, vltra modum commoti sunt. Consilio itaque inter se habito, multisque scripto collatis rationibus, quatuor e suo corpore ad Senatum Principis allegant, qui osten dant eam rem Academiae splendori, frequentiae, aliarum que disciplinarum, ac professorum earum dignitati, et rationibus obfuturam. Hi, et luculentis commentarijs, et actionibus vehementibus causam, strenue agunt: sed eâ maxime re Senatum, ac Principem offenderunt; quod intemperantiâ verborum vsi, dum religiosos homines immodice carpunt, suam prodiderunt minus bonam aemulationem, animumque interdum cum rectairu Deumfide non penitus congruentem. Inter cetera conquesti, ab Iesuitis in. Academiam inuectum iuramenti iugum. Sic enim appellabant inductam consuetudinem, vt et disciplinas professuri, et literarijs insignibus honestandi, ex sormlâ Pij Quarti, in catholica dogmata sacramento adigerentur. Itaque cum frustra multum contendissent, etiam comminati se abituros, solamque relicturos Academiam, si Dux propositum teneret; responso edito vt irent, vel meliorum copiam affore Doctorum; pro beneficio habuere, vt quieti manerent. Tum Martinus Eisengrenius Procancellarius habitâ oratione plenâ Societatis laudum, decretum Principis promulga uit. Super haec, quoniam qui de Societate ad id loci in Academiâ Ingolstadiensi docuerant, solenne conceperant iu siu randum, de curandis Academiae commodis, eaque res nonnullos in generabat scrupulos in consultationibus, alijsque actionibus Academicis, magnâque ex parte causa videbatur nimiae seueritatis, qua Iesuitas vti Professores ceteri querebantur; censuit Princeps eo iureiurando posthac Societatis homines obligandos non videri, quos satis ad officium religiosorum votorum nexus adigeret. Itaque eâ solutis compede vniuersam Philosophiam, Rhetoricam, Humaniores literas
<pb id='s343' n='343'/>
suo prorsus arbitrio administrandas permisit. Hoc tamen initio Patres, modestiae causâ, institere, ne sibi ea procuratio, nisi ad experimentum vno anno capiendum, <note>66 Canisij opus de Sancto Ioanne Baptista.</note> committeretur. Petrus Canisius hoc anno primum aduersus Centuriatores, vtilem religioni, librum edidit de Diuo Ioanne Baptistâ. Agebatur de condendo sapientum Collegio, quibus vna esset prouincia, sty lus ad refutandas Haereticorum fallacias, et veritatem catholicam confirmandam. Mouerat id consilij olim Natalis: Hoffaeus superioris Germaniae Prouincialis quam fieri potest acerrime promouebat: Principibus Bauaris mire probabatur, et domicilium ei Collegio Landishutam destinabant. Sed et hoc (vt alia multa spei magnae consilia) praesentes disturbarunt necessitates: quae quicquid copiola rum erat, ad se <note>67 Marchia Badensis a Georgio Schoritio exculta.</note> se rapiebant. Georgius Schoritius coeptos in Marchiâ Badensi labores perurgens, religionis saciem ad pristinum nitorem renouauit. Interruperant (vt supra est positum) non nihil Caesaris literae selicem cursum: sed tamen cum bonâ eius veniâ, id Praeses, quod instituerat, pergens, procul amotis deliramentorum Lutheri magistris, expediuit sim plicis multitudinis aures, et animos coelesti doctrinae. <note>68 Fuldensis Collegij origo.</note> Iam nouus in Rheni quoque Prouinciâ late patens Colonos poscebat campus. In Buchonio nemore peruetustum, ac nobile Monasterium est e Sancti Benedicti disciplinâ ab Sancto Bonifacio Germanorum Apostolo, dum secessu, et meditatione caelestium requietem a pastoralibus curis interdum petit Carolomanni munere, qui regionem circa ternarum leucarum attribuit, inchoatum. Ei Monasterio, pariterque vrbi, quae paulatim frequens accessit, Fulda propter labens amnis alioqui inglorius, nomen dedit. Denique Monachorum virtute, Principumque benignitate in eam amplitudinem ditio, et auctoritas Monasteri creuit; vt inter Principatus Imperij censeatur, et Abbas ipse sit Princeps, seque Archicancellarium Augustae, perque Germaniam, et Galliam Primatem inscribat. Ceterum lapsu temporum, et nouissimo religionum motu sic toto Principatu catholica procubuerant sacra; vt supremus im mineret interitus, nisi clementissima prouidentia, mature qui su stineret, Balthassarem a Dernbach cognomento Grauelem Principem subiecisset. Is, vt primum anno priore nominatus est Abbas, antiquorum iuuenis morum, et religionis restituendae percupidus, cum animo suo quid oneris subijsset, reputans, quanquam Societatem nonnisi famâ praesertim Collegiorum Herbipolitani, Moguntinique, et Treuirensis cognorat, tamen cum suâ sponte, tum virorum optimorum suasu auxilia ab eâ postulauit religiosorum sex simul ad conciones, simul ad literarias scholas, vt (quemadmodum in epistolâ ad Prouincialem Vinkium disserit) adulti concionibus ab errore deducerentur, paruuli veritatem, vna cum literis haurirent. Distat Fulda Herbipoli septentrionem versus leucis Germanorum modo duodecim, Moguntiâ quindecim, via, quae Erfordiam fert, inter ipsam Erfordiam, et Moguntiam pari ferme interuallo sita, magnam partem Hassiâ, Thuringiâ, et Saxoniâ, et alijs tum haereticis terris inclusa. Eo visus est locus cum, praesidio dignior ad Haereticos im minentes vndique repellendos, tum aptior ad speculam, sicunde penetrandi ad eos occasio panderetur. Nec dilationem res patiebatur, quod ordo equestris concionatorem confessionis Augustanae introducere, et in coenobio Franciscanorum, quod annum iam vigesimum ab religiosis desertum alieni quidam in habitabant, Caemeterio in forum, templo in receptaculum lignorum verso, haereticam excitare scholam moliebantur. Ergo Hermannus Thyraeus, qui procurator Romam profectus, inde post obseruatam in Vrbe aliquanto tempore domesticae disciplinae formam Prouincialis reuertit, <note>69 Pr mi incolae Fuldensis Collegij.</note> inclinato Autumno Osualdum Redlingium, qui praeesset, vnaque Hermetem Albauranum, qui primus Collegio Spirensi praefuerat, virtutis eximiae, et commodae facundiae Sacerdotes, vnaque Magistrum Ioannem Macherentium, et fratres duos misit, opus velut in statione, quoad de Collegio transigeretur facturos. Magnâ eos gratulatione boni omnes, maxime que Abbas excepit: paucisque diebus apud Parochum habitos in coenobio, quod Haeretici suae, vt diximus, scholae destinauerant, collocauit. Ibi dum pro se quisque, et Macherentinus
<pb id='s344' n='344'/>
in quadam gymnasij prolusione, et Osualdus in grauibus ad populum concionibus <note>70 Pater Hermes Albauranus moritur.</note> elaborat, et Hermes, quanquam dudum offensâ valetudine, nihil cessat, quin adeo pietate populi, et ad diuina verba concursu incitatus supra vires eni titur, inter dicendum ictus apoplexiâ, magno Catholicorum dolore, tertio Idus Martias insequentis anni decessit. His ab initijs dum oritur Fuldae Collegium, Moguntinus Antistes, et Spirenses Canonici, ad suorum firmamenta Collegiorum, tabulas rite confecerunt, Patresque probarunt. Ac Spirae ampliores in aedes, quas Canonici donarunt, Decani antea domicilium, Maio mense migratum <note>71 Petrus Syluius Moguntiae occumbit.</note> est. Moguntia Theologiae veterem Magistrum Petrum Syluium amisit, virum christianâ humilitate insignem. Hic in Societatem Louanij adscitus ineunte saeculi huius anno altero, et quin quagesimo, prout eorum temporum cogebat vsus, cum plurimam in messem operarij quam paucissimi diuidebantur, in alia ex alijs loca translatus, ac ministeria, primum Louanij in Belgio, tum in Italiâ, Romae, Florentiae, Tyburi: dein Pragae in Boemiâ, postea Ingolstadij in Bauariâ, postremo in Rhenanâ prouinciâ Coloniae, Treuiris, Moguntiae, linguarum, et disciplinarum cognitione multiplici, et ipso manuum labore (nam praeter alia Lainio amanuensis, et Polanco fuit) catechesi puerorum, atque opificum, grammaticae cum latinae, tum grecae explicatione, professione Rhetorices, semel atque iterum philosophico orbe obeundo, denique theologiam, et e sacrorum interpretatione librorum promendo, et viâ, quam scholasticam vocant, tractando: atque inter haec studiorum moderator, confessarius domesticorum, saepe etiam extrariorum: item rebus domi pietatis praefectus, consiliarius Rectorum, ac monitor, vbique laboriosus, ac diligens sese, velut salutarem nubem, quocunque Sancti Spiritus im petus per obedientiam ageret, morigeram, ac sequacem praebens, vnus multiplex gentibus multis auxilium ministrauit. <note>72 Ad obediendum diuinitus monitus.</note> Ad facilitatem obedientiae tantam haud obscuro videtur monitu diuinitus eruditus fuisse. Nam, vt primum Romam venit, in quendam incidit Sacerdotum domesticorum, qui (ab nullo enim paradiso abest serpens) superbiae spiritu, et erroris illusus, adiungere sibi per artes, detractâ Sanctissimo Patri Ignatio auctoritate, adolescentem simplicem nitebatur. Nec procul aberat Syluius, vt totum ei se dederet, cum acerbissimo morbo correptus est, cum eo stupore mentis, ac sensuum; vt nihil a stipite, et saxo distaret. Sed adfuit innocenti gratia Dei, vt stuporem stupor excuteret. Statim vt paululum mentis leuatus est torpor, sim plicitatis lapsum cognouit, ac deplorauit: firmiterque emendatione propositâ, ita continuo morbus omnis euanuit; vt omnes intelligerent benigni illam Numinis admonitionem fuisse: et deceptus quoque, idem que deceptor Sacerdos errorem magnâ ex parte suum deponeret. Natalem habuit Flandriae pagum in Alosti viciniâ, vocabulo Hautemum. Sexto Idus Iulias ad humilium <note>73 Lamberti Aueri pietas.</note> praemia onere expeditus corporis viam iniuit. Magna Rectoris Collegij erat Lamberti Aucri et sanctitas, et sapientia: et Moguntiae, circaque nomen illustre; longe ad conciones accersebatur: ac semel, iterumque hoc anno accitus Francfordiam est, vt in celeberrimis nundinis, et in conuentu, quem Legati Principum habuerunt, catholicos tractatus haberet. Ex aequo etiam cum Paulo Schalischio sic disputauit; vt plane satisfactum ille sibi, seque iam catholicum pronuntiaret. Sed inter maximas Lamberti virtutes pulcherrime fulgebat misericordia <note>74 Excellens mieri cordia.</note> aduersus egentes. Enimuero fuerant haec tempora per omnes fere Christianorum in Europâ terras ita infaelicia; multis vt simul grassantibus malis, haud aliud ferme saeuiret acerbius, pluresque conficeret, quam fames. Hoc igitur misericordiam latius pandens Auerus, quo angustior erat annona, per multos menses plus centenis, saepe centenis quinquagenis quotidie alimenta diuisit, sic vt simul animis salutaris doctrinae esca praeberetur: quod bini Socij, alij <note>75 Deus pietatem large rependit.</note> inuicem, atque alij succedentes studiosissime factitabant. Valuit pietas erga pauperes Domini, vt Dominus ipse rebus Collegij benediceret. Itaque experiebantur Patres copiolas domesticas largiendo non minui, sed potius augeri Valuit exem plum ad excitandam complurium benignitatem: qui et per se
<pb id='s345' n='345'/>
multa largiebantur, et pecuniae summas non leues, hi quin quagenos, illi centenos aureos ipsi tradidere Collegio diuidendos: tum alij vestes, alij libros, alii <note>76 Herbipolitani Collegii res.</note> alia contulerunt, quibus proprie literis operata paupertas subleuaretur. Tres ex Herbipolitano Collegio susceptae ex peditiones, cupiente Antistite sensim corrupta suae dioeceseos membra sanitati restituere. Igitur anno fere toto sacri milites, tanquam in acie, variis in oppidis, ac praesertim Neustadii versati, et sacra vbique pristina reuocata. Magni docendo, maiores viuendo Sacerdotes <note>77 Christiani Haluerii, Gerardi Lapidani, et Pauli Saurij opera.</note> Christianus Haluerius, et Gerardus Lapidanus talia maxime procurabant. Qui dum quasi peregrinam militiam exercent, nec solertiâ, nec felicitate dissimili res gerebat in vrbe Paulus Saurius. Multum valebat concilian dis pietati mortalibus: et is maxime Herbipolitanos ad frequen tandum Collegii templum, animasque suas culturae Patrum subiiciendas, vt apud ignotos initio restitantes, leni quadam, et plenâ caritatis prudentiâ sensim allexit. Singulari etiam industriâ in tractandis adolescentum ingeniis, pietateque, ac literis im buen dis vtebatur. Quo in munere, et ante Societatem initam per aliquot annos Treuiris tempore eodem Paraeciam curans, et postea etiam num tyro Societatis per sesquiannum Francfordiae summâ cum laude versatus, demum Herbipoli classem Humanitatis primus fundauit. Sed iamtotumad doctrinam pietatis traductum ingenti sane in commodo vita in medio cursu defecit die Martyri Catharinae natali. Patriam habuit oppidum ad Mosellam, Bernocastellum nomine. Iam Sacerdos, ac tricenario maior Treuiris ad Societatem accessit, in qua septennio minus superfuit. Ceterum nullam videbatur vixisse vnquam nisi religiosam vitam. Ita puer innocentiam custodierat: ita vitatis adolescentulorum erroribus, frequenti lectione piorum voluminum, praesertim de Sanctorum virtutibus continenti studio precum humi cubans, aliterque corpus afflictans, erudire animum <note>78 Henricus Dionysius Traiecti post egregios labores moritur.</note> semper, et durare, producereque ad summam honestatis curauerat. Haud minore iacturâ amissus Traiecti ad Mosam sexto Idus Nouembris Henricus Dionysius Neomagensis patriâ, quae et Canisios nobis, et alios dedit insignes viros. Aliquot dies aeger sacrâ Christi Domini passione meditandâ ad horam se vltimam comparauit. Annum agebat circiter quinquagesimum primum: decem et septem in Societate, quam Coloniae inierat, cum egregiâ laude traductis. Traiecti vnus diu catholicam rem sustinuit, non solum praestantiâ Euangelici Oratoris, sed etiam rarae virtutis nomine inclytus. Multis quoque annis Coloniae in aede principe dixit, multosque ab haeresi abduxit, plurimos in orthodoxâ sententiâ tenuit, firmauitque. Ac testabantur Carthusiani Patres perinde eum verba facientem, quasi alterum Sanctum Paulum audiri, et accipi. Puellae surdae, ac mutae post obitum apparuisse, et aurium, et linguae vsum restituisse viri <note>79 Funeris celebritas.</note> fide digni affirmant. Ab Clero, Senatu, populo Traiectensi, qua solent Episcopi, elatus est exequiarum celebritate, quam duobus deinceps diebus, variis aduocatis religiosis, amici continuarunt.</p>
<p><note>80 Belgicae res</note> Inter haec, vt publicae res in Belgio, ita priuatae Societatis dubiae erant: eo maxime, quod non Haereticimodo, quorum vires inualescebant, clam, palamque aduersabantur; sed et Dux Albanus, qui pro Rege tenebat eas Prouincias, parum se beneuolum ostendens, multorum audaciam (vt euenit) confirmabat, vt nudarent voluntates, et obsisterent. Ita non parum exhaustum est molestiarum <note>81 Antuerpiae difficultates.</note> An tuerpiae, vetitique Patres in sacello suo diuina facere: nec quamuis Rex consensisset, ad sedem figendam stabilem; impetrari potestas domus emendae potuit. Sed admiratores moderatricis rerum sapientiae haec ideo permissa interpretantur, tum vt multo luculentius postea domicilium Antuerpiense Collegium possideret, tum maxime, ne quae consequuta est Albanum inuidia, Societatem pariter aggrauaret: fabularum que auido vulgo, et beatis Iesuitarum obtrectatione Haereticis capax materia subderetur.</p>
<p><note>82 Virdunense Collegium restitutum.</note> In Galliâ Virdunense Collegium, quod pestilentiae occasione dissipatum restituere cunctabantur Patres, quoad eius auctor Antistes Nicolaus Psalmaeus mansura sundamenta certius expediret, cum ipsemet Antistes Parisios eam ob rem
<pb id='s346' n='346'/>
venisset, testificans (quod et in tabulis fundationis apposuit) carendo potuisse cognosci, quam necessarium esset, resque partim composuisset, partim prolixe polliceretur compositurum, restitutum est, et ad Sancti Nicolai collocatum magno bono, et gaudio Ciuitatis. Quemadmodum quod requieuit aruum semina <note>83 Puerorum insignis pietas, et opera in animarum salutem.</note> excipit saetius, et reddit vberius; ita Virduni tum contigit. In pueros maxime quaedam incidit coelestis flamma, ex qua felix totâ vrbe propagatum incendium. Interfuit ordinandis principijs, et Ecclesiasten per Quadragesimam egit, Prouincialis Oliuerius Manaraeus. Ei visum est paruulis diligenter excultis vti adiutoribus ad venationem animarum. Ergo omnibus in vniuersum datum negotium, vt quotquot possem ab iurgijs, ab impijs, impurisque verbis, ab inconsultâ iurandi consuetudine coërcerent, pellicerentque ad sacram confessionem. Id cum alij omnes sedulo aggressi, tum praecipue circiter triginta, ex quibus coacta Sodalitas est prorsus admirabili sedulitate, atque constantiâ. Distributis inter se vrbis partibus in suam quisque, tanquam catelli venatici, discurrebant, ac spectaculo sane ad laudem Dei aptissimo, reuertebantur ad Collegij templum suâ quisque cum praedâ: hi quadragenos, illi quinquagenos, alij sexagenos, eoque plures ad Consessarium deducentes, praesertim in celebriorum festorum peruigilijs. Iidem quemcunque vidissent, aut audiuissent dicto, factoue quid praeter decorum committentem, dum blande corripiunt, submisse precantur flexis saepe ante illorum ora geniculis, dum comiter monent, docentque, vt abstineant, assiduitate suâ fecerant, vt toto Virduno pene nullae eiusmodi foeditates apparerent, nisi forte Nundinarum diebus, cum agrestes, atque exteri veniebant in vrbem: sed ijs etiam diebus, pueris adnitentibus, sagaciterque malas bestias insectantibus multo erant emendatiora omnia. Multas ipsi sedarunt rixas: haud paucos se ad necem infestis gladijs petentes, suorum interpositu corpusculorum, sanctisque clamoribus, perque IESV sanguinem obsecrationibus diremerunt. Nonnullos etiam Sacerdotum pudore confusos ad frugem perpulere meliorem: adeo vt eorum quidam inde in telligi nequitiam suam, lapsumque ordinem dictitarent, quod eo venissent, vt quos oportuerat populi esse <note>84 Pueri constantia.</note> magistros, docendi essent a pueris. Militi viro bono venit in mentem vnius ex hoc puerorum grege constantiam periclitari. Exasperat in iram vultum: efferat, distorquetque toruo obtutu oculos, minitatur, infremit, totum se ardere simulat, et aliquod erupturum in magnum facinus. Id puer conspicatus, continuo placaturus accedit. At miles repente in eum turbidus, minaxque cum ingenti clamore conuersus: Ita ne (inquit) tu mihi haec? Ergo mihi tu censor? Lues profecto, lues suspendio arrogantiam istam. Et cum dicto productum sunem pueri implicat collo, ducitque interminitans, quamprimum nanciscatur arborem ex eâ suspensurum. Puer tanquam non sua res ageretur: Eamus, inquit, quo vis: incedebatque vultu placido paratissimus mori: cum post paulum miles frontem serenat, collaudatâque pietate eius, atque constantiâ, minas in blanditias vertit. Quanto autem hi pueri ad studia pieratis acriores erant, tanto simul ardentius tractabant studia literarum, tantoque maiore profectu; vt libenter intrat sapientia puras mentes. Gestiebat hoc successu Praesul, totusque <note>85 Benignitas summa Episcopi in Collegium Virdunense.</note> erat in renouando templo Sancti Nicolai, instruendoque Collegio, et benignitate vijs omnibus promendâ in Patres. Die Sancti Nicolai, quo primum die in templo instaurato salutis immolata est victima, non solum prandium ijs, quale indulgentiam eius decebat, misit; sed ipsemet, cum familiâ suâ in Collegium venit, et prandentibus ministrauit ab exordio ad finem, repraesentans eam Do. mini reuertentis a nuptijs erga vigiles seruos benignitatem, de quo scriptum legimus Lucae duodecimo: Praecinget se, et faciet illos discumbere, et transiens ministrabit illis. Dei famuli nullâ ratione potuerunt euincere, ne modestiam suam hoc rubore perfunderet. Ab hac origine renatum Virduni Collegium Rectore Ludouico Codretto, publicata Kalendis Octobribus quinque in adiutorijs cuncta literaturae, rhetoricaeque doctrina perpetuo deinceps prouentu, et Ciuitati, ac toti circa regioni, et ipsi Societati benigne respondit. Idem annus,
<pb id='s347' n='347'/>
<note>86 Camberiense Collegium constabilitum.</note> tanquam ex longo, atque difficili partu, Camberiense quoque Collegium in lucem tandem explicuit. Annum iam septimum degebat, aut latebat potius in parte coenobii Franciscanorum maximo, cum suo, hospitumque religiosorum incommodo, nec absque iustis eorundem querelis, et multorum e populo offensione. Id eo euenit. Promiserat Dux in sumptus Collegii pecuniam annuam: domicilium parare Ciuitas debebat. Donec id pararetur, quod breui sperabatur fore, in praedicti coenobij membro Collegium inchoari voluerunt. Mox et annuae eius pecuniae pensio Ciuitati imposita est. Quae res pro nouo, et ad eam diem inusitato tributo aecepta, perquam ingrata accidit: cumque ostiatim, ac ferme nominatim titulo Collegij exactio fieret; longe plus inde colligebatur inuidiae, quam leuamenti reportabatur: tantoque iam minus, vt nimium pressiam, sufficere se ad parandi templi, domusque impensas Ciuitas ferebat. Ergo, siue quod fatigatam Societatem intermisso incoepto abituram crederent, quod quidam religionis (vt erant tempora) parum certae volebant: siue quod in coenobio ipso, compendij causâ constabiliri vellent, vt interdum significabant, quamuis Dux saepe instaret, vt sedes Collegio traderetur, et Senatus identidem primo quoque tempore attribuendam decerneret, et consilia alia super alia ten tarentur, nihil vltra verba procedebatur. Interim, praeter scholas, quae et ipsae iacebant, perparum ex vsitatis in animarum auxilia ministerijs attingebatur. <note>87 Non desunt difficultates.</note> Cum inuidiâ, cum inopiâ, cum mille difficultatibus luctatio erat, et haec occupationum maxima erat. Non exequar quam grauiter, et quoties Borgia hinc pro familiolae suae caritate, inde pro suâ modestiâ, ergaque Sanctum Franciscum, atque eius ordinem singulari pietate, institerit, vt aliquid certi conficeretur: nec quantum viarum ierit, ac redierit Ludouicus Codrettus, quantum molestiarum Andreas Auantianus, alijque Rectores exorbuerint: ne sic <note>88 Collegiorum institutio non festinanda.</note> quidem talia, nisi inuitus, delibat stylus: vt intelligatur, quam minime festinanda sit Coloniarum deductio, et quantopere etiam durandum in coeptis: tantoque simul gratior extet eorum memoria, qui difficultates huiusmodi sustulerunt. Caeterum cum finis nullus inueniretur, et Fratres Minores fortasse soliciti, ne tandem vetustos possessores inquilini excluderent; sic ad exitum vrgerent, vt quosdam Patrum nostrorum fraudis, et anathematis aliena per vim coenobia inuadentium pauor subiret; Borgia excedi vrbe iusserat. Sed extremis rebus de more Deus adfuit. Causam quamimpensissime commendauit Dux: pari suscepere studio quidam eius administri: interuenit Augerius: commouit populum religiosâ facundiâ: egit acriter cum Senatu: eo iuuante domum conduxit: in eam vigesimo tertio die Iunij demigratum. Hîc, velut nunc primum oriretur, gymnasium coeptum celebrari, additâ ad priores tres, quartâ exedrâ: auctoritatis non parum, et gratiae, datis quoque fabulis, acquisitum. Sacellum prae. terea exiguum, sed venustulum concinnatum: in eo diuina praeberi coepta, <note>89 Pater Nicolaus Bulgerius concionatur.</note> cum in Sancti Leonardi apud Dominicanos conciones a Patre Nicolao Bulgerio haberentur: cuncta denique proniora facta. Sedenim, vt in alieno etiam num habitabatur, tamque inuidiosa, ac necessitati imparia alimenta praebebantur, pendula adhuc omnia, et in incerto erant, cum caelestis clementia eum quoque <note>90 Ioannes Triuultius optimeme ritus de Collegio Camberiensi.</note> nodum exoluit. Ioannes Triuultius patritiâ Mediolani gente, Protonotarius Apostolicus hoc ipso tempore Prioratum Sancti Ioannis Baptistae de Megeua cum assensu Pontificis in Collegium transtulit: et tria postmodum aureorum nummûm millia in domicilij emptionem adiecit. Eadem posthac diuina bonitas paulatim alia superaddidit auxilia, vt iam Collegium bene constitutum, liberatâ Ciuitate inuidioso vectigali, sine cuiusquam incommodo, omnium commodis vtili, et grato labore seruiat.</p>
<p><note>91 Metis geste te ab Augerio.</note> Augerius per quad ragesimam versatus Metis in Lotharingiâ neminem ex primarijs reliquit, quem non reuocarit ab haeresi. Idem conciones in summo templo, quae ante diebus tantum Dominicis habebantur, vt frequentiae auditorum fieret satis, quotidianas habebat: tum alias ad milites in arce, alias ad deuotas feminas in coenobio. Ter in hebdomadâ catechismum exponebat: saepe publica
<pb id='s348' n='348'/>
miserorum diuersoria, saepe carcerem solabatur: cum interim nullum diem non multas horas in poenitentiae sellâ perseueraret, plerisque mirantibus vnum corpusculum tot esse laborum capax. Idem, compositis Camherij rebus, prouincialatu <note>92 Claudius Matthaeus in prouincialatu Angerio sustituitur.</note> iam liber, in Claudium Matthaeum exonerato, ad requiem legit sibi Mauriacum in montibus Aruernis. Sed, vt est nauorum otium negotio ignauorum efficacius; inde Aureliacum excurrit: vbi ita populum audita viri pia eloquentia concitauit; vt nullo templorum concionis capiente celebritatem, in foro necesse esset verba sub dio facere. Nec requies longa permissa est. Ad iuuanda Collegia Rhutenense, et Tolosanum, quae magnopere ab rerum inopiâ laborabant, magno studio accitus, difficultates vtriusque foeliciter expediuit. Inde vocatus Burdegalam noui Collegij, de quo in plenum sequens narrabit volumen, <note>93 Posseuinus Vesontione multa gerit.</note> fundamenta constituit. Interim Posseuinus, qui post res Rothomagi gestas, Collegium Lugdunense superiore anno in curam acceperat, dum ad ciues Gallice, ad Italos mercatores Italice, geminatis eodem die disputationibus verba facit; Vesontionem, quae Comitatus Burgundiae primaria ciuitas est, aduocatus, amplius, quam pro spatio temporis religioni profuit. Claudius a, Balma Archiepiscopus, quem postea Gregorius Tertiusdecimus in Sacrorum Patrum Senatum adlegit, coactâ Prouinciali Synodo Tridentinum Concilium promulgari cupiebat. Tres Episcopi, nonnulli Abbates, Academici multi Dolani, circiter mille trecenti Sacerdotes conuenerant. In horum pulcherrimo consessu constitutus Orator Posseuinus, diebus septem binas quotidie orationes habuit, quarum in matutinis, audiente etiam populo, decreta sacri Concilii, quae ad doctrinam spectant, in vespertinis apud sacram duntaxat militiam, quae ad reformationem, pie, et eloquenter exposuit. Ad haec summam diplomatis Pontificij (quod Caenae Domini nominatur) percurrit, quaedam e grauioribus capita enucleatius tractans. Cum Archiepiscopo centum viginti nobiles ex Burgundiâ venerant, qui egregie exculti. Multi Sacerdotum confessione generali conscientiam expiarunt. Postremo more suo Curiones populo Romanum, Ludimagistros Canisij catechismum explicare discipulis docuit. Magnaque horum, hisque similium, quos aduehendos Lugduno curarat, distracta librorum copia, vt omnem Prouinciam tacitorum id genus magistrorum praesidium fidele <note>94 Auenione Tyrocinium inchoatum Benedicto Nigro magistro.</note> peruaderet. Auenione Tyrocinium in Collegij membro constitutum sub Benedicti Nigri disciplinâ. Abundabat vtraque Galliarum Prouincia sobole multâ, ac praeclarâ. Interim et ipsae matura coelo pignora reddiderunt. Ex his minime obliuiscendi Sacerdotes tres Hieronymus Olauius, Leonardus Masserus, Iacobus Syluester. Olauius, idem Isuntia cognomento, is est, qui fratrem habuit nostri <note>95 Hieronymus Olauius moritur.</note> ordinis lumen, Martinum Olauium, et ipse anno ab hinc quinto ex Victo. riâ patriâ magnis sacerdotij fructibus, honoribusque relictis, Romam ad Socie. tatem venit, vt eo loco narratum est. Lutetiae, vbi Collegij ministrum agebat, <note>96 Leonardus Masserus.</note> Maij die vigesimoprimo religiosum curriculum breui spatio absoluit. Masserus ortu Parmensis pene a primâ tum suâ, tum Societatis aetate in eâ vixerat. Itaque primorum spiritum, et mores Patrum hauserat, conseruaratque specimen innocentiae, caritatis, obedientiae, demissionis, lenitatis, ac ceterarum virtutum. Missus Lugduno Turnonum, confirmandae valetudinis causâ, cum refectus pro. pemodum videretur, repentino sanguinis, quem antea excrearat, vomitu oppressus, in Claudij Matthaei tum Rectoris sinu animam exhalauit. Claudius Turnonum tacito Dei nutu idcirco missum interpretatur, vt corpus in Societatis templo, consecratâque humo conderetur. Primus enim in Turnonij Collegij templo recens consecrato est conditus: nec propterea aliud Prouincia consecratum <note>97 Iacobus Syluester.</note> habebat. Iacobus Syluester Normandus erat ex dioecesi Ebroicensi. Vt annos ferme sexdecim ad omnia, quae obedientia demonstraret, accinctus, et alacer sanctissime Deo seruierat, et vita cunctis fuerat domi forisque dulcis ad pietatem aculeus; ita mortem pulcherrimam, et efficacissimi exempli obiuit: ad vltimum vsque non mentis modo potens, sed et in sanctis affectibus perseuerans. Itaque vel supremam spiritus auram in gaudiorum coelestium praeconio, et Dei
<pb id='s349' n='349'/>
laude consumpsit. Is Octobris septimum diem, Masserus sextum et vigesimum Martij postremum habuit.</p>
<p><note>98 Sardiniae res.</note> In Sardiniâ publicum Sassaritanis luctum reliquit Pater Antonius Boscus. Sic proditum literis est: vno funere perinde cunctam ingemuisse Ciuitatem, tanquam nulla domus priuato careret funere, certatim etiam singulis priuatum in <note>99 Patris Antonij Boschifama virtutum.</note> se aliquod ex eo meritum memorantibus. Per cunctas Paroecias aera lugubre sonuerunt. Exequias, velut parenti communi, Archiepiscopus, cum Clero, itemque Franciscani coenobitae, praeter Sociorum priuatas in Collegij templo, maximo omnium Ordinum, aetatumque conuentu celebrarunt Hanc omnium erga se magnam adeo caritatem caritate suâ erga omnes maximâ erat consequutus: cuius per annos amplius continuos nouem quotidiana experimenta, maxime purgandis conscientijs, templo affixus praebuerat. Modice erat doctus, sed laboriosus, simplex, rectus, benignus affluentissime. Patriam habuit agri Barcinonensis <note>100 Vocationis eius causa frequentia Communionis in Societate.</note> pagum, nomine Far. Ad Societatem accessit, cum audisset sacrosanctam communionem in eâ plurimum celebrari: statuens apud animum suum, oportere egregios Dei seruos esse, qui id factitarent: iustissima enim vero argumentatione. Quid enim consequentius, quam vt caelestis efficiatur vita victu caelesti? Per autumnum in pagos Sassaritanos Archiepiscopi missu dum promulgatum a Summo Pontifice pro successu classis iobelaeum circumsert, nec solum dies, sed etiam noctis partem sanctis laboribus, et caritate suâ, et populorum necessitate stimulante, tribuit; morbum, et inde mortem, quae immortalitatem repraesentauit, adeptus est. Postridie Nonas Octobris grauissime laborans, repente laetitiâ ingenti perfusus in haec verba erupit: O mirificam, o plane mirificam quâ cor meum exultat, laetitiam: et sciscitantibus, qui aderant, Sacerdotibus duobus, et fratre eius curatore, quae tanta esset laetitiae cause: Agamus, inquit, Domino grates de tam praeclaro in nos merito: O beneficium excellens, o meritum singulare. Et rursus quaerentibus, quodnam diceret beneficium, et suspicantibus <note>101 Remota cogno scit, ac praenunciat.</note> ex morbi impetu aberrare: Magnificam victoriam, inquit, consequuta est nostra classis de classe Turcarum. Agite, in gratiarum actionem Sanctorum Ambrosij, et Augustini pronuntiemus hymnum: et protinus exorditur: illi praeeuntem sequuti, totum pronuntiarunt: breuique non errorem mentis, sed pridie <note>102 Bernardinus Ferratius, et Michael de Iesu in Sassaritano Collegio primi Theologiae professores.</note> partae, nec dum aliunde cognitae victoriae miram fuisse cognitionem compertum est. Et ipse biduo post diuinas laudes, atque hymnos sine intermissione decantans, vt fidelis, ac bonus seruus, per gaudia intrauit gaudia Domini sui. Sassaritanum Collegium ad perfectionem adoleuisse hoc anno videri potest, additâ ceteris doctrinis praestantissimâ omnium Theologlâ, quam Bernardinus Ferrarius, et Michael de IESV primi interpretati.</p>
<p><note>103 Hispanicae res.</note> In Hispaniâ praegrauem multis locis fecerunt annum febres pestiferae, quae putribus maculis minutis, crebrisque nunc rubentibus, nunc nigrantibus (quae tetriores sunt) corpora infecta perspergunt (peticulas Itali, tauardillum Hispani vocant, quidam medicorum miti vocabulo a similitudine notae, morsus pulicum nominabant) anno superiore non solum per Hispaniam, sed late per Europam grassari coeptae. Moris est hominum si quid triste ingruerit imputare ijs, quos alioqui insestos habent. Ita per Hispaniam cum id mali vehementius in translatos Granatâ, lateque dispersos post bellum Neophytos Mauricos, vt miserijs praedomitos, et conquassatos incubuisset; tota in eos origo pestis conijciebatur. inde miseros, pro commiseratione, et ope, odium publicum onerabat, tanquam et pereuntes perimerent. At Societas materiam caritatis quanto magis desertam, tanto enixius arripuit, haud quidem sine noxâ suâ ingenti, verum maiore cum quaestu, quantum rerum ceterarum damnis lucra praeponderant pietatis. <note>104 In Salmaticensi Collegio mortui Pater Bartholomaeus Canoua.</note> Salmaticense Collegium dum valetudini seruit alienae, ita suam anno ineunte perdidit; vt Patre Bartholomaeo Canouâ studiorum moderatore, oeconomiae domesticae ministro, homine ad agendas res vndique instructissimo, et aliquot praeterea morte sublatis, tredecim tempore eodem iacentibus; intermittere literarias occupationes coactum sit, et dissipatum prope sit totum. Damnum
<pb id='s350' n='350'/>
<note>105 Et Iacobus Carillus.</note> quoque factum in Iacobo Carillo, quem summo corisensu lectum a Toletanâ Prouinciâ procuratorem, dum ad Romanam peregrinationem accingitur, lues Abulae correptum transmisit in Caelum. Tenasiam in dioecesi Conchensi pagum, patriam habuit. Iam sacerdotio praeditus ad Societatem aggregarat sese Compluti quinquagesimo instantis seculi anno. Postque Complutense, diuque Ocaniense Collegia administrata, ipsam Castellam Prouinciam gubernarat religiose, ac diligenter. Eadem procella et Complutense Collegium afflixit, malo Guadalaxarâ relato. Cognito enim luem illic immanem edere Mauricorum stragem: nec esse, qui despectu, odioque nationis, ad haec contagionis metu, extremâ calamitate <note>106 Aegrotis Mauricis succursum.</note> pressos respiceret; aliquot extemplo aecurrerunt Patrum, Fratrumque. Conquirebant pecuniolam, tegumenta, cibaria, et deferebant ad miseros: sed validiore opus remedio erat, Passim in vijs strati publicis semianimes visebantur. In tuguriolo quopiam familiae numerosae, parens vterque morbidi, cum morbido liberorum grege iacebant, frigore, fame, morbo confecti, squallore, ac paedore horrentes. Ergo sacri caritatis satellites tecta publice designanda curant, in quae miserabilia corpora deferantur. Tum ipsimet, cum intio ne mercede quidem emolliri homines, pellicique ad opem ferendam possent; animose discurrunt: hunc aegre se agentem subleuant, sustinentque: illum inter manus tollunt, humeros illi supponunt, palamque, et in omnium conspectu deferunt in Nosocomium, populo admirante, et (quae vis exemplorum est, quod exprimi aere nequiuerat) multis ad conserendam diligentiam incitatis. Inde, adiuuante Deo, salus Ciuitati parta, aegrotorum animis, ac ceterae nationis, pietatis miraculo captis, Christi suauissimus odor afflatus: tantaque erga sospitales patronos opinio omnium, ac veneratio consequuta; vt abeuntes desiderio, gemitibus, et vberi fletu prosequuti sint: nihil magis expetentes, quam domicilium apud se condi, vbi tanta caritas perpetuo habitaret. At reuersos e sancto labore Complutum, quod ab alljs propulsarunt, malum excepit: vt scilicet eorum corona duplicaretur: et quam alienis impenderant, a fratribus caritatem reciperent: et hi quoque, qui domi manserant, non solum mercedis, sed et laboris in partem venirent. Abstineo nominare hac procellâ ereptos: quod nusquam diserte proditur <note>107 Ioannis Martinij pia vita ac mors.</note> eccui proprie mors ex obsequio aegrorum obuenerit. At Patrem Ioannem Martinium pretiosam inde coronam Toleti, Aprili inclinato, retulisse constat. Genus ducebat ex oppido Pinto nouae Castellae. Compluti Societate donatus, vixit in eâ aunis ferme septemdecim, varijs locis Burgis, in Monte regio, Villarij, Madriti, ac demum Toleti, in multis item, varijsque muneribus: sed in nullo propensius, quam in animis, beneficio sacerdotalis absolutionis peccatorum nexu soluendis. Summae illi deliciae somno se, ac cibo fraudare, vt ad aegrorum, et morientium confessiones excipiendas dies, ac noctes accurreret. Nec vero dum mitteretur expectabat: sed hac in re, moderatorum sponte praecurrebat nutum, sedulo instans, vt si quem cuiusquam necessitas maxime importuno vacaret tempore; eum sibi quaestum nemo praeriperet. Cumque admoneretur interdum, ne se laboribus enecaret: Vitam, inquit, vacuam caritate non amo: praeclareque mecum actum existimaro, si nostrae prosessionis occupationibus, quam ob rem huc veni, contingat immori. Et profecto contigit, Nam cum Toletum quoque ex Granatensi bello multi Mauri generis aegroti venissent; eam bonus Pater suam messem, atque vindemiam ratus, flagrantissimo studio complectebatur miseros: ijs sternebat lectos, porrigebat potionem, ac cibum: aderat duicibus alloquijs, quacunque re posset vel adi sanitatem recuperandam, vel ad mortem pie obeundam, opitulabatur. Cumque prae multitudine vno saepe in lectulo bini, terniue iacerent; ad noxas confitentium arcano legitimo audiendas, inserebat se merdium, et ad anhela miserorum ora applicabat aures, patientiâ, et caritate admirandâ. Vitio inde concepto, tanquam miles fortis in acie, quod optarat, laetissimus cecidit. Sunt qui Deiparam, quam vnice venerari solebat, apparuisse mo. ribundo, et caelestis solatij plurimum attulisse affirment. Ceterum eadem mali pernicies per Baeticam saeuiens, maximeque Gaditanos premens, egregie eos
<pb id='s351' n='351'/>
<note>108 Gaditanisegro tis consultum.</note> quoque Patres exercuit. Praeerat Collegio Petrus Bernardus operosae vir caritatis, et prodigae commiserationis erga calamitosos. Is e prouinciali conuentu, qui Hispali habitus est, Gades reuersus, reperit adhuc ita debacchantem luem, vt multos inficeret, eodemque prope momento conficeret. Episcopo, Clero, Praetore, et Magistratibus, cum plerisque diuitum digressis, multitudo in faucibus destituta mortis, nullum corporibus, nullum animis praesidium habebat. <note>109 Patris Petri Ber nardi opera.</note> Ingemiscens ad talem casum Petrus, ita cum absentibus, ita cum iis egit, qui reliqui in vrbe erant e magistratu ciuili, vt de remedio agitarent. Confertur in commune numerus pecuniae affatim magnus: destinatur in agro excipiendis aegris domus: medicamenta, ministrique morbidorum comparantur. Accersitur Hispali Sebastianus Diazius medicâ potens arte, idemque praesentis animi, et ad talia pericula audentis. Episcopus quoque bonum Sacerdotem designat ad diuinorum mysteriorum distributionem, Rodericum Francum, qui duos annos in Nosocomio fidelem operam incolumis contagio ictis nauauit: aliquot e Societate <note>110 Qui e Nostris aegrorum ministerio addicti.</note> ministerio eidem addicti, Iacobus Sotomaior Sacerdos praecipue Sacramentis tribuendis: Iacobus Lopius, et Alfonsus Montoia laici: ille in corporibus curandis occupabatur: hic quotidie in equo vrbem, et agrum obibat insulae, circumferens mellita crustula, placentulasque, et saccaro conditos succos, et id genus alia aegris solatia: quosque inueniebat abiectos, deferendos ad Nosocomium curabat. Petrus totum regebat, incendebatque negotium: qui et diuidendis eleemosynis ab Ciuitate praepositus, vt cuiusque requirebat inopia, cibos, vestes, medicamenta comparabat, distribuebatque. Atque sub vesperam egressus in forum ad emendationem vitae populum, quo placaretur coelestis ira, breui, sed mire frugiferâ, vt erant subacta malo pectora, exhortatione compellebat. Pertinax interim lues cum Patrum caritate, constantiâque certans, vtrumque Iacobum <note>111 Patris Iacobi So tomaioris egre gia virtus.</note> Lopium, atque Sotomaiorem vicit, et coronauit. Pater Sotomaior Hispalensis origine, clarus doctrinae, clarior virtutum ornamentis, studiorum orbe confecto, et licentiae, quem vocant, gradum in iure Pontificio adeptus, aduocatum professurus Granatae domum quaerebat: cum ter, vt ipsemet literis mandauit, diuinâ voce (nec explicat clarâ, an tacitâ) iussus est nullam domum quaerere, praeter Societatem IESV. Accessit ad vocem impulsus adeo vehemens, vt haesitantem se, et quodammodo inuitum, vi quadam pertractum dicat. At vbi Nouitiorum coetui admixtus est; ita mens illustrata, et dilatata sunt homini praecordia; vt beneficii pondus in religiosâ vocatione accepti perpendens, non Hispalensis pontificatus thiaram, non quemuis amplissimorum honorum mallet, quam inter Dei famulos totam vitam coquum agere. Et quidem, prae sanctae ambitione humilitatis, Sacerdotalem etiam dignitatem, quantum permittebat addicta obedientiae libertas, refugiebat. Inter insignia, quae acceperat, diuinitus dona, vehementissimum erat pro bono IESV, vt ipse loquebatur, multa perpetiendi studium. Ardebat in eius obsequium millies mori, mille in frusta concidi. Eamque ob rem ad orientem, siue ad occidentem mundum, vel quocunque nutus Praesidum indicaret, vbi famem, sitim, verbera, vulnera, ludibria Domini sui causâ ferret, aspirabat. Quae omnia si contigisset experiri, fore nihil existimabat <note>112 Ingens eiusdem feruor.</note> comparatione eorum, quae tolerare et deberet, et cuperet. Atque haec ipsa cum Borgiae, vt religioso patri, ingenuitate filij, scriberet, in iisdem literis subijcit: Is, qui nouit cor meum, cor tuae Paternitatis moueat, vt meis votis indulgeas. Nam praeter alia, ego prosperâ sum valetudine, mediocribus viribus, quocunque cibatu salubriter vtens: mari diu peregrinatus, vt qui Castellae Indias adiui, natare sciens, ac remum agere. Quod si Dominus permitteret, vt in Indiam tendens in eius obsequium captiuus fierem, verberibus conscinderer, auribus, manibusque mutilarer, alijsque cruciamentis, quaecunque fingi cogitatione queunt, afficerer; videor mihi (vt nunc quidem Deus me corroborat) ardentius, quam nunc expeto, re ipsâ tum suscepturus. His, multoque pluribus anno seculi sexto, et sexagesimo, ardore sui animi explicato, inter sancta haec desideria, quod aetatis reliquum habuit, tantâ exegit perfectione virtutis;
<pb id='s352' n='352'/>
vt ipsa oris modestia, et in sese collectio satis proderet assidue eum coram diuino conspectu mente versari. Vbi autem vulgata pestilentia Gadibus est; continuo dandae in discrimen pro Christi gloriâ vitae occasionem, quam vel ex nouo terrarum orbe exoptabat venari, oblatam domi arripiens, tanquam ex longo collectam mitigaturus famem, Prouincialem fatigat, vti se ministerijs aegrorum addicat. Forte ad sacrificium sacerdotalibus adornabatur vestibus, cum laetum nuntium accepit, voti compotem factum, Itaque eodem loco arctissime fratrem, qui nuntium attulerat, gaudioque immenso complexus, ad sanctum altare progreditur: ibique cum tenerrimo pietatis sensu, feruidâque alacritate sese pariter cum hostiâ sacrosanctâ in victimam offert. Velox ab sacrificio, perinde ac si amoenos in hortos voluptatis causâ procederet, ad Nosocomium pergit: nec minus pestifero alioqui aegrorum, in quibus Christum venerabatur, conspectu, tractatuque gaudet, quam si in violâ versaretur, ac rosâ. Ita cum diu sine metu, sine fatigatione, nullâ suimet, summâ languentium curâ, caritatis talentum exercens, ingentem conflauisset in coelo thesaurum; ad eius possessionem, ac <note>113 Erga Deiparam cultus, ac fiducia.</note> fructum vocatus est quarto Nonas Maias. Deiparae etiam Virginis cultui addictissimus erat, solebatque dicere, si quando deterius solito haberet; pro remedio se Rosarium percurrere, et conualescere. Quaestuosa haec detrimenta resarciebat abunde Deus vocandis ad sua signa multis, eximijsque tyronibus: quorum Complutensis Academia generosum semper, ac fertile seminarium, atque hoc cum maxime anno fuit, Ingentem in omnium animis ad Dei laudem suscitauit motum Petrus Valuius (Balbas Hispani, cognomento, a valuis, ac foribus ducto vocant) de quo mox dicetur, cum motus significaro, quos et diabolus ad <note>114 Compluti turbae Nouitij causa.</note> sua vbique intenus lucra concitauit adolescentuli causâ. Is erat Franciscus Hispania claro genere Madritanus, religiosum a puero nactus ingenium. Nam aliquot in Societate annis recte consumptis, vitam deinde magnâ cum laude peregit inter Franciscanos Excalceatos: ad quos eâ ferebatur inclinatione animi; vt dum inter nos versaretur, ad imitandam eorum asperitatem multa faceret, et calceorum etiam sola perforaret. Hic igitur dum Compluti dialecticae studet, vt primum Societate receptus est, mater Petronilla Barria vidua, et potens, vehementer commota, leuiter inductum, et circumscriptum, adiecto oculo in eius hereditatem conquerens, ab regio Consilio diploma aufert, vt copia sibi fiat, quo loco voluerit, per quatriduum periclitandae filij voluntatis: et Madrito Complutum aduolat. Negotium, ac iussum regium Toletani Archiepiscopi Complutensi Vicario, nomine Salas, propinquo suo dat. Interim Patres, cognito quid moueretur; Madritum Nouitium mittunt, vt, si opus foret, se pariter, atque Societatem Praesidi Consilij Cardinali Spinosae purgaret. Vicarius ad Collegium cum ministrorum manu profectus, accersito Emmanuele Lopio Prouinciali, exhiberi e regio imperio adolescentem iubet. Is comiter abijsse Madritum respondet. Ille irae haud satis potens, atque ad eludendum imperium absentiam simulari existimans: Non (inquit) fraudes, ac doli tui me fallunt. Mitte tergiuersationem, vel hoc loci, temporisque vestigio exhibe adolescentem, vel sequere in carcerem. Quaerente Emmanuele quâ potestate talia minaretur: Meâ, inquit, Vicarij Complutensis, cui vos, perinde vt ceteri Clerici, necesse est pareatis: et alia contumeliose, minaciterque accumulat, et rapi Prouincialem iubet. Iamque ab hortis ad ianuam agebatur eo impetu, strepituque, vt quidam Ciuium indignans, ne quid contra dignitatem viri committeretur, tintinnabulo manu iniectâ, vehementi sono Collegium totum ad opitulandum Praeposito suo excierit. Supra centum in Collegio tum Socij numerabantur. <note>115 Modestia Sociorum Com. plutensis Collegij.</note> Qui, cum ferme omnes protinus accurrissent, plerique in flore iuuentae, robustique viribus; tamen ea fuit omnium virtus, atque modestia, ea Dei tutela, vt quamuis nihil ad irritandura defuerit, non voce, non facto, non vllo motu quicquam religiosae professionis decorum violaretur: tacitis ad Deum precibus rem agebant. Tantum Michael Gubernius, Alfonsus Deza, atque alij viri magnae auctoritatis contestantes Nouitium Domi non esse, hominem in Prouincialis
<pb id='s353' n='353'/>
abducendi coepto persistentem modo blande, modo acriter deterrebant. Ille vehementius vsque agere: satellites, quibus venerat stipatus, iubere porro per vir captiuum trahere, interdicere sacris Collegium, iusso etiam ex altari detrudi tum Sacerdote sacrificante, et Dominicus erat dies. Fit altercatio, ac tumultus, Patribus Pontificia Diplomata iudicandae libertatis offerentibus: illo nihil quicquam pensi habente, ingerente conuicia, intonante carcerem. Rei fama celeriter oppidum peruagata, mortalium haud paucos, praesertim Academicos ad Collegium congregarat cum ferro, prohibituros, si foret opus, iniuriam. Tum Prouincialis, victurus in bono malum, ne quid grauius eueniret, spondet Nouitium intra horam quartam ac vigesimam traditurum. Ita intermissâ vi disceditur. Adest Nouitius: Vicario tradirur: apud eum per quatriduum in omnes partes ab amicis, ab cognatis, a parente, ab hominibus laicis, sacrisque versatur. Nihil a quoquam exprimitur, nisi Dei instinctibus paruisse: sponte ad Patres adijsse: suppliciter, vt reciperetur institisse: firmiter perseuerare vsque ad obitum decreuisse. Ille fuit spectabilis plane congressus, cum hinc mater, hinc filius, vterque flens: illa rogabat filium, vt domum ad se rediret: hic precabatur Deum prostratus in genua, ne ab Societate, domoque suâ abripi se pateretur. Ac ne illud quidem impetrare potuit mater, vt patrimonium ei, et hereditaria iura cederet: vsque dum Prouincialis, vt ouiculae pacem vellere dato redimeret, et nomini bono cousuleret, quod diuitijs multis praepollet, id ipsum suasit. Vicarius in tabulas acta retulerat: sed cum et Prouincialis literas Cardinalis Spinosa accepisset, atque in Senatu regio recitasset; nihil ille, nisi grauem increpationem, tulit. Idemque, vbi perturbationis resedit impetus, simul quo progressus esset planius animaduertens, simul mansuetudinem, et innocentiam <note>116 Turbae sedantur cognita Societatis innocentia.</note> Societatis perpendens; non modo reconciliatus est, sed etiam ex eo tempore vehementer Complutensi Collegio fauit. Verum talia exempla primum Religiosos docent, quam oporteat eos vndique praemunita pectora, et prouisa habere consilia in multos eiusmodi casus, qui praeter omnem opinionem eueniunt: vt animus semper haec cogitans, inquit Magnus Gregorius, libro quinto Moralium trigesimosecundo capite, semper contra haec thorace patientiae munitus, et quicquid acciderit prouidus superet, et quicquid non accesserit lucrum putet. Deinde admonent omnes quam vere in sermone de irâ dicat Basilius: Iratos ante omnia seipsos, deinde alios omnes obliuîsci: quamque principio coërcendus impetus sit, antequam in furorem excedat. Tum enim, vt idem ait, velut torrens, obuia quaeque inuoluit, ac trahit. Non senectus venerabilis, non vitae virtus, aut mores, non generis propinquitas, non acceptae iam gratiae, non denique aliquid aliud, quamuis aestimandum, in honore est. Constantia adolescentis, et abdicatio hereditatis auctoritatem Collegij satis defendit, et ad eam clarissime illustrandam accessit opportune paucis post mensibus Petri Valuij factum. <note>117 Petrus Vaiuius Societati se dedicat.</note> Nihil notius eo viro, ac prope mirabilius erat Compluti. Quippe adolescens ex patriâ Comarâ illuc ad patruum Sancti Iusti Abbatem, et Academiae Cancellarium profectus, humanae, diuinaeque sapientiae disciplinas ibidem ita perceperat; vt in gradibus literarijs primas semper Iaurearum, in omni scriptionum genere siue solutarum, siue vinctarum, latine, graece, hebraice praemia prima ferret. Deinde Philosophiam professus, posteaque Theologiam primum ex Durando, tum ex Sancto Thoma quae primae dignitatis cathedra est: demum Academiae Cancellarius, et post obitum patrui, item Sancti Iusti Abbas, idemque consiliarius sacrorum Quaesitorum, summâ apud summos in gratiâ, in magnâ apud omnes existimatione, in lautâ re, cum simul modestiae, integritatis, humanitatis, et alijs christiano sapiente dignis laudibus floreret; sane beatus habebatur, et amplissimos quosque honores habere in proximo putabatur: cum haec omnia decreuit paupertati Christi, et humilitati Crucis, et simplicitati obedientiae posthabere. Ceterum nec breuis diei, nec leuis negotij fuit tam multam, tamque validam aciem sub Crucis iugum redigere. Olim inter exercitia spiritus in eundae Societatis voto concepto, dum procrastinat; sensim languidior
<pb id='s354' n='354'/>
factus, tandem et causâ valetudinis, qua infirmiore iam vtebatur, voti laxatione impetratâ, in decimum annum dimicationem protraxit. Quo tempore nihil illo in speciem, vt dictum est, vulgi opinione beatius, nihil re ipsâ, et ipsiusmet experimento miserius, latrante assidue, et mordente conscientiâ, et subijciente constare votum recte factum, non constare quam recte esset solutum, et Deum non irrideri. Denique trium Doctorum notâ sibi integritate, ac fide, stare cum decreuisset iudicio; illis censentibus pro eâ mediocritate, qua temperata est Societatis disciplina, proque curâ, qua cuiusque necessitati consulitur, non videri tutam liberationem, gratiâ diuinâ corroboratus, adijt Complutense Collegium sub medium Septembrem: et Emmanuelem Prouincialem, vt se in Societatem reciperet, obsecrauit. Qui cum distulisset, iam impatiens morae Doctor postridie reuersus, ad pedesque eius abiectus, ita rogans, obtestansque institit, <note>118 Eius feruor.</note> vt continuo domum admitteretur. Tum vero, tamquam cohibitum tot annis simul effunderet impetum, vel diutinae cessationis dispendia reparare contenderet, et Deo foenus dilatae pensionis exolueret; ita se virili pectore, ac sinu cordis expanso, in omnia perfectae virtutis rudimenta, et ornamenta contulit. Diligentem cum animâ suâ rationem habere, sensa animi quotidie in libellum referre, in quo post mortem in uentum est, quam vehementer cuperet, vel in restituendâ apud Haereticos, vel propagandâ apud Ethnicos religione operam, ac vitam ponere. Consuetorum inter Tyrones vilium munerum nihil reformidare, nihil non et ardenter expetere, et constanter exequi: omnes mirari, ex omnibus <note>119 Eius demissio.</note> proficere; vltimum se omnium ferre, Is, qui humanarum tot annis, diuinarum que rerum sapientiam, plaudente audientium coronâ, tradiderat, puerilis catechismi pagellam, quam memoriter disceret, ab Tyronum magistro suppliciter de genu petebat: eidem exponebat quotidie totum animae suae statum, si quid deliquisset, si quid recte successisset: inter precandum, meditandumque quemadmodum habuisset, quid profecisset per examen, quod particulare vocamus: quid noui bonus, malusue spiritus animo suggessisset: aliaque id genus subtilitate tantâ, atque simplicitate; vt celebrem illam Doctoris vim, atque praestantiam colligere huc omnem videretur, vt occultae mundo sapientiae discipulus quamoptimus <note>120 De Societate existimatio.</note> fieret, Ac plane profitebatur ingenti cum animi sui gaudio, nunquam se ad id loci Christi Domini Euangelium intellexisse, priusquam videret opere explicatum: et quicquid in Societate videret, aliud esse nihil, nisi Euangelium in rem collatum, vsuque, et actione expressum. Quippe dederat illi Deus bonum thesaurum cordis, vt quicquid reciperet, velut sincerum vas, et odore bono Christi imbutum, ipsum olere Christum videretur. Itaque non vniuersae modo Societatis Institutum, sed tenuissima quaeque morum, et quotidiani vsus rudimenta extemporalium concionum, quas Tonos appellamus, cantiunculas catechismi, lectiones super mensam, mensam humilem, et alias inter vescendum vsitatas patientiae, ac submissionis formas, et cetera talia obseruabat: quam apta, et vtilia <note>121 Humilia cum voluptate exercet.</note> ad Societatis Institutum essent suspiciebat, depraedicabat. Inde quantum Moderatores laxabant habenas, tantum et ipse ad operosos, et abiectos currebat labores. Domum, viamque interdum publicam euerrere, cibum humi sumere, Nosocomium adire, cum tintinnabulo per vrbem puerorum agmen ad doctrinam christianam cogere. Quibus rebus longe aiebat se voluptate vberiore perfundi, quam cum olim spectandus e superiore loco magistros, atque Doctores creabat, doctisque capitibus decoros apices imponebat. Canonicis Sancti Iusti, qui simul vniuersi salutatum venerant, gratulatumque de suscepta salutis expeditiore viâ, deque illustri eâ re praebito exemplo mortalibus; dixit: Decennium se concertasse cum Deo, nec potuisse vllâ Dialecticae vi, neque tota illâ, quâ praeditus putabatur, sapientiâ, nexus eius misericordiae, et salutarem captiuitatem effugere. Quod si vel Toletanas reliquisset infulas, prae faelicitate, quae obuenerat, esset pro nihilo habiturus. Iam vero etiam videbatur siue e religiosae vitae moderatione, siue ex animi iucunditate valetudo corporis emendatior: sed nimirum ceteris beneficijs, quibus hominem magnus Pater familias tam diuturnâ
<pb id='s355' n='355'/>
patientiâ ad vineam suam horâ tandem supremâ traxerat, addebat cum cumulum, vt suffi ceret vires, per quas tempus redimeret, spatijque diurni opus contentione operae adaequaret. Octo circiter ante Christi natalem diebus, cum quicquid tricarum saeculi restabat, sapienter extricasset: Nunc vero, veluti respirans, inquit, vacuo licebit, totoque animo Deo seruire: et inde nihil magis quam mortem, et immutabile post eam iudicium versare meditationibus, ac sermonibus coepit: tanto ardre; vt profiteretur ab nascente Domino, morbum se quempiam, asperum, strenarum vice, postulaturum: vt quoniam ipse, quod ei offerret boni, nihil haberet; certe mali aliquid, si contingeret, ac dignaretur accipere, dedicaret. Apparebat tacite animum praesagire appropinquantem finem. Igitur paulo post tertium ab relicto saeculo mensem, ipso Natali Domini, <note>122 Pie moritur.</note> ternis de more sacris factis, ab altari ad lectulum recta digreditur. Febris non admodum grauis sacrificantem incesserat, quae principio nihil cuiquam solicitudinis, praeterquam ipsi, mouit. Ortam enim ex pridianâ fatigatione suspicabantur, qua viam publicam, haud citra sudorem, purgarat. Ille tamen totum animae statum continuo repetitâ confessione generali, velut mox tribunali Christi fistendus, ac curate composuit. Nec mora, erupit diritas febris ex eo genere, quod tum, vt diximus, grassabatur, et hominem ab carceribus in metâ constituit, quoad mentis potestas mansit, gestientem, quod in famulorum Dei coetu, vltimum spiritum exhalaret. Quid animi, et beatae quantum fiduciae morienti suerit, inde Patres argumentati sunt: quod cum vis mali caput (vnde iam diu grauiter laborabat) subijsset, vbi primum perturbata ratio est, saepius magnâ voce: Ad coelum, ad coelum abeo, et gloriam capesso, gloriam capesso, gestiens inelamauit Haec enim prudentium vestigia, et reliquiae cogitationum videbantur, licenter iam foras, remotâ mentis custodiâ, prodeuntibus, quae vigens illa <note>123 Animorum commotio ad eius obitum.</note> intus tenuerat. Insequentis anni die secundo e mortalibus euolauit. Quod si commouerat vniuersam Ciuitatem florentissimi viri ab saeculo fuga; multo commouit magis excessus e vitâ. Itaque et alij se ad eundem, in quem ille confugerat, receperunt portum, paris tranquillitatis in morte potiundae studio: et Sancti Illephonsi Collegio tres Doctores vertentis anni curriculo obierunt, nihil acerbius esse illo cardine ierum fatentes, quam quod vocanti ad Societatem Deo proterue obstitissent, nec aliud inuenientes solatij, quam promissa, ac vota, cum primum valetudo concederet, si forte concederet, obsequuturos. Fuit <note>124 Exequiarum celebritas.</note> ad Valuij exequias omnium Ordinum concursus ingens. Multi Religiosi e Sancti Francisci familia cum Patribus nostris, iusta illi persoluere: cumque fuis omnibus Monachis Ludouicus Strada Monasterij Sancti Bernardi Praeses adfuit: Sancti Iusti quoque Canonici, tauquam suo Praesidi, exequias celebrarunt). Denique eam celebritatem huius viri ad Societatem, et inde ad vitam alteram transitus habuit; vt Ferdinandus Illesca, cum Historiam Poutificalem scriberet, inter memorabiles eius emporis res hanc inserendam existimarit.</p>
<p><note>125 Borgiae in Hispaniam iter.</note> Inter haec Borgia institutum in Hispaniam cum Cardinali Alexandrino iter, qua pietate coeperat, contendebat. Valetudo, vt afflicta semper, ita grauioribus subinde molestijs tentabatur: sed sustinebat robur animi infirmitatem corporis: et quicquid feruor aestiuus, quicquid longinqua vexatio, et aliae peregrinantium aerumnae inspergebant amaritiei, detergebat obediendi dulcedo. Venientem ad vrbes, maxime in quibus Collegia essent, cum salutantium cateruarum officia, quam humanitati debita, tam lassitudini grauia, tum operosa negotia, et a domesticis, qui ex propinquis vndique Collegijs accurrebant, et ab extraneis saepe ingesta, necessariae interspirationis vice occupabant. Ille vero incredibili quadam indulgentiâ, alacritate, submissione excipiebat omne, et amplexabatur vti dulcissimos filios: aures facillime omnibus, et patientissime commodabat: omnes consolatione plenos, dictisque, et factis adiutos, quoad fieri poterat, dimittebat. Iter per Galliam misso ab Carolo Rege praesidio tenuerunt. <note>126 Barcinonensium in eum officia.</note> Barcinonem quarto Kalendas Septembris ventum. Quae Ciuitas, vt Societatem a primâ insantiâ praecipuâ benignitate complexa, conceptum a principio
<pb id='s356' n='356'/>
aduersus parentem Ignatium, erga filios studium conseruarat; ita Frariciscum et communi hoc nomine, et proprio eius merito singulari gratulatione excepit. Quippe tempus illud multi recordabantur, cum Proregem eum habuerant, et inter sanctitatis praesentem admirationem, quanta iam tum edidisset eminentis virtutis documenta, quam multa reliquisset Christiani praesidis ad aeternitatem impressa vestigia memorabant. Disceptabatur dissicilis controuersia inter Collegia Canonicorum Prouinciae Catalauniae, et regios Procuratores <note>127 Controuersias sedat.</note> de pensione quartae. Balearicus Antistes, cui cognitionem Pontifex demandauit, opportune missum a Deo Franciscum, tanquam sequestrem ratus, causam adeum detulit: eaque viri sa pientia, et auctoritas fuit; vt lucis vnius spatio, laetissimâ vtrâque parte, composuerit. Hic obuium habuit Ferdinandum Borgiam, vnum e liberis suis, quem Philippus Rex, parenti (vt facile apparet) gratificaturus de industriâ legerat, praemiseratque ad salutandum, deducendumque Legatum. Literas quoque ab ipso Rege accepit, per quas et destinatam in Hispantam nouam Sociorum missionem, gratam sibi accidisse nuntiabat, et saluum ipsius in Hispaniam aduentum grarulabatur. Accessere et a multis Procerum, ac nominatim a Iacobo Cardinali Spinosâ regij Consilij Praefide, et Roderico Gomio Syluâ, quorum in regiâ aulâ dignitas, et auctoritas longe prima <note>128 Diuina prouidentia in honoranda humilitate.</note> erat, perofficiosae, perque honorificae literae. Tum porro huic tantae in primo regni limine oblatae honoris benignitati, quanto interius processum est, tanto honorificentiora vbique omnia successerunt: eo fauore, eâque omnium propensione voluntatum, vt arbiter ille summus, qui exactissimâ librâ rerum momenta singularum examinat, humanaeque trutinae castigans iniquitatem hinc demendo, illuc, vnde detractum est, apponendo, pondera, et rationes exaequat, pro fectionis ante decennium obscuritatem, cum impensam ab humillimo Patre Christi Vicario obedientiam, pro ignobili fugâ multi vituperarunt; hac reditionis celebritate, et gloriâ compensare visus sit voluisse. Et sapientia quidem aeterna, ficut olim Patriarcham Iosephum per vexationem ad regnum; ita Franciscum ad Societatis gubernacula euocarat. Ceterum, ne qua deterioris notae suspicio apud quenquam resideret, hunc adiecit cumulum, vt quo loco visa erat imminuta existimatio, eodem gloriosissime redin tegraretur. Nam praeter alia sacrorum Quaelitorum perhonesta iudicia, etiam opuscula, quae (vt in loco dictum est, quaecumque tandem suerit causa) interdixerant, vt omnis erroris expertia, et maxime pia, edi latine censuerunt. Barcinone iter Valentiam captum. <note>129 Valentiae Borgia honorifice accipitur.</note> Quo appropinquantes, cum Monuedrij (id inclytum olim Saguntum fuit) a Duce Gandienli, et Archiepiscopo Valenrino praemissis Procuratoribus splendide excepti essent, postridie ad Monasterium nobile Hieronymianorum, cui nomen a Sancto Michaele Regum, mille, et quingentos passus a Valentiâ peruenerunt. Hîc Valentinus Archiepiscopus Ioannes Ribera Legato diuersorium adornarat. Hîc Carolus Gandiae Dux, et eius frater Alsonsus, vnaque. Franciscus Caroli Ducis filius Marchio Lombaij, illj Patris Francisci filij, hic nepos, cum magno propinquorum numero, et cunctâ affeclarum nobilitate opperiebantur. Quos omnes spectaculum fuit gratum, ac pium cernere abiectos in genua, bonam a Sancto Patre precationem, dexteramque ad osculum cum studio maximo, et multis lacrymis postulantes. Videre lieuit dignam Deo (vt Sanctus Paulinus in geminâ re loquitur) huiusmodi confusionem, purpuream, <note>130 Honoribus posthabitis, ad Collegium secedit.</note> sericam, auratamque supellectilem pannis veteribus, et nigris seruientem. Verum modestissimus Dei famulus celerrime se se eripiens, iussis illis adesse Legato, iustisque aduersus eum obseruantiae fungi oficijs; ad dulciores in Christo filios, conseruosque suos in Collegium properauit. Cuncta Ciuitas ad spectandum effundebatur. Itaque solitudinem captans, viâque declinans regiâ, longo ambitu moenia circumuectus, portâ Sancti Vincentij Collegio proximâ postridie Idus Septembris intrauit. Vis populi magna ad Collegium quoque confluxerat, et matronae principes, praesertim sanguine, vel affinitate iunctae impleuerant templum: et Archiepiscopus, cum. Cauonicis, et Dux Carolus, cum proximis
<pb id='s357' n='357'/>
quibusque statim vt ab Cardinali recedere damtum est, eâdem vesperâ adfuerunt. Proximo die Dominico, cum rogatus ab Ioanne Riberâ Patriarchâ, et Archiepiscopo Valentino Cardinalis Alexandrinus sacris operaretur, adactus est Frauciscus suggestum conscendere, auditusque in confertissimâ concione, cum adm ratione, ac pietate pari. Edita dein concio est. Sed nimirum spiritus ille, quem viua vox, quem conspicua in dicentis ore sanctitas, quem comparatio veteris cum praesenti statu adijciebat, mortuis paginis indi non potuit. Propriam ad Socios quoque cohortationem de germanitate morfincationis, et orationis babuit. Collegium satis florens, ac frequens, nec minus frugiferum: at pristinam illam caritatis suauitatem, qua ciues id a principio fouerant, non modice dilutam inuenit, inde prorsus, vude auctam decuit. Sed nunquam non <note>131 Gymnasium Collegij Valentini vexatum.</note> obstiterunt, obstabuntque rationes priuatae publicis. Anno sexagesim oseptimo theologicis scholis in Collegio publicatis, Magistratu prius (Iuratos appellant) vt Academiae patrono, verecundiae causâ consulto, valdeque probante, et opem spondente, cum accederet inde studijs diuinae sapientiae dignitas, iuuentuti profectus, vrbi decus, atque celebritas; Academiae Rector, siue quod auditorio parum frequenti semper vsus, infrequentiore iam vteretur, siue aliâ eausâ, coepit, rem in Academiae ipsius perniciem, et ignominiam interpretari. Postulauit primo, vt schola pomeridiana, quod tempore eodem ipse doceret, in aliud traijceretur: quod, quanquam perin commode Collegio accidebat; pacis tamen amore datum est. Sub haec Archiepiscopi fine Martini Loassae suum tempus interregnum ratus, coactos in vnum Canonicos, Iuratos, itemque Academiae Cancellarium, ad sustinendam labentem Academiam quamgrau ssimâ potuit oratione succendit: nec tamen expressit aliud, quam vt quo tempore in Academiâ doceretur, ne quis ad Magistros alios clandestine docentes adiret. Qui secus faceret spoliaretur acceptis ab Academiâ honoribus, exeluderetur sequentibus, et Academicorum ius nullum obtineret. Id eo pertinere videbatur duntaxat, vt clandestini tollerentur conuentus, quos quidam ex conductis ab Acadetmâ Doctoribus, cum ingenti ceterorum offensione, abductis in priuata tecta auditoribus, compendij causâ conciebant. At vbi primum instauratio redijt studiorum; Gymnasiarcha idem literas gymnasij valuis affigit, per quas ex decreto eodem poenis ijsdem inter Academicas scholas alio quouis siue ad Collegium, siue Monasterium audiendi, discendique causâ adiri vetat. Tum Religiosi, quorum intererat (nam vacuum ab scholis Academicis tempus nullum restabat apud Proregem Comitem Beneuen tanum expostulant. Qui auxilium pollicitus, adeo nihil profecit; vt Iurati propositum a Gymnasiarchâ decretum, quod ipsorum signo clam ipsis obsignatum erat, ratum, haberent, et sicunde vitiosum suisset, de integro iuberent. Interim Ioannes Ribera creatus Archiepiscopus, et conciliare partes conatus, nihilo magis promouit. Itaque Franciscani pariter, Augustiniani, Carmelitani, et nostri Patres regiam implorare opem coguntur. Rex negotium Archiepiscopo demandauit, vt Academiam viseret. <note>132 Ex vexatione commodum Societati.</note> Inde sua Religiosis inuiolata mansere iura. Haec maxime Valentina controuersia fecit, vt Sanctissimus Pontifex Pius Quintus diploma, quod principio voluminis huius memoratum elt, ad Gymnasia Societatis, et ad ea itantium rationes tuendas conderet. Ceterum, vt raro litium, disceptatio intra iuris duntaxat puncta consistit; acerba interim multa Collegium, et dictis, et factis pertulit: vsque eo, vt impotentiores quosdam Antistes in custodiam daret. Vnde tamen haud plus quietis, quam inuidiae acquisitum, per summam enimuero iniquitatem. Nam putabatur a Rectore nostro instincta ira Prtesulis: cum re verâ Ludonicus Santanderus (is erat Rector) hominum homo mitissimus, nihil magis contenderet, quam ne quid cui ob eam rem molestiae crearetur; Hoc igitur statu Collegium, et Cimtatem cum reperisset Borgia; magnopete valuit auctoritas viri, et sanctitas ad caritatem instaurandam: quam protinus confirmauit, fouitque Pater Iacobus Miro, dum Aragoniam Prouinciam visit, praecipue carus Valentinis, vt eotum ciuis, vt Collegij primus conditor, vt vir adeo spectatae,
<pb id='s358' n='358'/>
<note>133 Res a Borgia in Hispania gestae.</note> eminentisque virtutis. Valentiâ Legatus recta Madritum: Generalis intinere Villaregium flexo, ab Ioanne Patieco Villaregij Domino, et Hieronymâ Mendozâ eius coniuge, non beneuolentiâ modo, sed et veneratione summâ excipitur; cum quibus postquam egit, vt ea domus probationis, quod ipsimet optabant, amplificaretur; Madritum cum Legato contendit. In hoc itinere, cum inter obuios virum nobilem generoso insidentem equo paulo attentius clementer esset intuitus; is ratus nobilitatem, ac speciem probatam equi, egregie instructum illum, ornatumque dono eidem misit. Sed famulus Dei, cum multâ gratiarum actione, non sine munusculis sacris remisit. Se enim non Ducem Gandiae (hic enim quacunque incederet rumor personabat) sed pauperem religiosum esse. Madriti, non modo Regis, ac Dynastarum infignia erga se studia expertus est; verum etiam (vt omnes existimarunt) legationi longe maximum pondus adiecit. Interim, et curam rebus Societatis ordinandis, vna cum Prouincialibus, qui ad se venerant, impendebat: dumque Miro Aragoniam inspicit, mox Lusitaniam inspecturus; Baeticam, Castellam, Toletum Francisco Vasquio: Balthassari Aluario, et Ioanni Emmanueli Leonio, qui Romam Procuratores adierant, reuerterantque breuiter cognoscendas, vt res ad se referrent, attribuit. In Castellâ restituti sunt, rogatu Episcopi, et Ciuitatis vniuersae Segouiensi Collegio latinitatis magistri. Burgense domicilium decretum est, vt Professorum esset domus, quod proximo anno est factum, et nouum Legione susceptum Collegium. In Baeticâ, insistente Episcopo, Malacam Socij aliquot missi ad primordia Collegij. In Aragoniâ coepta domus Probationis Valentiae, coemptis vicinis Collegio aedificijs. Multa simul constituit, quae ad Mexicanae Prouinciae initia pertinebant: idque fuit destinatis in eam Patribus morae pretium: qui cum eius anni classi ad tempus nequiuissent occurrere, expectare sequentis <note>134 Borgia mittit Regi Philippo particulam e sanctz Cruce cum opistola.</note> cogebantur. His rebus, alijsque constitutis, Franciscus ad Regem Philippum per Marchionem Dianij suum generum ex augustissimo Crucis ligno cruciculam misit, cum epistolâ sententiae talis. Cruciculam, eius partem, in qua nostrâ causâ Dei filius moriens mundum redemit, mitto Maieitati tuae, vt praestantissima sacrarum reliquiarum in Orbis terrarum magnificentissimo templo reponatur, quod summi Dei, eiusque martyris Laurentij gloriae aedificas: vtque auxilium habeas ad eam Crucem bene ferendam, quam Maiestati tuae tot regnorum pondus imponit: quae absque amore, ac patrocinio diuinae Crucis esset prorsus intoleranda. Peccator, ex quo Crucem habes, esse sibi ex te solamen putabit, si existimes Sacerdotem ipsum tibi fidelem, ac seruum esse assidue ab Deo precantem, tuam Maiestatem vt seruet, atque amplificet: quandoquidem id omne ad amplificandam impenditur Ecclesiam sanctam, in illiusgloriam, <note>135 Epistola Regis ad Borgiam.</note> qui eam e coelo gubernat. Rex suâ manu in hunc modum respondit. Marchio gener tuus reddidit mihi epistolam abste, et lignum sanctae Crucis: quod mihi gratum accidit: tum quia res per se magnificanda est, ab eoque pluris, qui tan tum ea indiget, vt ipse recte admones: tum quia proficiscitur donum ex te, penes quem nequaquam periret fructus illius. Faxit Deus, ne pereat apud ine: sed vt omnia ad eius Maiestatis obsequium conferantur. Et quanquam noui assiduam tuam hoc ipsum mihi precandi curam; tamen commendo plurimum, vt imposterum id facias: tantoque studio, quantum necessarium esse intelligis. Quod si feceris, voluntati, qua sum ego in te, semperque fui, satisfeceris. Quamuis autem Marchio Dianij idonea testimonia pertulisset ad Regem, quae fidem faciebant e verâ Domini Cruce eam particulam esse; tamen voluit Rex id ipsum contestari Franciscum, affirmans vnum hoc illius testimonium, si cetera deessent, satis fore sibi ad fidem. Iam vero cum Franciscus legationem egregie apud Catholicum Regem iuuisset, multo apud Regem Sebastianum magis in Lusitaniâ <note>136 Lusitanarum rerum status.</note> iuuit. Res eâ tempestate Lusitani regni, et Societatis non erant vsquequaque tranquilhe, eaedemque inter se ita complicitae; vt de alteris ad liquidum, referri, nisi de alteris attextâ narratione minus possit. Tres erant, ex quibus administratio regni pendebat: Sebastian us Rex adolescens decimum septimum annum
<pb id='s359' n='359'/>
<note>137 Tres e Societate a Consessio. nibusin Lusitania aula.</note> agens, eius patruus magnus Cardinalis Henricus, et Catharina Regina auia. His singuli erant e Societate Confessarij. Sebastiano Ludouicus Consaluius, eiusdem inde vsque a puero institutor: Henrico Cardinali Leo Henricius: Catharinae Reginae Michael Turrianus, viri consilio, ac pietate munenbus ijs pares. Regina Catharina, quemadmodum in loco est memoratum, regalibus precibus extorsit, vt Consaluius ab Vrbe Româ, et Assistentis munere euocatus, <note>138 Consaluius pueri lregis magister.</note> summe licet obluctans, et quae euenere praedicens, pueritiae Regis formandae magister apponeretur. Et quidem vsque dum sub tutoribus puer Sebastianus fuit, rerumque summam moderata ipsa est; mirifice Ludouicus ei, et Cardinali satisfecit. At vbi tutelae suae factus est, et administrare Sebastianus regnum occaepit; Cardiualis, vt qui interius norat res, incorruptiusque aestimabat, nihil vnquam, nisi summe, laudauit Ludouici operam: quin etiam cum ageretur de remouendo eo ab confessionibus Regis; ne id fieret acerrime decertauit: et paulisper amotum, vt reuocaretur, effecit. Regina vero postquam ab gubernaculis vacationem accepit, aegre ferens (vt euenire solet) quodammodo se abiectam; conqueri de nepote coepit, et interdum etiam de Ludouico, cuius confilio agi Sebastianum opinabatur. Id vbi sensit Ludouicus, offensionum semen, antequam adolesceret, ipso in exortu oppressurus, vehementer iustitit, vt aliquo summoueretur, vel in Brasiliam, vel in Indiam: eandemque profectionem summe poscebat Turrianus, cui nunquam probabilis tanta Principum familiaritas, <note>139 Displicet Socie tati nimius aulae vsus.</note> nec conueniens Societati visa erat. Denique nec Generali Praeposito, nec cuiquam omnium Societatis Praesidum probabatur ea consuetudo, atque coniunctio, seminarium vulgi rumorum, seges inuidiae apud omnes, mali apud domesticos exempli Nec pigebit literarum caput inserere, quas hoc anno Laurentius Magius Austriae Prouincialis ad Borgiam mense Martio Pragâ dedit: vnde constet, quantâ res grauitate, quantâque übertate tractaretur. Hic (inquit) multus est sermo, et ex Hispaniâ scribitur, Lusitaniae Regem multa facere cum regni dolore: et nostros, qui eum regunt, auctores esse, et velle eum Iesuitam efficere, Nec deest, qui dicat, eos obstare, ne Regis Galliae sororem ducat. Nihil dubito, quin Paternitas tua omnia norit, et quamoptime prospiciat, Nam res est eiusmodi quae, vt materiam sermonum, et inuidiae subdit; ita magnam Societati perniciem, cum publici boni iacturâ creare potest. Nec vero crediderim quicquam nostros suscipere, quod non et rationi consentaneum, et praesenti tempori maxime conueniens sit. Ceterum summe dolerem, si qua per eos occasio, aut iusta causa obtrectationi, et maleuolentiae praeberetur, Habeo enim compertum, nihil esse, quod odiosius acquirere Societati nomen queat, quam si videamur in Principum, ac Regnorum administrationem velle nos immittere et negotia eorum tractare. Per Deum, Pater etiam, arque etiam haec cura vigilet: obserueturque decretum de non tradendis nostris in aulas Principum. Nam liberalitas hac in re maximo nobis damno erit. Talia non Magius modo, sed alij grauissimi Patrum scribebant et aliunde, et ex Lusitaniâ ipsâ. Vbi, ad querelas, quarouis iniquas, tollendas, editum etiam est in Prouinciali huius anni conuentu decretum, vt quam fieri posset, pau cissimi in aula versarentur: et per Prouinciam edictum, ne quod cuiusquam negotium <note>140 Sed necessario fertur, atque e re christiana.</note> Patribus ijs commendaretur Quod si quid ad pietatem magnopere censeretur referre; Praepositus Prouincialis admoneretur. Haec sapienter consulebantur. Verum quid ageres? neque impetrari ab Sebastiano, vt Ludouicum, neque ab Cardinali, vt Leonem, neque a Catharinâ poterat, vt Turrianum dimitteret. Nec sane expediebat, vt optimi quique, et cuncta Prouincia, mortuo Borgiâ, iudicauit: quae decretum in haec verba condidit. Quaesitum est, an expediret, vt duo ex nostris Patribus, quorum alter Regi est a confessionibus, alter Cardinali, id muneris deponerent: tum quod eam ob causam permulti de Societare detrahant: tum quod plurimi nostros de secularibus negotijssidue conueniant, efflagitantes, vt sibi liceat per eos Patres apud Regem, vel Cardinalem huiusmodi negotia conficere; quod a tranquillitate vitae regularis, et a nostri instituti
<pb id='s360' n='360'/>
ratione omnino abhorret. Visum est autem non solum id muneris non esse detrectandum, sed etiam ingentes gratias Deo Optimo Maximo agendas, quod eorum Patrum labore totum hoc regnum, et vniuersa religio christiana plurimum vtilitatis percipiat. Siquidem eorum ope, et consilio fides, iustitia, morumque integritas, non modo in toto regno conseruantur; sed etiam apud exteras nationes longissime propagantur. Nec vero imperitae multitudinis, aut impiorum hominum detractiones hac in re curandas esse: quippe quae ex eorum improbitate nascantur, qui tantum bonum impedire nituntur. Haec Prouinciali Congregationi visa, tantum addidit, quod iam ex proximo conuentu edictum retulimus. Ne Sociorum quisquam ad Patres eos negotij quicquam deferret. Porrd, quod pertinet ad obtrectationum iniquitatem haud difficile <note>141 Vnde Societati obtrectationum eausa.</note> est fontem intelligi. Nam in Rege, si quod exemplum spectabatur rarioris virtutis, offendebat oculos mundi sapientium. Leuissimi porro homines, qui voluissent irrepere ad animum adolescentis corrumpendum, interclusos sibi aditus, rabie in custodes versâ, querebantur. Ad haec cum ad antiquam multa seueritatem redigerentur, et Ordinum militarium disciplina etiam regeretur, et bona eorum Ordinum, quae iam tenebantur a multis, velut hereditaria, aererentur; nimirum pro intoleranda iniuriâ, qui damnum faciebant, iustitiae vigorem ducebant. Hinc linguae in Iesuitas acuebantur, hinc totum per orbem terrarum famosae literae volitabant. Denique non exigua obtrectationum sementis ex animo Catharinae exulcerato sumpta est: adeo praeter aequum, vt non aliunde maior Societati laus deberetur. Nam familiares quosdam eius, et assieclas, cum ab honoribus, et officijs publicis Sebastianus remouisset; vltra modum illa commota, non nisi Patris Michaelis, atque Ludouici operl, qui nepotem ei solertiâ omni conciliabant, et quosdam etiam e deiectis clientibus restituendos curarunt; prohibita est quin Castellam, vti minabatur, repeteret. Ad quam offensionem tollendam, Ferianum quoque Ducem Philippus Rex in Lusitaniam misit, per occasionem consolandi de Caroli Reguli Hispaniarum obitu. Ita in praesens Duce adnitente, curâ maxime Patrum Ludouici, et Turriani vso, quam fidelissimam, et studiosissimam exhibuerunt, lenita; abeundi consilium <note>142 Ludouicus Tur rianus a Pontifice ad Lusitaniae regem missus</note> posuit. His paulo ante gestis superiore anno, adfuit Româ missus a Pontifice Ludouicus Turrianus Sanctissimi Patris nomine duo postulans a Rege: primum, vt auxilium ferret Venetis contra Turcas communes Christianorum hostes: alterum, vt regni in futurum paci, regiaeque stirpi prospiciens, vxorem duceret Margaritam Caroli Galliarum Regis sororem. Tum Regina auia apud Pontificium Legatum multa conquesta dicitur, rerumque ferme omnium causam in Consaluium reiecisse: atque in eandem sententiam dedisse ad Pontificem literas, siue suâ sponte, siue familiarium impulsu: quanquam mihi certum videtur nihil aduersus Ludouicum de matrimonio scripsisse: vt optime sibi consciam quantopere contra ipsammet abhorrentem a Gallicanâ affinitate Ludouicus ipse certarit. Tamen, cum Rex negaret vires in praesentia sibi suppetere ad auxilium ferendum Venetis, deque vxore ducendâ cogitaturum diceret; tum maleuolis dissipantibus, tum vulgo, vt assolet, quas res in Principibus non probat, earum causam in eos conferente, de quibus liceat impunitius obloqui; vulgatur, per Iesuitas fieri quominus vtrumque negotium procederet. Quod qui dem Consaluius a principio prouiderat. Itaque cum a Pontifice literas per Ludouicum Turrianum accepisset, vt persuadere nuptias Sebastiano conaretur, atque etiam a Borgiâ, qui insuper monuerat, vt serio ageret rem, he per ipsum stare <note>143 Pater Ludouicus Consaluius quae euenere praedixerat.</note> crederetur; Borgiae hunc in modum respondit, Quod vertendum mihi vitio scribis, si forte res exitum non habeat, pro eo, quod causa Societatis agitur, non possum vehementer non commoueri. Memoriâ repeto, cum Pater Lainius ad hoc regnum me Regi institutorem misit, multa me scripto ei offerre quo procurationem defugerem: et capitum vnum hoc erat, quae non probarentur in vulgus, eorum culpam in latera Regis auertendam esse. Ego sic arbitror, si quid est a me peccatum, id esse, quod vehementius, et immoderatius in hoc
<pb id='s361' n='361'/>
<note>144 Quantum egerit vt nuptias Regi persuaderet.</note> matrimonium incubuerim. Qui Pontifici narrant in manu meâ cor esse Regis, vt possim quocunque velim inflectere; ij de Sebastiano perinde existimant, atque de quouis eius aequali: sed qui eum norunt, non item existimant. Nam quod vult plane vult, praesertim hoc in genere, in quo toties concertauit, et vicit. Ego quemadmodum Sanctissimus Pater iubebat, quamacerrime eum conueni: sed aditum inueni nullum: quin adeo declarauitse ad suum Consilium rem detulisse, et secum illud quoque sensisse. Haec, et multa alia, et vnde tum vere esset mora Consaluius scripsit. Ceterum Ludouicus etiam Turrianus a Pontifice missus, vir sagax, et prudens, ac perscrutatus omnia diligenter, aperte vidit exulceratam Reginam, et eius aulam: et Patres non causam dissensionum, sed omnino eos esse, qui ne in maius incommodum erumperent, hinc Regis, inde Cardinalis, et ipsius Catharinae animum permulcendo continerent. Confaluius quoque abunde Rusticuccio Cardinali datis literis satisfecit: quibus significabat nemini optatius, quam sibi esse, vt primo quoque tempore iusti nexu matrimonij Rex illigaretur: tum vt stirps tam bene de Christianâ republica, deque Societate meritorum Regum in tuto collocaretur: tum etiam vt Sebastianum, in cuius ipse conseruandâ innocentiâ non parum exhauserat curarum, antequam seruens adolescentiae aestus forte transuersum raperet, nuptiarum sanctitas occuparet. Quod autem Sanctissimi Patris voluntati idem obsequutus non esset; eam fuisse causam, quod non ex Galliâ, sed ex Germaniâ coniugem sibi animo destinarat, alteram e Maximiliani Caesaris filiabus, eâque in spe diu adoleuerat: quarum posteaquam vna Philippo Regi Catholico, altera Carolo Regi Christianissimo nupsisset; tum se ipsum, ne aliunde praeriperetur occasio, auctorem ei etiam, atque etiam fuisse Nuntios eâ gratiâ mittendi in Gallias. At illum aegrum, quod speratâ affinitate Caesaris excidisset, non potuisse perpelli, vt continuo animum in Galliam inclinaret. His ergo rebus ex Consaluio, atque Ignatio Azebedio, cum Romam superiore anno venit, alijsque fide dignis viris Pontifex probe cognitis, nullam de Societatis hominibus suspicionem aduersam <note>145 Ignatij Azebedij integritas.</note> admisit. Idem Azebedius, de quo Patris Michaelis Turriani illud est praeclarum testimonium, eâ esse veritate, vt relaturus esset fideliter aliorum sententias, etiamsi contra ipsummet essent; iussus a Borgiâ, cûm redisset in Lusitaniam, perscrutari quamreligiosissime intima de rumoribus, qui contra Societatem gliscebant; scripsit ex liuore cuncta, et perturbationibus iniquis oriri. Et <note>146 Societati miserandam potius, quam inuidiosam esse expedit.</note> quidem ad diuinam gloriam expedire Societati miserandam esse potius, quam inuidiosam: tamen versantium in aulâ Patrum laudabilem omnino esse, ac salutarem operam. Ceterum Pontifex cum peruellet matrimonium Regis ad effectum perduci; hanc quoque rem in mandatis Alexandrino, atque Borgiae dedit: eamque ita illi tractarunt, vt Sebastiani animum ad extremum expugnarint: nec per ipsum steterit, quominus matrimonium conflaretur: sed quod interim inscio Pontifice Margarita Henrico Regi Nauarrae, qui deinde Henricus Quartus Rex Galliae fuit, desponsa est. Quare mirum profecto est, quosdam memoriae prodidisse, ab Religiosis Sacerdotibus moram adeo sanctis Pontificis Maximi orsis obiectam fuisse: cum illi vni, quicquid ab Rege morarum fuit, amoliti sint. Quod qua obsecro religione reticetur? Quippe si didita ante id tempus inter quosdam suspicio mittenda in literas videbatur; aequum erat, vt verus, ac diligens <note>147 Historici boni officium.</note> scriptor, quem non decet grauiorum rerum causas praetermittere, causas veritatis indagaret: fideliterque non tantum, quae in vnam partem, sed etiam quae in alteram dicebantur, quaeque in re essent, cognosceret, ac reserret. Quod enim honestum adeo, ac laudabile factum est, quodhomines siue quadam ingenij velut naturali peruersitate, ac malignitate, siue per imprudentiam, siue ex odio, aut aliâ perturbatione, respectuque rationum suarum non secus interpretentur? Quae tam munita vnquam, ac felix sanctitas fuit, ad quam obtrectatorum morsus non aspirarent? Quod si existentes interdum in vulgus rumusculos historiae duntaxat, omissis sapientiorum iudicijs, mandes; cui sanctissimorum virorum non aspergi aeterna possit infamia? Vt igitur sinceri iudicis non
<pb id='s362' n='362'/>
est inauditâ alterâ parte sententiam ferre; ita nec boni historici sermones, qui in contumeliam alienam cedunt, praesertim dum adeo grauis causa, totiusque religiosae familiae dignitas agitur, posteritati prodere, nisi pariter, quae contra dicerentur, inuestiget, et apponat: atque adeo etiam quam vero similis sit vulgaris <note>148 Quam aliena a veri specie afficta Societati nota.</note> garrulitas diligenti lance perpendat. Etenim hac in re quis non videt nihil simile vero apud mediocri prudentiâ hominem afferri posse, cur quisquam e Societate non omnibus votis nuptias Sebastiani Regis optaret? Quid, rogo, ipsi sperare commodi poterant, si eas impedirent? Contra vero Regis Ordini suo addictissimi, eque stirpe optime meritâ procreati, quid propius fidem est, quam propagatum genus cupere, tum publici, tum priuati boni studio? Vnde enim (vt quidem documenta praesentia admonebant, si cetera circumspicerent regna.) tantumdem gratiae, liberalitatis, addo etiam potentiae sperare vnquam liceret? An religiosis Sacerdotibus, quibus vna proposita est summa Dei gloria, salusque mortalium, tantum vel stuporis insederit, vel prauitatis; vt vel non viderent quae conuersio rerum, quae damna instarent, si Rex non relictâ sobole decederet: vel si viderunt, vltro ea mala accerserent? Scilicet humanarum magistri, diuinarumque rerum peritissimi ignorarent vel ex ipso solitudinum otio euocari homines, vt liberis procreandis in Regnorum successionem operam dent, idque sancte, ac necessario fieri. Quod si vel potentiae, vel pecuniae (fingamus enim ad redarguendum errorem veram esse imperitorum fabulam) amor duceret; nonne plus imperij, et auri sperareut Rege obnoxio diu regnante, quam semel in ordinem recepto, atque sepulto? Vt interim nihil dicam quantum cuique nationi aduersus suos Reges obseruantiae natura inseuerit, quantopere conseruatam eorum progeniem velint, quam aegre dominatui externo colla submittant. Quod studium in Patre Ludouico Lusitano homine vehementissimum fuisse necesse est, vt fuit. Mihi quidem, dum literas multorum spatio annorum a plurimis scriptas attentione, quantam adhibere maximam ingenij mei tenuitas potuit, verso, inuicemque confero, mirabilis omnino visa est trium illorum perpetua inter se Patrum concordia: eaque, si nil praeterea argumenti suppeteret, vel sola persuaderet, recte, sapienterque pro modo imbecillitatis humanae (nam homines erant) administrata omnia. Omitto de Ludouico dicere, quem neque Societas Assistentem Praeposito Generali, hoc est Consiliarium, atque custodem apposuisset, neque Ioannes Tertius Rex Confessarium sibi expetijsset, neque Catharina Regina, ex eiusdem Ioannis mandato, magistrum Sebastiano extorsisset; nisi viri pietatem, sapientiam, fidem singularem <note>149 Michael Turrianus a Sancto Ignatio oculi sui pupilla nominatus.</note> cognouissent. Michael Turrianus is erat, quem Sanctus Ignatius oculi sui pupillam nominauit, et Prouincialem Baeticae, et Lusitaniae Visitatorem difficillimo tempore, etiam num propemodum tyronem decreuit: de cuius rectissimâ mente, et summâ religione nemo vnquam dubitauit. Leo autem Henricus animi magnitudine, et Christianâ submissione, suique despicientiâ, et ardentissimâ caritate: tum vero inuictâ quadam liberalitate, fiduciâque suscipiendi, agendique quicquid e Dei laude censeret, iure maximis quibusque componatur. Denique Cardinalis Henricus in tantâ sapientiâ, et sanctitate cum suâ, tum plurimorum, quibus intime vtebatur, vnum illum vsque ad vltimum voluit conscientiae rectorem, ac iudicem. Iam vt neuter horum, si perperam quid Ludouicus ageret, nec per se, nec ex aliorum sermonibus, cum adeo loquaces aulae sint, intellieret, prorsus incredibile est, vt alteruter, amboue intelligerent, sed per collusionem, aut aliâ causâ dissimularent, longe alienius ab sanae mentis iudicio est. Quid postremo? sermones iam adeo per omnes Europae aulas dissipati, si quid solidi habuissent, num tantum flagitium sanctitas Borgiae dissimulasset? num tulisset Cardinalis Henricus? num Pij Quinti mascula praeterijsset integritas, dum adeo in hanc incumbebat curam? Atqui et Henricus cunctam Societatem, et in primis Ludouicum amauit semper, et coluit, et nihil magis timuit, quam ne ab Regis custodiâ abiungeretur. Et Pius sanctissimus aeque, ac prudentissimus Pontisex operam Sociorum in Lusitanâ aulâ (vt tum erant res) ad continendos,
<pb id='s363' n='363'/>
conglutinan dosque inter se Reginae, et Sebastiani, et Cardinalis animos, cum fidelem, tum necessariam existimabat. Quanquam Pater Generalis, quod absens nunquam conari destiterat, iam praesens cum alijs Lusitanis Patribus, omnes eo vires intendit, vt Reginam placaret, et bonam Patribus ex aulâ missionem impetraret: quam quidem Michaeli ab Reginâ non grauate impetrauit. Ludouicus item, quo se paulatim abstraheret, Patrem Mauritium hominem minus inuidiosum substituens, coram Rege nunquam nisi accitus, et vi prope coactus apparebat. Haec autem omnia fusius dixerim, non tam, vtquemquam arguerem, quam, vt ne ipse arguerer: neu religioso in Ordine siue ex malignitate, siue ex nimiâ incogitantiâ obtrectatorum foedissima nota insideret.</p>
<p><note>150 Indiae calamitates.</note> Vt multis Europae partibus infestum fuisse annum narrauimus, ita tempore eodem Goam, atque adeo totam Indiam cuncta, quae mortalibus tristia, et horrenda sunt bella, fames, morbi vexarunt. Iam diu Reges barbari propinquorum Lusitanorum vel opes, vel iugum serre non poterant. Itaque partim secundis aliquot irruptionibus in latrocinij modum ad audendum elati, partim Proregis Ludouici Ataidij per causas vlciscendarum iniuriarum imperium propagantis irritati coeptis, tres ad penitus Lusitanum, et Christianum delendum nomen coniurant Reges Idalcam, Zamalucus, et Zamorinus. Idalcan Goa finitimus obsidendam vrbem Goam: Zamorinus Malabarum Rex classe oram maritimam infestandam: Zamalucus finitima sibi Ciaulum, ac Bazainum tentanda sumpsit: vt distractis Lusitani opibus nullius vim hostium sustinerent. Superiore igitur inclinato anno Idalcan ingenti armatorum numero Goam obsedit: et ad suas egressi partes tentandas Zamorinus, et Zamalucus. Porro Goam obsessam ab hostibus intestinum prope perdidit malum, contagiosis febribus in omnes ordines late vulgatis. Ad haec in longum obsidione productâ, commeatuque, qui plurimus ex Idalcanis terris solebat conuehi, intercepto bello, ac pestilentiâ afflictae Ciuitati fames incubuit. Tot super angustias accessit Patribus nostris omnium prope acerbissima exercitatio ex alieno Proregis animo: qui suspicatus parum eos fauere suis rebus; nullam occasionem vexandi Dei famulos <note>151 Goanorum Sociorum labores.</note> omittebat. Illi tamen cuncta fortiter tolerantes, praeter continuas ad Deum preces, oblata sacrificia, susceptas vltro poenas, tametsi suis domi calamitatibus premebantur, totos se in vtilitates publicas effudere. Quatuor Sacerdotes in stationibus militum locis hosti opportunioribus perseuerarunt, magno sane momento rerum, siue dum, ad propitiandum Numen, a sceleribus inhibent militem, siue dum ad strenue dimicandum inflammant. Alij per vrbem morientium assidue detergendis delictis, recreandisque iacentibus interim discurrebant. Alij de tenuitate domesticâ amplius trecenis fame periclitantibus quotidie ad Collegij fores alimenta praebebant. Nec leue onus erat Christianorum, qui e Salsettis ab hoste occupatis in vrbem defugerant, vitae consulere. Soluta tandem post decimum mensem, magno cum Idalcanis detrimento, ac <note>152 Lusita norum ex Zamaluco victoria.</note> dedecore obsidio est. Nec felicius Zamaluco, et Zamorino conata cesserunt. Zamalucus (idem Meliques vocabatur) peditum abduxisse millia centum, equitum quindecim dicebatur, Elephantos octoginta. Diem Apostolis Petro, et Paulo dedicatum elegit, vt summam virium aduersus obsessos experiretur: sperans quoniam eâ tempestate hyems in ijs regionibus asperrima est, quae non frigore, sed imbrium perennitate censetur, Lusitanos vdo, ac pluuio coelo fomitem, ac pyreum puluerem hebetante, minus commode tormentis vsuros. Sed ita fortiter dimicarunt, adeo magnificam victoriam perpetrarunt; vt hostes deinde ipsi describendo affirmarent: Deiparam Virginem, et Apostolos Petrum, ac Paulum conspectos hostilem aciem fugâ, et caede sternentes. Lusitanorum certe (quanquam illo si vnquam praelio militaris virtus enituit) nemo infitiabatur tantam rem a tam paucis, absque singulari Superum ope, geri non potuisse. Magnam in eo bello laudem Franciscus Mascarenia Imperator: magnam Rodericus Consaluius Ludouici nostri frater, meruerunt. Nos in eâ obsidione Petrum Colatium amisimus Sacerdotem laboriosum, et paganorum Christo
<pb id='s364' n='364'/>
<note>153 Pater Petrus Colatiusex vul nere accepto ab Infidelibus obit.</note> subigendorum percupidum: qui ante annos fere septemdecim in Indiâ ipsâ ad Societatem adiunxerat sese. Bazaino Goam proficiscentem, dum Ciauli nauigandi opportunitatem opperitur, obsidio interclusit. Hic multorum rogatu, cum erumpentibus in hostem militibus praeportans Crucem egressus, plumbeâ ictus glande, Sacramentis Ecclesiae munitus, octauo die animam exhalauit. Prope Goam non leuem Christiani fecere iacturam. Salsettanas inter alia Ecclesias Idalcan ferro, ignique vastauit: hominum autem maiorem multo edidit <note>154 Mors Archiepiscopi Gooni in nostro Collegio.</note> stragem morbus, quam hostis. Georgius Temudus e sacro Praedicatorum Ordine Archiepiscopus sublatus est, qui pro suâ erga Societatem beneuolentiâ, et Patrum vicissim erga se obseruantiâ, simul atque morbus coepit naturae vires exuperare, in Collegio inter Sociorum manus mori optauit. Libentissime exceptus, et summâ curâ habitus, post bimestrem languorem Collegarum coronâ pro eo precantium circundatus, cum praeterea neminem admitti voluisset, animam Procreatori reddidit. Aderant forte Goae Cocinensis, et Malacensis Antistites, ad Prouinciale Concilium ab Archiepiscopo aduocati: et Gaspar, qui se Archiepiscopatu abdicarat, Hi cum Religiosis omnibus, et Clero magnifice, vt par erat, Pastori suo exequiarum iusta soluerunt. Nec Collegium suis vacauit funeribus. Quatuor Sacerdotes, duo laici obierunt magnae omnes virtutis: <note>155 Patris Melchio ris Nunnij obitus.</note> sed duo in primis, auctoritate, et rebus gestis insignes Melchior Nunnius Ioannis Nunnjj Patriarchae frater, et Balthassar Diazius, Melchior aetatis annum agebat alterum ferme, et quinquagesimum, vigesimum octauum Societatis, variâ praesertim rerum diuinarum doctrinâ pollens, eoque nomine totâ Indiâ magnae celebritatis, magnique vsus. Copularat cum scientiae ornamentis lumina virtutum: quae facilitas, modestiaque suauissima faciebant omnibus gratiora, facilemque ei ad anirnarum salutem sternebant viam, Diu praefuit Cocinensi Collegio, et Prouinciam Indiam aliquandiu administrauit Aliquantum praeibat <note>156 Balthassaris Diazij insignis concionatoris.</note> aetate Balthassar Diazius, cui praecipua laus ab suggestu. Sic aspera dulcibus temperabat; vt cum acerrime inueheretur in vitia, tamen a summis fere, et infimis gratiam iniret: et vulgo homines a publicis criminibus abstinerent, ne forte illa Balthassar in concione describeret. Malacae in primis, ob corruptissimos tum ibi mores, salubris, et grata vox increpantis fuit. Goanus populus concursu ad funus, et lachrymis viri desiderium honestauit. Is duodecimo Kalendas Septembris, Melchior Sancti Laurentij die natali humanis exempti. Accessere ad illas pietatis copiolas deterendas post morbos, et hostes, etiam flumina. <note>157 Inannis Rodericij.</note> Ioannes Rodericius (cuius duo germani fratres Christophorus in hac historiâ inclytus, et Garzias in Societate supererant) impiger, et pius Sacerdos in Bazaini flumine, dum Goam petit, demersus est. Paucos annos vixit in Indiâ, ex Baeticâ missus, cum inter alia munera, et Tyronum institutioni, et Collegio <note>158 Benedicti Fernandij.</note> Triguerensi praefuisset. Ad haec Benedictum Fernandium, Cocini egregiarum virtutum, obedientiae in primis, atque patientiae relictis exemplis, diuturnus morbus absumpsit. Multo grauiore damno, pro temporum iniquitate, <note>159 Ludouici Goensij.</note> et religiosorum paucitate, in Molucis Ludouicum Goesium, qui Socijs ibidem praeerat, et Andream Cabreram vita destituit, Ludouicus in viridi iuuentâ raptus est, tertiodecimo sacri famulatus anno, quem Goae susceptum a puero, recte <note>160 Andreae Cabrerae.</note> deinceps coluerat. Andreas vtrâque et naturae, et religionis aetate maior, simul ac Societatem oratione amici cognouit, sic adamauit; vt cum primum Hispalim inuecta est (Baeticus enim erat) ad eam se iam Sacerdos aggregarit: plurimas Deo gratias agens, quod ordinem talem suis temporibus edidisset in lucem. Neque enim aliter religiosum se futurum fuisse: continuoque receptus a Borgiâ, et in Lusitaniam missus, annos complures Grammaticam docuit, non grauate in eo labore vitâ perfuncturus. Sed tandem in Indiam, vltraque postea in Molucum, obedientiâ duce, profectus, ceteris recte factis coronam imposuit. Haec enim videtur strenuorum virorum debita merces, vt parem magnis animis, magnaeque pietati materiam nanciscantur. Ceterum tam multis euocatis ad quietem, non intempestiuum Indicae solitudini subsidium ex Europâ mittebartur.
<pb id='s365' n='365'/>
Cum Prorege Antonio Noroniâ conscenderant egregij duo Sacerdotes <note>161 Supplementum Sociorum ex Europa miflum</note> Dominicus Cardosus, et Ferdinandus Nauarrus: Sacerdotes postea futuri quatuor, Balthassar, et Lazarus Lopij, Hieronymus Coellius, Emmanuel Paiua, docti, et virtutibus ornati iuuenes. Duo praeterea rerum domesticarum nauissimi adiutores, ambo ex Indiâ profecti, Fulgentius Freires, quem ad Patrum res cognoscendas in Acthyopiam missum ex Indiâ, captum a Turcis, et Memphim adductum, atque inde tandem redemptum in Lusitania egregiam pestilentibus operam nauasse suis locis est demonstratum: et Balthassar Arausius, qui de rebus Indicis edocturus Patres, et quaedam e Collegij Goani re curaturus, in Europam venerat. Prospero ad aequatorem vsque cursu prouectas naues, illic diuturnâ malaciâ inhibente, nimirum, vt inter intolerandum, et cuncta vitiantem aestum, inclementia morborum multiplex occupauit. Socijs vltro deposcentibus Prorex aegrorum curam delegat. Sed latius in dies manans malum, paucisque iam integris, etiam curatores aegrorum arripuit, ingenti omnium moerore, qui in caritate, et sedulitate eorum spem repositam omnem vitae suae <note>162 Mortui in mari Doctor Dominicus Cardosus.</note> habebant. Nonis Maijs Cardosus probatae Sacerdos virtutis, Theologiaeque doctor obijt, patriâ Goneanus a pueritiâ ab anno seculi quinquagesimo in Societate educatus. Inde Hieronymus Coellius ortu Lamegensis, post multos in aegrotantium curâ susceptos labores, in aetatis flore, ac pietatis occubuit. Denique <note>163 Hieronymus Coellius.</note> etiam Pater Ferdinandus Nauarrus, et Fulgentius Freires tolluntur. Nauarrus Eborae, et Conimbricae Humanitatem docuerat, et prope confecto philosophiae curriculo, non mediocris ad res gerendas, et concion andum facultatis, <note>164 Pater Ferdinam. dus Nauarrus.</note> ad eorum quoque laborum praemium, quos meditabatur in Indiâ euolauit. Decimum annum in Societate, et perpetuâ Indiae adeundae cupiditate perseuerarat. Nam cum ante religiosam militiam in Indiam cuiusdam nauis scriba abijsset, et periculis in mari obitis, ad mutandam vitae rationem maxime impulsus <note>165 Fulgentius Freires.</note> esset; quos labores iam seculi causâ tolerarat, Dei gratiâ repetere cupiebat. Fulgentius aetate iam grauior vir erat non excultus literis, sed tamen naturâ intelligens, prudensque virtutis eximiae, duabus praesertim religiosae philosophiae excellens laudibus, orandi studio, et obtemperandi: et in Indiam, quod id rogarat, remittebatur. Adeo nusquam neque in vinculis Memphiticis, neque inpestilentiâ Olisipponensi sanctarum pro Christo Crucium famem explerat. His <note>166 Lazarus Lopius mire sanatur.</note> exanimatis, quatuor reliqui grauissimis conflictati malis tandem euasere. Lazarus quidem Dei manisesto muneri salutem suam acceptam retulit. Cum enim particulam e ligno Sanctae Crucis gestaret, humanis iam diffisus medicamentis, epotâ aquâ, in quam vitale lignum immerserat, valetudinem altero die recuperauit. <note>167 Sanctae Crucis ligno contacta aqua aegris est saluti.</note> Inde beneficium communicare cum alijs decumbentibus coepit, vnique in primis, qui iam deploratus iacebat, salutiferi ligni medicatâ contactu aquâ saluti fuit. Nauigantibus in Indiam, Guineaeque aestum, et promontorij bonae spei tempestates elapsis Mozambicum statio peropportuna est semper, ad tantisper instaurandas vires: sed hoc anno fuit maxime, quod post plurimorum obitum, qui supererant viui, aegre spirabant: atque ipse Prorex propior erat morti, quam vitae. Peropportune quoque aderat ibi Franciscus Monclarus, et socij, qui cum Francisco Barretto tentaturi expeditionem ad Cafres ante biennium venerant. Hi Socios, ac vectores vn iuersos caritate summâ exceptos omni officij genere recrearunt. Inde repetitâ nauigatione ad Goam appulerunt obsidione iam liberam. Dumque suas ipsi, vicissimque Goani suas exponunt clades, aucta potius ex communione, quam lenita moestitia est. Ceterum tantus totâ Indiâ <note>168 Baptizati e paganis.</note> armorum strepitus non multum reliquit loci Euangelicae tubae. Affatim Cocini profectum: quadringenti ad Deum viuum ab mutis simulacris adducti. Magna <note>169 Emmanuelis Texeriae apud Concinenses auctoritas.</note> erat Emmanuelis Texeriae Collegio praefecti ad Cocinenses auctoritas. In supplicatione ob irritos barbarorum conatus ad gratias agendas institutâ, et in iustis funeribus, quae militibus in bello desideratis publice persoluta sunt, orator electus est. Coulani, et in orâ Trauancoris circiter mille donati baptismo. Sed barbaris audaciâ assumptâ ex falso rumore, qui ferebat Goam, et Ciaulum in
<pb id='s366' n='366'/>
hostium potestatem venisse, omnia infesta habentibus, parumper socijs, et plerisque Christia norum ad Commorini promontorij quietiora loca recedendum fuit. Illic plus quingenti Christianorum numero adiuncti. Non pari felicitate Lusitani rem gesserunt in Molucis. Consaluo Pereirâ morbo sane importune <note>170 Res male geritur in Molucis</note> sublato, Babu Rex Ternatinus Lusitanorum arcem, quam dudum obsidebat, ad supremam prope necessitatem adegit; vt ibi Socijs, ne cum Lusitanâ re funditus Christiana periret, aliquot annis non tam praedicatorum munia fuerint obeunda, quam militum: quoad tandem auxilio ex Indiâ non mature subueto, vti suo reddetur anno, arx dedita Mahometano est, immensâ cum christianae <note>171 In Iaponia Vatandonus interemptus.</note> plebis latissime per eas oras fusae iacturâ. Ecclesiae item Meacensi in Iaponiâ subductum est ingens columen. Vatandonus restituendi Ludouici princeps, ac rei christianae defensor acerrimus, cum ditioni suae finitimo Iquennae regulo bellum gerens, praecipitatus in insidias, inuictus animo dimicans cecidit. Videbatur vna concidisse christiana res. Verum, Deo cuncta gubernante, non plus inde amisit <note>172 Fiyenoyamae vastatio.</note> praesidij, quam securitatis adepta est, strage Bonziorum Fiyenoyamae. Excelsus mons proximus Meaco Fiyenoyama est, multiplici sinu modica sin se nouem valles complectens. Arx illa Iaponicarum religionum, atque princeps disciplinarum gymnasium habebatur. Ter mille Bonziorum domicilia vetustis temporibus dorsa, ac iuga montis, et vallium sinus implerant. Et quanquam aliquantum frequentiae iam bella detraxerant; tamen amplis vectigalibus instructi Bonzij, auctoritateque, et sagacitate armati, Meaco ipsi terrori erant. Intra fines eorum neque faeminam penetrare, neque inuehi carnem, aut piscem licebat: cum tamen a Bonziorum neque animis, neque corporibus vllum vitiorum abesset genus. Ergo tartarearum illa bestiarum cubilia excidendi causa extitit talis. Azaidonus, et Asacurandonus, ille ex dimidiâ parte Rex Omi, et Nobunangae affinis (nam sororem habebat in matrimonio) hic in regno Iecigeno Tetrarcha praeualidus, consociatis opibus, ad Ozacani Bonzij, et Mioxindoni partes accedunt aduersus Nobunangam, quem vna cum recenti Cubosamâ Ozacam obsidentem interclusuri in Meacum contendunt. At Nobunanga, quo erat vigore animi, quae satis visa est, copiarum parte ad Ozacae obsidionem relictâ, reliquis mirâ celeritate raptis, vtrumque vsque adeo pressit, vt recipere se in Fiyenoyamae ardua subigeret. Tum vehementer egit cum Bonzijs, vt ad se transirent, vel hostes suos emitterent: redditurum pollicitus quicquid olim diuitiarum possedissent, sectamque eorum se complexurum, si parerent: contraque exitium minitans obstinatis. Nihil a Bonzijs expressum. Verum Cubosama, qui iam immodicas Nobunangae timebat opes, multoque videbat potentiorem venturum excidio Azaidoni, et Asacuradoni, sapienti tractatu pacem conciliauit. Quae vbi conuenit, Nobunanga, exulcerato aduersus Bonzios animo, ad Regna sua recessit. Paucis post temporibus dum ad Ozacam redit, propter Fiyenoyamam transiens, quamuis primo Duces sanctitatem loci, et summam apud Reges omnes temporum superiorum auctoritatem opponerent; tamen dicens nequaquam se, nisi Bonziorum vitijs commoueri per fraudem mortalibus illudentium, proditores, atque rebelles excipientium, ac fouentium, perque eam causam leges patrias violantium, faeminis, et carnibus, et piscatu introductis; in coenobia, et fana impetum fecit, et ingenti cum Bonziorum caede supremâ strage deleuit, vix vno exiguo tecto, aut sepulcro conditoris relicto. Ab eâ clade, quae tanquam coelestis militiae principe duce, ad sternendam Euangelio viam die Sancto Michaeli sacro edita est, cum rursus Meacum venisset Nobunanga, adeuntes ad se Patres Ludouicum, et Organtinum consuetâ humanitate admisit. Interim Franciscus Capralis omnium in Iaponiâ Sociorum moderator, <note>173 Amaculanae Ecclesiae incrementa.</note> in Ximo magnum praecipue Amacusae addidit Ecclesiae incrementum. Amacusadonus ipse iam sub Bungensis Regis patrocinio pacate imperans, Leonequoque reuocato, et filius, alijque circiter bis mille Christo subiecti. Amacusadono Michaelis nomen impositum. Sed vt nihil hac in rerum mutabilium scenâ fixum est, mirâque vicissitudine alternantur aduersa prosperis; proxime in
<pb id='s367' n='367'/>
<note>174 Xiquianae vexatio.</note> Xiquio Ecclesiae nontam amplificatae numero sunt, quam tentatae non Ieui procellâ. Ioannes Xiquidonus per summam impietatem a fide desciscens, execrabilibusque sese superstitionibus implicans, vt et familiari daemonum vti consuetudine diceretur; eo conatum flexit, vt moliretur ex omnium sibi parentium animis, Christum Dominum exterminare. Impigre Michael Vazius contra nitens, ad constantiam pusillum gregem, atque ad subeundam, si foret opus, necem gloriosam incendit. Sane, si vsquam, in Iaponiâ longe plurimum populi religio ab Dominis pendet. Quippe quibus summum ius est omnium rerum: adeo seuerâ lege; vt ob vnius subiecti contumaciam domus, ac familia tota plectatur. Inde fit, vt quam in partem Principes vergunt; in eam metu, vel spe populares ferantur: atque ne toti familiae perniciem creent, etiam in salutis aeternae negotio multorum vacillet interdum constantia. At Xiquienses hanc indignissimam tempestatem cum ceteri mirâ fide tulere, tum vna in primis familia. Gaspar erat Christianus inter suos honestus, et diues e Xiquidoni domo. Is iussus renuntiare Christo, quo melius Xiquidono famularetur, tanquam seruire duobus Dominis nequiret; nullam euadendi viam videns, verbo pariturum se affirmauit, sceleratâ quidem simulatione, sed, vt dein cum lacrymis aiebat, ex eâ tempus ad vxorem, ac filios in tutum transportandos assumens, ne <note>175 Constanirafa miliae Christianae.</note> suâ morte in Tyranni manus venirent. Nequaquam domesticos latuit ignaua Patris familias, et impia fides. Continuo filius Iacobus nomine, et vxor, relictâ domo, ad propinquos sex circiter leucis distantes migrant, affirmantes fieri non posse, vt conspectum sustineant hominis, qui dubitarit pro Christi IESV lege, ac fide vitam in discrimen offerre. Neque ante pacati sunt; quam Gasparis non deserendi Christum, sed suos pariter seruandi consilium cognouerunt. Tum omnes transtulere se Nangasachum. Quae fuga nimium quantum exasperauit apostatam: forte quod fidelis, ac fortis animi documentum Christianis reliquis praetulissent. Eius itaque iussu ficarij facinorosi nocte concubiâ, impetu in domum facto, Gasparem, atque Iacobum confodere vulneribus: et quidem ambos egregie praeparatos, doloreque, et confessione nuper criminibus expiatis: vt Christiani non tam ijs impio ferro vitam ereptam, quam impositam aeternae <note>176 Nangasachi incrementa.</note> vitae lauream crederent. Ceterum per hanc occasionem Nangasachum hoc anno valde celebrari coeptum est, recipientibus se eo Xiquiensibus, eodemque Lusitanorum appulsâ nani. Et decuit futuram olim clarissimorum Martyrum parentem Ciuitatem ex inclytis confessoribus magnam partem nasci. Iisdem circa regionibus pagi Tomachis, Tenguma, Xiquimis alijque nonnulli toti ad fidem adducti Melchioris Figeredij constanti labore. Iam et Facata multis ante annis deleta, nuper restitui coepta ad tria millia domiciliorum numerbat, vbi locuples christianus suâ sponte sacram extruebat aedem. Illud curam non leuem iniecit, quod Rex Bungensis cum Bonzio ex haeresi Ienxuanâ Epicureorum sectae simillimâ, qui Meaco venerat, se totum tradidisset, frigidus videbatur fouere Christianos: metusque erat, ne paulatim ab religionis sacrosanctae patrocinio, Bonzij adeo pietati pestiserâ consuetudine, et fraudibus illecebrarum omnino <note>177 Paupertas Euam gelica inter So cios communitur Patris Capralis opera.</note> auerteretur: qui, Deo protegente, metus incassum fuit. Interim Socij non christianae tantum serendae fidei, propagandaeque, sed etiam religiosae disciplinae conseruandae, atque excolendae, Capralis ductu, curam impendebant. Euan. gelicae paupertatis inter cetera siue in stauratus, siue confirmatus est murus. Vt est prope vulgaris illas per oras sericarum vestium vsus; paulatim inter eos quoque, ad augendam religioni maiestatem valere opinantes, increbuerat. Quippe populum suorum Bonziorum splendida intueri corpora assuetum, peregrinae religionis auctores in vili amiculo despecturum. Hac re ad Principum quoque aures, et animos accessus patere faciliores: quod Sanctus olim Xauerius experiendo didicisset. Nec vero quicquam praeter disciplinam committi: cum Societati non certus, sed qui honestorum est patriae Sacerdotum, sit cultus: et in totum quoquefas sit, tuendae, causâ pietatis, religiosum ornatum dissimulare. Verum Capralis nullum esse augustius religiosâ paupertate ornametum edocens,
<pb id='s368' n='368'/>
eoque insignes Christi Apostolos late Euangelium propagasse: hâc viâ, quam Christus monstrasset, eundum: nequaquam aut Bonzianam leuitatem imitandam, aut laxandam interpretationibus disciplinam, sed obedientiae virtute, quando id praeciperetur, nitendum, et confidendum: quando idem esset, qui paupertatem nobis commendaret, quique hominum corda in manibus haberet Christus Dominus: Xauerium, tanquam sacrum, non tanquam vulgarem adhibuisse interdum honestandae personae elegantiorem cultum, a quo statim vili suae tuniculae sese reddebat. Haec, atque alia id generis commemorans, vt minime prauâ mente, sed recti specie abducti exerrarant; omnes habuit in potestate, <note>178 Balthassar Acosta moriens dum ad suos remittitur. Societatis suffragijs do natur.</note> nec aegre reduxit in viam, lineisque nigri coloris vestibus induit. Vnus Balthassar Acosta, quem iam non tam vmbra fallebat amplioris diuinae laudis, quam laxioris consuetudinis inuitamenta, transuersum egerant, abstrahi penitus ab degeneri vestitu nequiuit: quem aliquot post annis reuocatum in Lusitaniam, dum remitteretur ad suos, maturâ sane morte ipso in itinere Deus donauit: tot forte labores, quos ille in Iaponijs erudiendis exhauserat, miseratus. Atque Euerardus tum Generalis, tanquam vnum Sociorum, iussit mortuum suffragijs solennibus adiuuari. Sed iam reliquias copiarum quas in Brasiliâ Azebedius ducebat, tempestate (vt supra dictum est) in Insulam Cubam abreptas, suo duci <note>179 Duodecim sociorum in Brafiliam tendentium gesta.</note> reddamus. Petrus Diazius, qui Azebedij loco Socijs superstitibus praeerat, in Sancti Iacobi Cubae Insulae portu tempus instaurandae nauigationis opperiens multum accolis profuit, seduli Sacerdotis, Euangelistaeque munera exequens. Ad Habanam, vbi Patres Prouinciae Floridae versabantur, fama peruenit: continuoque Antonius Sedennius inde ad eos salutandos, iuuandosque ad portum Sancti Iacobi perrexit. Huius hortatu ad Habanam longo, difficillimoque itinere Diazius, comitesque transgressi: inde Hispanorum in classe in Europam redeuntium, ad Angram Insulam Tertiarum principem deuenere: quo Ludouicus Vasconcellus Brasiliae designatus Praetor, et Pater Franciscus Castrius cum socijs tribus, post longum et ipsi errorem, ab Sancti Dominici, (quae et Hispanica dicitur) Insula, paulo ante appulerant. Lusitanorum militum, atque nautarum numerus ex admodum instructâ classe, in angustum contractus erat. Multos, in tam laborioso, diutinoque iactatu quindecim mensium, necessitas moriendi rapuerat: alij ad Antilias substiterant: non pauci postremo ex Angrâ nacti occasionam in Lusitaniam caeperant fugam. Itaque Vasconcellus reliquias in vnam duntaxat compulit nauim. E Societate quoque non plus quindecim <note>180 Eorumdem Sociorum nomina.</note> restabant: duo Sacerdotes Petrus Diazius, et Franciscus Castrius: Sacetdotij expertes ceteri: et horum iam tyrocinio perfuncti octo, Alfonsus Fernandius, Gaspar Goesius, Andreas Pais, Ioannes Aluarius, Petrus Diazius Sacerdoti cognominis, Ferdinandus Aluarius, Michael Aragonius, et Gaspar Consaluius: tyrones quinque Franciscus Paulus, Petrus Fernandius, Sebastianus Lopius, Iacobus Fernandius, et Iacobus Caruallius. Exigua haec manus e numeroso comitatu, cum quo Ignatius Olisippone soluerat, superabat. Quippe cum flos vna cum Ignatio occidisset; e triginta ferme residuis, alios Petrus Diazius vel valetudine amissâ, vel minus Brasiliae idoneos longinquo vsu compertos, ad Prouincias remiserat suas: alios minus Societati commodos bonâ missione donarat: vt iam post multiplicem quasi succretionem, perinde vt in Gedeonis <note>181 Haeretici praedones occurrunt.</note> olim exercitu, nonnisi eximij, et glorioso digni exitu reliqui fierent. Iamque flatu prospero altum per Oceanum ferebantur, cum pridie Idus Septembris sub occasum diei naues quinque veniunt in conspectum. Quatuor erant Gallicae, Britannica vna. Hae, dissimulato tantisper consilio, cum primum nox inhorruit, <note>182 Ludouicus Vasconcellus Brasiliae designatus praetor illis se parat opponere.</note> proras in Lusitanos conuertunt. Intellexit Ludouicus et hostes et haereticos esse. Itaque aduocatâ statim concione, suosque ad praelium acriter ineundum, ac mortem, vt Catholicos deceret, pro religione oppetendam hortatus; arma expediri, culcitras opportunis locis pretendi, saxorum vim congeri, tormentarij pulueris cados promi celeriter imperat: dispositisque ad pugnam stationibus, peccata rite confitetur ipse, et ceteri, quibus eâ nocte non
<pb id='s369' n='369'/>
<note>183 Ioannes Cadauillushaeretice classis praefectus.</note> maligne spatium datum est. Hostili classi praefectus erat Ioannes Cadauillus acerbissimus haereticus, in eâ ipsâ rostratâ, vt aiunt, quae superiore anno Sancti Iacobi Onerariam, in qua Azebedius cum Socijs vehebatur, expugnarat, Is vbi dies coepit inalbescere, Lusitanae Onerariae appropinquans, semel, iterumque edito bombardâ signo, iubet vela summitti, et deditionem fieri. Vbi non paretur, <note>184 Praelium committitur cum Haereticis predonibus.</note> ter facto impetu, quinque Lusitanorum interemptis, septendecim fere omnes in cruribus ita vulnerat, vt funibus alterâ manu apprehensis sustentantes corpus, nonnisi alterâ vim possent repellere. Quibus illud accedebat incommodi, quod cum Cadauilliana rostrata multum supra Lusitanam onerariam emineret; Haeretici e superiore loco in subiectos Catholicos, atque ictibus expositos certius, et grauius iacula intorquebant, ipsi prope extra teli iactum summoti. Haud incruentum tamen praelium fuit: nec victis paulo magis, quam victoribus siue animorum magnitudine, siue causâ gloriosum: cum illos clades victores <note>185 Vasconcelli ex celsitas animi.</note> effecerit, hos victoria plusquam latrones. Super omnes Ludouici Praefecti animi excelsitas, ac virtus spectata est: qui ne tum quidem territus, cum iam Oneraria hostibus impleretur, nec parmâ vnquam, nec gladio dimisso, ad extremum vsque spiritum animose pugnans occubuit. Cadauer non cognitum in mare eiectum. Vir fuit fortis, et nauticae peritiae curiosus, et cum primis intelligens, <note>186 Eiusdem in nauigationibus infelicitas.</note> verum infelicitate memorabilior. Mare cum primum intrauit destinatus quinque Nauium in Indiam tendentium ductor, anno seculi eius supra quinquagesimum septimo praetoria, quam conscendit, firma, et recens antequam e portu Olisipponensi vela faceret, tantum caepit aquae laxatis rimis accipere; vt cum exhaurientium vis nulla sufficeret, praegressis comitibus differre nauigationem cogeretur. Mense mox Maio profectus, nequaquam eo anno peruenit in Indiam, sed in Brasiliam ad hybernandum concessit. Inde anno proximo Indiam tenuit. Sed dum Lusitaniam repetit, e regione Insulae Santi Laurentij, naufragio facto, nauique, ac rebus omnibus, et hominibus ferme trecentis amissis, ipse cum Socijs tantum triginta in scaphâ euasit. Ibi dicitur, cum ex naufragorum miserabili multitudine ad scapham natando multi contenderent, et statim, vt manus in marginem iniecissent, a nautis, ne simul omnes perirent, detruncarentur; eius conspectum, quanquam necessariae crudelitatis, non ferens Ludouicus oculos auertisse, ac velo texisse. Scapha paucis diebus per magna discrimina Sancti Laurentij Insulam tenuit: inciditque (quod quidem inter aduersa rarae felicitatis fuit, nam alioqui barbarorum fuisset praeda) in Lusitanorum ibi forte negotiantium nauim. Eâ naui reportantur in Indiam. Inde Ludouicus in Lusitaniam, contra atque sperarat, nullâ, nisi periculorum, laborumque inaestimabilium copiâ auctus, renauigauit. Decennioque post Brasiliae, vt dictum est, Praetor designatus, cum tandem in Prouinciae suae conspectum, amplius bina leucarum millia summas per difficultates emensus venisset; nullâ vi, neque arte, nullis votis euincere vnquam potuit, vt terrâ potiretur. Sed coactum in Hispanicam Insulam secedere, tandiu tenuit, circum egitque, velut iratus Oceanus; donec ferro conficiendum importunitati Haereticorum obiecit, cum paulo ante ad Insulam Materiam ab redeuntibus ex Indiâ nauibus cognouisset, Ferdinandum Vasconcellum filium in obsidione Goanâ Mahometanorum telis extinctum. Ceterum potest solatium, et honestamentum supremi casus videri, vt pater, ac filius modico interuallo hostium religionis manu ceciderint. Ludouico mortuo, qui supererant Lusitani, deditionem fecerunt. <note>187 Duodecim Socij Azebedio superstites in odium sidei occiduntur.</note> Socij tum omnes infra tabulatum fundendis ad Deum precibus intenti agebant: vnus in summâ extabat naui Castrius, vnius e gubernatoribus ad imam prorae turrim ex vulnere animam agentis homologesim accipiens. In ea deprehensum administratione sacramenti, et caritatis actione Haeretici enecant: isque primus <note>188 Pater Franciscus Castrius occiditur primus.</note> e sancto manipulo, quam ab initâ anno ante decimo Christi militiâ semper optauerat, consecutus est necem in odium fidei illatam, aetate iam grandior. Sub idem tempus Petrus Diazius, qui ad id loci confessionibus eorum, qui sub tabulatis agebant, aures constantissime dederat conspectus, in cubiculi foribus conficitur,
<pb id='s370' n='370'/>
<note>189 Et Pater Petrus Diazius.</note> post annos aetatis circiter quinque, et quadraginta: tresque ac viginti magno semper exemplo in religiosâ disciplinâ traductos: quorum aliquot Conimbricensis Collegij minister, aut procurator egit. Tertius inde Gaspar Goesius <note>190 Et Gaspar Goem sius.</note> cecidit. His primo congressu caesis, nudatisque, et in mare deiectis, Gaspar Consaluius animaduertens nullam spem vitae relinqui hontinibus Societatis; <note>191 Gaspar Consaluius mortem fugiens, eam occurrit.</note> raptim exutis calceis, abiecto galero, tunicâ positâ, nauticae se turbae immiscet, vt, tanquam vnus e seruulorum numero, fallens hostem, vitam conseruet. Sed fefellit timidum caput ignaua opinio. Postquam armorum strepitus conquieuit, victores Haeretici multum in Onerariâ captâ nauticae turbae conspicati, ne in alenda tot corpora cibis abuterentur, aliquot eorum, atque in primis Gasparem dant e naui praecipites. Ita vitae conseruandae plus iusto cupidus, nec vitam conseruauit, et gloriosae mortis decus amisit. Quanquam spes est clementissimum Dominum eius quoque misertum animae: atque vt olim Prophetae minus obedientis simplicitatem leonis dentibus; ita nunc religiosi degeneris leuitatem marinis fluctibus expiasse. Decuit tamen, vt qui vilissimi nautae sordes religiosis insignibus praetulisset, cum posset gloriose occumbere, velut inutile pondus abijceretur. Vndecim reliqui dignam professione constantiam praestiterunt. Inuicem cohortati vltro in editiora nauis euadunt, nec modo latendi causâ in ceteram turbam sese non inserunt; sed etiam in vnum deditâ operâ conglobati, aperte profitentur se et eiusdem esse religionis, cuius tres modo perempti, et aeque paratos ad mortem, vt eidem Domino placeant, subeundam. Haeretici per contumelias interim, ac saeuitiam diuexatis, vbi nox adfuit, <note>192 Michaelis Aragonij vita et mors.</note> singulis post terga manus reuinciunt. Ingemuit forte dum stringitur Michael Aragonius, recrudescente dolore vulnerum, quae in brachijs paulo ante inter vexationem acceperat. Eo gemitu non misericordiâ, sed furore instincti <note>193 Franciscus Paulus simul in maredeiijcitur</note> praedones, extemplo iactant in aquas: Francisco Paulo, qui erat proximus, quasi nollent incomitatos, pariter deuoluto. Fuit Aragonio patria Guissona oppidum Catalauniae Vrgellensi Ecclesiae contributum. Barcinone dum studeret, et apud Patres Sacramenta frequentaret, documentum edidit quantum animo Christianae virtutis, quam dignam religiosâ fortitudine indolem gereret. <note>194 Aragonij insignis iniuriae to lerantia.</note> Nam inter disputandum in praetentâ Academiae areâ, ab aduersario, quem modeste, sed acriter presserat, alapâ percussus, cum circumfusa studiosorum corona abolere contumeliam ferro vellet; pacate praeoccupauit, et tantum praefatus argumentum eâ ratione non solui, abiectus in genua alteram percussori malam obuertit, pari cum admiratione spectantium, et aduersarij rubore. Quarto post mense in Societatem septimo Kalendas Septembris seculi anno sexagesimo septimo adscriptus, et ad rudimentorum disciplinam missus Valentiam, omnium virtutum, sed praecipue sui despicientiae, et caritatis in alios exemplum fuit. Iamque accurate doctrinarum studia persequebatur, nihil remissâ corporis vexatione, qua saeuissimâ vtebatur, cum Azebedium sequutus est, cupidissime assumptus, praeter eximiam pietatem, ob ingenij, et doctrinae laudem, vt in Brasiliâ <note>195 Eiusdem epistola de Azebedij, et Sociorum nece</note> philosophiae studia constitueret. Ad Valentinum Collegium anno superiore de Azebedij, et Sociorum nece epistolam scripsit, ita exorsus. Vellem alius haec scriberet: sed quando peccata mea obstiterunt, in eorum poenam id suscipiam: memor etiam scriptum: Nescitis, quid petatis. Ceterum affirmare habeo, nunquam mihi vitam posthac, quoad manebit, vitalem fore, quod occasione tam praeclarâ exciderim. Tum, vbi gloriosum eorum certamen enarrauit, subijcit: magnus dolor habet nos orbos, quod parentem sequuti non simus: sed ita confidimus a Deo nos quoque in aduersi aliquid reseruatos, praesertim quod Gallus Archipyrata iurasse dicitur, ne vir eques, bellatorque habeatur, nisi vel Ludouicus noster in eius potestatem, vel certe ipse in Ludouici venerit. Talia nobis vaticinia fiunt: sed speramus Deum, si in eius nos manus coniecerit, robur etiam subditurum ad id omne, quod in nos permiserit, perferendum. Vtinam daret mihi aliquid pro meis noxis in hac vitâ exoluere. Nequaquam enim sunt adeo saeuae calamitates, quin tolerabiles sint cum ope diuinâ.
<pb id='s371' n='371'/>
Haec et alia id genus Aragonius scripsit: et Deus ardentia vota, quo diximus modo, cum tam multis ante ditasset aerumnis, explere dedit. Aragonio, et Francisco <note>196 Superstitum Sociorum aerumnae.</note> Paulo in profundum eiectis, reliqui Sociorum, vinctis post tergum manibus, in cubiculum praetorium includuntur, vbi totam noctem in precibus partemque insequentis diei prope ieiuni transegerunt, magno se interim animo ad extrema quaeque comparantes, et inuicem succendentes. Iamque parabantur laquei vt ex antenna suspenderentur, cum Praefectus, praedae spe, quod inaudierat pecuniam eos ad sacras aedes in Brasiliâ aedificandas ferre, supplicium distulit. Sedenim compertâ mox inopiâ, Petro tantum Diazio, et Iacobo Carvallio in captiuâ naui relictis, septem reliqui in rostratam victricem transferuntur. Noua illic patientiae seges, noua laudum copia fuggeritur. Haereticis, qui in priore naui iam prope delassati, exaturatique substiterant, recentes, integrique ad diuexandum succedunt. Continuo ingens numerus circumfusi non modo ipsos, verum etiam Romanum Pontificem, Ecclesiasticos ritus, Sanctos coeli incolas, augustissimum denique Sacramentum altaris, more suo contumeliose, impieque proscindere, et famulos Dei, qui modeste, ac fortiter respondebant, pugnis, atque alapis caedere, procaciter consputare, canes blaterare, fures, impostores: scrutatique singulorum vertices, dire contundere, in quibus sacrae coronae vestigia inuenissent. Ita scilicet honestabantur coronae: et geminatis honoribus progignebant Clericorum diademata fortium virorum gloriam. Erat e Nouitiorum numero Petrus Fernandius faber lignarius omnium recentissimus religioso in albo, sed vir apprime humilis, et veteranâ virtute. <note>197 Petri Fernandij vexatio.</note> Is, contra omnino atque Gaspar Consaluius, per vim pileo, talarique tunicâ exutus ab hostibus, ne moriendi occasionem fallente cultu amitteret, aggregabat se studiose ad fratres, vultu, oculisque ad modestiam accurate compositis, tanquam ita compensaturus, quod de insignibus vestimentorum deerat: et locuturus virtute, quod silebat amictus. Modestiâ, quae blandissima virtutum est, honestatis lumen, sapientis animi facies, vt luce nocturnâ animalia offensi omnium osores virtutum Haeretici, atque ad ludibrij fomitem abusi, impauidum nouitium glomerati circumsistunt. Alij caput vtrâque manu arreptum subrigere: alij colaphis caedere: oculos alij digitis per vim distentis palpebris aperire: paxillos denique etiam mento subdere, ne queat os verecunde dimitti, intermiscentes ludibriorum acerbitati, et manuum plagis vulnera quoque linguarum. Per hanc diram petulantiam, cum se diu iniuriosa manus oblectasset; <note>198 Disputationes haereticorum.</note> ecce noua acies ad concertandum de religione accincta. Specimen telorum id esto: quo Sanctos nequaquam colendos ostenderent. Non ne, inquiunt, in nostrâ potestate vos est s? Quin igitur Maria Virgo, Sanctique ceteri, quorum inuocandum Numen censetis, si quicquam in eis opis est, vos e manibus nostris eripiunt? Similiter plane, atque olim Iudaei Christo Domino: Si Christus Rex Israel est, descendat de Cruce. Ad quae religiosi respondebant: si id expediret; haud dubie Beatissima Virgo, Sanctique nobis a Domino, et vitam impetrarent, ac libertatem. Sed quia emori praestat; idcirco non impetrant. Haec maxime Alfonsus Fernandius, qui loco ministri praeerat ceteris, respondebat. Altercatione in coenam vsque productâ discedunt ad corporis sag nam Haeretici: sacri vero Confessores, quod semper, si quod spatium interueniret molestiâ vacuum, faciebant, adhortantur se inuicem, et inflammant: a Deo robur exposcunt: caritatem Christi Domini pro hominibus mortui, et cruciatus saeuissimos cogitatione, ac sermone repetunt: gratias agunt, quod tam praeclaram sibi moriendi, reddendaeque ei vitae occasionem obtulerit. His animos magnos, ac promptos ad extremum certamen dapibus curant. Nec mora longa: expleto rapinis ventre, carnifices ad explendam quoque mentis feritatem <note>199 Socij reliqui in mare deii ciuntur.</note> innocentium poenis adsunt: singulos octoni fere circumdant, exutosque tunicis quantâ maximâ vi, quam possunt longissime ab nauibus in altum eiaculantur. Petrus Fernandius, et Ioannes Aluarius natandi minus, periti illico fluctibus hauriuntur. Iacobus Fernandius classem euntem tardius (nam repentina
<pb id='s372' n='372'/>
<note>200 Iacobus Fernandius e fluctibus euadit.</note> pluuia ventos sopierat) validis viribus assequutus, in vnam nauium receptus, et seruatus est. Quinque reliqui natatu ad se inuicem directo, vnum conuenerunt in locum. Hîc luctantes cum auido mari diu sese sustentant, supremumque mutuo salutantes, ac veniam delictorum petentes, quanquam in summâ difficultate, atque defatigatione, Apostolico symbolo, et precibus multis communiunt. Iamque prouecta nox erat, cum Alsonsus Fernandius psalmum quinquagesimum inchoat, alternisque ceteri sequebantur. Vbi ad versiculum, Tibi soli peccaui, ventum est; inter eum pronuntiandum, Alfonsus defectus viribus, haustâ aquâ suffocatur: spectatâ religione iuuenis, nec profectu mediocri in philosophicis doctrinis, ad quas profitendas in Brasiliam et ipse ducebatur. Subinde Andreas Pais IESVM inuocans: mox Ferdinandus quoque Aluarius mergitur: <note>201 Sebastianus Lo pius seruatur.</note> vt vnus duntaxat iam superesset Sebastianus Lopius, ex quo haec deinde sunt cognita. Is in densâ caligine inter horridos fluctus, imbre e caelo cadente maximo, Socijs iam cunctis extinctis derelictus, vitae spem omnem abiecerat: cum elatum forte quadam e naui lumen intuens, sumpto animo, vix se, vt dixi, prae pluuiâ loco mouentem classem assequitur: cumque ad vnam, itemque alteram nauium misericordiam implorans nequicquam accessisset, minisque, ac telis reiectus esset, velut ad extremum perfugium ad vnam e scaphis contendit: atque in eam demum ab haeretico natione Hispano furtim exceptus, penulâ contectus, atque hostium immanitati subtractus est. Duo autem illi, qui in Lusitanicâ naui relicti fuerant, eodem ac ceteri genere mortis, eâdem animi magnitudine defuncti sunt. Ita ex omnibus, quos Ignatius Azebedius Olisippone abduxerat, nemo in Brasiliam peruenit, praeter Antonium Leonium: qui, cum in itinere substitisset aegrotus, recuperatâ valetudine, aliâ conscensâ naui, saluus peruenit. <note>202 Brasiliae status afflictus.</note> Iamque Brasilia grauissime laborabat, cum id quoque dubitaretur, ad quem nam eius Prouinciae administratio pertineret. Statim enim vt Romae cognita est Ignatij mors; declarauit Borgia Emmanuelem Nobregam Prouincialem. Quod vbi cognouit Ludouicus Grana in vrbe Saluatoris, existimans iam multo ante literas ad ipsum Nobregam in Collegio Fluminis Ianuarij agentem eâ de re perlatas; vt qui multo parebat, quam imperabat libentius; Prouincialatum illico abdicauit. Haud multo post Nobregam quoque superiore anno vitâ defunctum, in vrbem Saluatoris perfertur: quae res haesitationem attulit. Volebant Patres Granam rursus administrationem suscipere. Ille, quoniam Visitator Azebedius in discessu mandarat, si quid forte humanitus Prouinciali eueniret interim dum ab Vrbe alius sufficeretur, vt qui Collegio Bayensi praeesset, idem Prouinciam regeret; negabat ad se illud onus, quod ob nouum Prouincialem suffectum legitime posuisset, amplius pertinere. Tandemque euicit, vt Antonius Petrius Bayensis Collegij Superintendens capesseret munus. Sed interim Emmanuele Nobregâ, alijsque e primis Brasiliae columinibus sublatis, nec nouo subsidio, quod ex Europâ tandiu expectabatur, vnquam apparente, et nonnullis Sociorum (Diabolo, vt sanctum opus abrumperet, omnes tentante machinas) peraegre in arduâ eius syluae culturâ perstantibus, eoque Europam Carthusiae vocabulo fugae laborum obtento, inhiantibus, cum nulli praeterea religiosi viri, Sacerdotes perpauci adessent; Societatis, et Christianae totius Ecclesiae res in Brasiliâ oppido in arcto erant. Pernambuci grauissimâ laborabatur inuidiâ, conflatâ ab Sacerdote de Societate eiecto, qui sparserat Maurum Consaluium haeresim populo pro concione vulgare: et subdolâ arte mentiendi, id crimen persuaserat non paucis primorum: neque ipse coloniae Praefectus sinebat Dei famulos quietos esse. Crimen falsae doctrinae Episcopus eo profectus discussit, calumniatore multis criminibus infami capto. Et illud notatum mox est, praecipuos in sectantium breui e vita sublatos, et ipsum Praefectum datum in vincula, et abductum in Lusitaniam, non cum famae solum iacturâ, sed cum capitis quoque periculo, suos nimirum famulos, et exercente Deo, et protegente.</p>
<p><note>203 Interfecti in odium fidei in Florida.</note> In his Brasilia versabatur difficultatibus, cum Prouincia Florida suo ingenio gloriosas, et steriles non modo aerumnas, verum etiam neces peperit. Omnibus
<pb id='s373' n='373'/>
frustra tentatis, cum illud Ioanni Baptistae Segurae, quanquam periculo intelligebat, et praedicabant omnes plenissimum, tentandum visum esset, vt in regiones non dum Christianorum odio ex militum iniurijs imbutas penetraret, Ludouico neophyto duce (quemadmodum superiore anno memoratum est) in Axacam prouinciam, se cum comitibus octo contulerat, omnia Neophyto pollicente: qui summo Dei beneficio particeps baptismi factus, omnique humanitatis genere in Hispaniâ a Rege, atque Dynastis, et nuper Habanae, atque in itinere a Segurâ habitus; maluit Iudae proditoris imitari perfidiam, quam hominibus <note>204 Ludouici Neophyti perfidia.</note> se, Deoque fidelem, et gratum praebere. Paucis apud Patres exactis diebus (vt feris hominum industriâ mansuefactis vsu venit, si forte patria lustra nancisci contingat) natali solo, vnde barbariem hauserat, pristinos suggerente spiritus, popularium inuitante licentiâ, ad haec impunitate propositâ, sensim redire ad ingenium coepit: donec impatiens christianae disciplinae, ab vsu famulorum Dei in totum abstulit se, atque ad populum inde sesquidiei itinere disiunctum contulit. Non redeuntem, semel, atque iterum, misso vno fratrum, Segura reuocauit. Quippe non ad alia modo, sed ad interpretis quoque vsum prorsus necessarium hominis auxilium erat, quod linguâ propriâ vterentur indigenae nulli dum Sociorum cognitâ. Nullis delinimentis verborum, nullis promissis cum pellici potuisset, nullis precibus flecti; iam haud dubiam pusillus ille Domini grex, tanquam in luporum faucibus constitutus, expectabat in dies necem. Nam ad effugium nulla patebat via. Hinc mare, inde vastissima barbaries obsidebat: et ad facinus, praeter cetera, etiam spes praedae rapacissimam gentem, atque egentissimam inuitabat: cui exigua illa supellex ad sacrum maxime apparatum ex alio <note>205 Sociorum patientia.</note> allata mundo pro diuitijs, ac miraculo erat. Quo rerum in statu Segura tum pro Ludouico frequentes indicebat preces, tum domesticos omnes adhortabatur, vt corpora sua, et animas in holocaustum continuum offerentes, expediti dies, ac noctes ad effundendum sanguinem essent. Itaque totum in precibus, sanctisque collocutionibus, et religiosis functionibus, et meditatione beatae vitae ponebant tempus. Iamque non solitudo, non solicitudo, imminensque in momenta singula mors ita perturbabat, vt cibariorum macerabat penuria, et fames: quicquid commeatus Habanâ secum detulerant dudum absumpto. Amplius quatuor mensibus in his angustijs, inque praeparando ad mortem animo, ac Deo precibus, vt Ludouicum respiceret, fatigando transactis; statuit Segura tertio barbari animum pertentare. Tres e Socijs ad eum legat: dato simul negotio, vt diligenter conquirerent si quid vsquam ad famis remedium offerretur. Pater Ludouicus Quiros, duoque non Sacerdotes Gabriel de Solis, et Ioannes Baptista Mendes vna profecti. Quos Ludouicus Neophytus, postquam inani reditus <note>206 Tres primo occiduntur.</note> spe alacriores dimiserat, conuerso itinere, quibusdam onustos sarcinulis redeuntes, cum globo barbarorum, nec opinantes aggressus, Quirio cor ipse sagittâ transfixit, duos eius Socios ceteri peremerunt, Dominico die, qui proxime Purificationis solennia exceperat. Segura spem inter, ac metum rogando Deo, vt legationem secundaret, anxius insistebat auide Sociorum reditum expectans: qui vbi longiorem, quam pro itinere, moram faciunt; iam scelus Apostatae haud dubium habens, eo intentius cum suorum reliquis omne studium ad geminandas preces, et exposcendam ab Deo pacem contulit. Ecce autem quinto post trium caedem die, cum stolidâ dissimulatione proditor multis popularium stipantibus, duobusque germanis simulant lignatum se pergere; rogant, quae ad id, vt in desertam regionem secum Patres detulerant, ferramenta commodent: eâ fortasse causâ, ne Dei famuli, quibus nulla praeterea erant arma, ijs propulsare vim latronum vellent. Sed frustra adhibebatur artificium paratioribus illis ad ferendam, quam barbaris ad inferendam necem. Nec poterat obscurari sermone fraus, quam res loquebatur: cum detractis Patri Qurio exuuijs, religiosum in morem proditor ipse vestitus incederet, vt nihil ambigeres deuoratae ouis pelle <note>207 Deinde occiduntur reliqui</note> indutum lupum. Igitur, quod rogarant, cum accepissent; contra inermes, atque mitissimos homines, de seque tam benemeritos, tanquam rabidi lupi contra
<pb id='s374' n='374'/>
agnos, furore conuerso omnes concidere securibus, praeter vnum adolescentulum Alfonsum nomine, qui e Societate non erat. Hunc alter apostatae fratrum initio seruauit, moxque Ludouici omnia extinguere indicia enitentis furori subductum, finitimo Cacique tradidit, per eum Deo gloriosum finem suorum manisestum Ecclesiae suae facere destinante. Barbari ab dirâ caede ad direptionem pauperis tugurij, quod ipsimet sibi Patres suo labore concinnauerant, versi, neque sacrae, neque profanae rei parcunt, profano vsu sacra temerantes: eo dementius, quod sacri, profanique discrimen plumbea corda ignorabant. <note>208 Barbarorum stolida impietas.</note> Sacrificalem patinam argenteam vnus Caciquarum sibi ab ceruice suspendit, et quasi pretiosum monile, et bullam nobilem gloriosus gestabat: alius sacerdotali casulâ pulcher incedebat: iam sacer calix pro magnifico erat poculo. Ad clausam multi arcam cum accessissent, tanquam thesaurum ibi inuenturi; plane inuenere, si aestimare nouissent. In eam quaedam religiosa, et Crucifixi mediocre <note>209 Ctucis contemptores diuinitus puniti.</note> signum Patres condiderant. Quod signum dum curiosius, et contemptius sacrilegi spectant; narrauit Alfonsus (cui quidem fidem abrogare non ausim, cum alij rem absque dubitatione ante me vulgauerint) tres eorum continuo mortuos concidisse, ceterosque conterritos in diuersa dilapsos. Idem referebat, post editum dirum nefas monitu suo, antequam sibi quoque exitium moliretur, mortuorum corpora Ludouicum proditorem, suâ cuique in manu Cruce positâ, tegenda humo curasse. Ignorabant haec Patres, qui in Cubâ insulâ manserant Rogerius, et Sedennius, tamen assiduâ animi solicitudine dirum aliquid praesagiebant. Itaque vnum e suis Salsedum nomine ad rerum statum cognoscendum, et commeatum deuehendum in Axacam mittunt. De cetero ipsi ad iuuandos <note>210 Antonij Sedennij strenua caritas.</note> Habanae conuenas, et inquilinos serio conuertuntur. Sedennius neutiquam oppidanâ contentus operâ, ad familias quoque Aetiopum per Insulam late sparsas, destitutasque omni culturâ pietatis, nunquam totum per annum vel diuinae rei, vel confessarij copiam habentes, excurrit pari cum suo labore, et seruitiorum emolumento: cum (quod supra narraui) famâ perlatâ, multos e Societate ad portum Sancti Iacobi in orâ Insulae meridianâ appulsos; illuc rei cognoscendae, opisque ferendae causâ, plus ducentarum leucarum aerumnosâ, ac periculosâ viâ, vt erant aspera montium, et inculta superanda terrarum, adhaec flumina infesta Crocodilis natatu trananda, contendit. Illis Habanam primum deductis, mutuam Societatis caritatem cunctis mirantibus: deinde cum classe Hispanâ dimissis, rursus adfuit ex Hispaniâ Floridae aperiendae, ac subigendae Praefectus Petrus Menendes, cum vniuersâ domo, multisque amicorum ad sedes figendas in terris subactis. Eius flagitatione, atque literis Borgiae, qui quamuis nulla admodum spes magni profectus in Ethnicis conuertendis appareret, expeditionem deseri tamen vetuerat, incitatus Sedennius, cum Francisco Villaregio classem sequutus est. Operam inter eundum curandis, expiandisque militibus, quorum pars maxima grauiter languebat, salubriter posuere. Vbi ventum ad Sanctae <note>211 In Florida res aduersae.</note> Helenae Castellum, geminatus est labor, diffusis ex recens aduectis aegrotis in totum praesidium morbis: donec vtrumque et Sedennium, et Franciscum lues intempestiua sane implicuit. Subsidium namque cum aliud nullum superesset, moribundique confessarium poscerent, ad vnum confugiebatur Sedennium. Qui dum in medio febrium suarum aestu modo ad hos, modo ad illos agit se; mali vim eo pertinaciorem reddidit. Accessit noua in commune calamitas. In apothecâ tormentarij pulueris excitatum forte incendium quicquid commeatus ex Hispaniâ Praefectus nuper aduexerat consumpsit miserabiliter. Itaque cum Menendes ad noua procuranda annonae adiumenta Habanam proficisceretur, quod e diuturno morbo explicari Sedennius non poterat; secum, vt Habanae reficeretur deducturus in nauim imposuit, solatio militibus Villaregio relicto. Inter haec nauigium in Axacam missum ad commeatum Segurae, Socijsque deportandum, resque eorum cognoscendas: neque ijs, neque Ludouico Neophyto repertis, Habanam redijt. Sed nauclerus pariter, ac Salsedus, referebant multis argumentis constare Patres ab indigenis interfectos. Signa, quae Segura dixerat ad
<pb id='s375' n='375'/>
cognoscenda loca fixurum, nulla vspiam extitisse. Axacanos multa ex rebus quae Segura detulerat, conspectos habere. Postremo duo indigenae a militibus, qui in nauigio ibant, excepti, aperte affirmabant vniuersos extinctos. Quae Rogerius vbi cognouit, minime cunctandum ratus, vt certa explorarentur, et auxilium, si posset, afferretur in tempore, nauigium de integro adornandum curat. Ioannes Carrera magno animo subiturum se discrimen Sociorum causâ professus, conscenso nauigio, ad Sancti Augustini praesidium idem sub tempus, quo et Menendes cum Sedennio, venit. Hic milites necessarias vitae copias, haud minus miserabili casu, quam praesidiarij Sanctae Helenae, amiserant. Ita praeter modum intumuerat, se seque effuderat mare, vt refluens et horreum secum, et prope omnia ad remedium necessitatis recondita abstulisset. Itaque herbis, erutisque radicibus mors arcebatur. Quae videns Menendes, missum a Deo Carreram existimans, cum hyems iam inhorresceret, tempestatem minus commodam ratus Axacanae nauigationi, pollicitusque, vbi tractabilius foret mare, ipsum se cum classe iturum; commeatu, quem ille aduxerat, vtriusque praesidij Sancti Augustini, et Sanctae Helenae fami subuenit. Eodemque conscenso nauigio, cum Sedennio, et Carrerâ Habanam versus cursum intendit. Aliquantum <note>212 Periculaex periculis.</note> spatij prospere emensi in vada arundineti (Canaueralis Hispani vocant) propter frequentia naufragia in eo tractu nobilia, impacto, ruptoque nauigio, proxime ab interitu abfuerunt. Omnes numero erant duodeuiginti: omnes, Deo iuuante, emerserunt in aridam, rerumque maximam collegere partem. Sed nihilo successit leuius discrimen in terrâ a barbaris hostibus, qui periclitantium inter naufragium exciti clamoribus, ad praedam vsitato iam sibi venatu accurrerant. Sed territi Hispanorum tormentis, ad legendas naufragij reliquias digrediuntur, nostris spatio fugae relicto. Ergo quicquid poterant humeris auehentes, trepide viam corripiunt. Quantum ab siti, ac fame, quantum ab nocturnis frigoribus, hybernâque tempestate, ne ignem quidem audentes accendere, ne barbaris indicio esset: quid in fluminibus, et paludibus, et sinubus maris tranandis: quid ab ipsâ viâ, quam nudis premebant vestigijs: quid denique ex insidijs, vique barbarorum aerumnarum exantlarint, longum videatur persequi singillatim: quamuis nullae gloriosiores, neque digniores historiâ aerumnae sint, vt plane sunt, aestimanturque in caelo, proque dignitate libro vitae ad aeternam memoriam consignantur. Quibus in malis cum semper diuina manus sospitalis adfuit, tum clarissime in sinu maris traijciendo. Canoas appellant incolae genus lintrium, quod maxime ad eiusmodi traiectiones paratum habent. Eae sunt excauatae pinus, oblongae, perque angustae, vt leuissimo momento inuersae effundant in mare vectores. Huius generis trunco dum nostri duobus barbarorum agentibus linguam maris secant; immanissimâ tempestate coortâ, in medijs leti faucibus assidue <note>213 Tempestas cereo agno, et reliquijs sedata.</note> versabantur: cum Carrera ad praesidia maiora confugiens, sacratae cerae Agnum, et sacras Reliquias in mare demisit. Atque eodem pene momento, quo vndas potentia contigerunt pignora, tempestas insigni miraculo conquieuit. Ad Sancti Augustini tandem praesidium euaserunt: recreatique humanitate incolarum, inde cursu prosperiore Habanam tenuerunt. Neque hîc admodum commode fluebant res. E Floridanis Caciquis (Proceres gentis ibi Caciquas vocant, eodem pene vocabulo Sacerdotes alibi, et religionum Magistri Cacizij nominantur) aegre pueri collecti tres fuerant, quos disciplinâ christianâ, et literarum initijs Patres imbuerent. Eos, flagitato diu baptismate, tandem ipse Episcopus, cum idoneos mysterio iudicasset, abluissetque; e tribus duo, ante elapsum a vitali lauacro mensem, viuere desierunt: magno quidem Dei beneficio, suoque bono, quos sinceros in stolâ primâ etiam num recenti, vita suscepit beata. Ceterum Menendis consilia, et expectatarum e Seminario frugum spes conciderunt: eo etiam vehementius; quod alter puerorum vnica stirps magno Caciquae, et vnice carus erat. Qua de causâ ea, super alias, cura incessit, ne dolum malum suspicatus Pater, vt leuibus pendet momentis barbara fides, amicitiam, foedusque violaret.</p>
<pb id='s376' n='376'/>
<p><note>214 Peruuiaeres.</note> Ita rebus in Floridâ collabentibus, in Peruuiâ firmabantur: et ab Limâ hoc anno spargi Societas per regnum in mediterranea coepit, iactis Cuschensis Collegij fundamentis. Peruuiae Regum, antequam in ditione Hispaniarum venirent, latum imperium, ingentes fuerunt opes. Ingae Regibus erat nomen, regia Sedes <note>215 Cuscum olim Vrbs Peruuiae regia.</note> Cuschum. Opulentiâ vrbs priuata, et publica, magnificentiâ aedificiorum, cultu superstitionis, incolarum celebritate totius Peruuiae princeps: ad radices sita Cingae, inclyti montis, duobusque aiijs intersita, qui latera ambiunt. Montosa regio est: et quanquam mediae caeli plagae, quam feruidam, horridamque antiquitas nominauit, in meridiem gradus septendecim deuexa subest; tempestatum tamen vices, frigoraque, pluuias, grandines, niues experitur. Ab vrbe exoritur, et nomen accipit: perque leucas decem porrigitur vallis regionum Peruuiae longe prima, siue vtilium vitae copiarum feracitate, siue frequentiâ, et humanitate Peruuorum. In vrbe spectanda multa supererant monumenta barbaricae magnificentiae, et superstitionis: sed Arx ante omnia, et regium Fanum, Peruuice <note>216 Eiusdem vrbls spectabile Fanum.</note> Coricancia, idest aurea domus, dedicatum maximo Idolorum gentis, quem Punchaum, hoc est diei dominum, et lucis auctorem vocabant. Miraculum maxime faciebat molitio operis: quemadmodum ab rudibus mortalibus, nec ingenio, nec corpore validis, qui ante Hispanos nec ferramenta norant, nec trahendorum iumenta, et machinamenta onerum tam ingentia saxa, vix nostratium <note>217 Peruuij saxa saxis excidunt, ac dolant.</note> boum iugis viginti molienda, ex longinquo conuehi potuissent: atque dolabrae, et scalpri vice, alijs saxis ita excidi, et conquadrari; vt vestigia leuissima iuncturarum extarent. Fanum Coricanciam in Dei viui iam templum commutatum <note>218 Fanum Coricancia a Domi nicanis vero Deo dicatum.</note> Dominicani Religiosi habent, et dignâ loco pietate, ac maiestate colunt. Ingarum memoria non nisi duodecim extat. Ante pagatim aiunt diuisam penes nobiliorem Caciquam rerum potestatem fuisse. Inter Ingas Guainacapacus famâ celebris est: qui Quitum vsque praenobilem, et vndecumque primariam vrbem <note>219 Guainacapaci Regis celebris memoria.</note> imperium propagauit. Populares ei gratificaturi viam duplicem, per plana alteram, et temperata loca, alteram per montosam regionem, ac frigidam, inter vrbem vtramque Cuscum, et Quitum, leucarum interuallo haud minus quingentarum, <note>220 Viarum magni, ficentia Romanis similis.</note> aperuerunt, complanarunt, muniuerunt, marginarunt, eo opere, vt ad Romanorum veterum in eo genere sumptuosas curas nihil accedat propius. Prouincialis Portillus Francisco Toletano Prorege Guamangae relicto, sub prioris exitum <note>221 Cuschenfis Collegij exordia.</note> anni, Cuschum cum socijs Ludouico Lopio Sacerdote, laicisque Antonio Consaluio, et Consaluo Ruitio intrauit. Excepti sunt perhonorifice, praecipuâ nobilitate obuiam progressâ cum Clero. Hospitium tum alijs, tum praecipue Dominicanis, quorum ibi percelebre in clarissimo, vt dictum est, olim Fano coenobium est, comiter offerentibus, ad Hispanorum publicam hospitalem domum <note>222 P. Portillo strenui labres pro commendatitijs liter is sunt</note> se receperunt, Extemplo suggestum Portillus inscendere, deducere magnum agmen Peruuorum praelatâ Cruce per vrbis compita, conciliare paces aliaque instituti Societatis repraesentare munia, quae literarum commendatitiarum optimum genus appellare cousueuerat, comitibus strenue collaborantibus. Inde Collegij habendi cupiditas confestim ingenita: quod facilius fuit, iam animis hominum secundissimae famae gratiâ, et Gabrielis Ouiedi, qui coenobio Dominicanorum <note>223 Gabriel Ouiedus Dominica nus Societatem laudibus effert.</note> praeerat, perhonorificâ Societatis praedicatione praeparatis. Tertio post mense adfuit Guamanga Prorex, cuius beneuolentiâ, atque auctoritate in optima vrbis regione, praecipuâque plateâ domicilium emptum, Ciuitate communiter, et Canonicis, apud quos, Episcopi excessu, summa potestas rerum <note>224 Domus attributa notabilis</note> sacrarum erat, multisque priuatim conferentibus ad impensam. Eum locum Amarocanciam Peruui nominabant, idest colubrorum domum, ob colubros, et dracones insculptos, et colubrum ingentem, quem ex Andarum victâ Prouinciâ, velut sacrum, quidam Ingarum traduxisse ferebatur, ibidem asseruatum. Postea Ferdinando Pizzarro Francisci Pizzarri Peruuiae principis domitoris germano, ea domus in diuisione praedae obtigerat: enatisque subinde tumultibus, receptaculum facinorosorum omnium, et grassatorum fuerat. Vt merito, cum addicta religioso cultui est, prudentes dicerent Esaiae carmen illud: In cubilibus, in
<pb id='s377' n='377'/>
quibus prius dracones habitabant, orietur viror calami, et iunci: et erit ibi semita et via, et via sancta vocabitur; ibi quoque locum habere. Mense Maio inita nouae sedis possessio. Concinnatâ temporariâ aediculâ sacrâ, et nouo Sociorum auxilio <note>225 P. Bracamontius primus Collegij Conchenfis Rector, et P. Barzana primus concio nator.</note> Limâ accito, apertus est Grammaticae ludus. Iacobus Bracamontius Oarocirensi paraeciâ, ob eas causas, quas sequens prodet liber, omissâ, primus Collegio Rector praeficitur, Barzana concionator. Ad quotidianas impensas vni omnium maxime Iacobus Sylua, et praecipue vxor Teresa Orgonia suppeditarunt, quod, et vectigalibus certis Collegium Teresa eadem cum liberis stabiliuit: omnibus laudibus, sed benignitate erga calamitosos matrona illustris. Limae inter <note>226 Limensis Collegij incremeta.</note> haec corroborabatur Collegium. Ad duas latini sermonis scholas tractatio Philosophiae accessit apud tricenos auditores. Ex his, alijsque Collegium frequentantibus instituta sub Deiparae patrocinio Sodalitas, iuuante pietatem erga diuinam <note>227 Sodalitas ibi instituta.</note> matrem pictâ effigie, quam Româ Borgia transmiserat ex eâ expressam, quae a Sancto Luca depicta in Esquilijs asseruatur. Ceterum tanto plausu natam Prouiuciam, tamque expedite tam multum proficientem, ferre nimirum Satan non poterat: et Deus quoque volebat, per aduersa pariter roborari. Itaque cum primus ille clarissimus splendor quibusdam potissimum domesticorum subobscurari videretur, rumusculi domi gliscerent, atque offensiunculae; ex ijs demum non mediocris flamma, quam prodet sequens volumen, exarsit.</p>
</div1>
<div1 id='SaHR.08' n='8' type='book'>
<pb id='s378' n='378'/>
<head>HISTORIAE SOCIETATIS IESV LIBER OCTAVVS</head>
<p><note>A. D. 1572</note> SEQVITVR annus ab salutis ortu millesimus quingentesimus <note>1 Praecipua huius anni.</note> septuagesimus secundus, qui Christianae toti Reipublicae Sancto Pontifice Pio Quinto, et priuatim Societati Sancto generali Francisco Borgiâ orbatae et funestus, et honorabilis fuit. Poloniae quoque fine Sigismundi Augusti Regis: Vngariae nouo Rege creato Rodulpho Maximiliani filio: maximis Geusiorum motibus Belgio: extinctis Hugonottorum Capitibus Galliae, memorabilis. Nec minus priuatim nobis in Indiâ luctuosus, amisso viro, qui columen Prouinciae erat. Funestum Societati fore ipsum quodammodo anni limen portendit, funeribus tribus in parente ordinis Romanâ Domo sex intra <note>2 Virtus, et obitus Francisci Truxilli.</note> dies elatis. Sexto Kalendas Februarias Franciscus Truxillus pestilenti febre occubuit, qui Baeticus natione, ex militiâ terrenâ Senis ad coelestem sexto, et quinquagesimo seculi eius anno transgressus, pauloque post in Siciliam missus: cum laborum omne genus, prout obedientia demonstrabat, alacritate inexplebili amplecteretur, et grauioris tolerantiae studio in Indiam mitti diu peteret, nec impetraret; prae cupiditate plurimum Dei causâ laborandi, Societatique seruiendi, artificia multa, et in his aedificandi rationem percepit. Qua solertiâ multum in extruendâ probationis Domo ad Sancti Andreae desudauit. Cumque (vt illud fert pendulum opus, et plenum aleae negotium) ex alto collapsus, crura laesisset, sculptoris artem edidicit: vt quando crurum infirmitas sedentariam indicebat vitam; Crucis amor necessitatem quietis in fructuosum laborum verteret. Nescit enim debilitari, nescit pigrescere Christi Crucifixi caritas: vt aduersus desidiae blandimenta fortis; sic ad eluctandam vim necessitatis ingeniosa. <note>3 Et Ioannis Corfi</note> Quarto post eum die par mali genus Ioannem Corsum eri puit, qui Sancto Ignatio, deinde Lainio, postremo Borgiae tribus Praepositis Generalibus fuerat cubiculi adiutor, tumque Vicario erat Hieronymo Natali. Obedientiâ erga Praesides, austeritate erga se, caritate erga domesticos, recto extraneis exemplo commendatissimus: cessationis vsque eo et ipse impatiens; vt, si quid a precibus, et occupationibus ministerij sui vacaret; aliquid e stamine acubus moliretur: eo laboris genere, vt reor, delecto, quod intermitti expedite, repetique <note>4 Imperturbati animi exemplum.</note> posset. Sanctus Ignatius hominem significaturus nihil quicquam cuiquam aduersantem; Ioannem Corsum pro exemplo nominabat. Eidem quondam cum imperasset, vt alium e sanctis illis Fratrum primitijs Martinum Carnozam nomine obiurgaret quocunque reperisset loco, bilemque, et iracundiam adhiberet: moxque aduocato Martino, cognitoque nequaquam iracunde obiurgatum, quaesiuisset ex Ioanne, quare non obediuisset: is negauit sibi iracundiam esse: et instante Patre quemadmodum id affirmaret: Totam, inquit, in mare, cum Barcinone veni Romam, euomui: significans tum, cum ad Societatem accessit (Catalaunus enim cum esset ad eam Barcinone Romam venit eius seculi anno primo, et quinquagesimo) omnibus se perturbationibus exuisse. Alio tempore cum grauem Societatis causam Sanctus Pater domesticorum precibus commendaret; Ioannes volebat edici, vt singuli pro eâ causâ ter in die inter preces lacrymarentur: qui non fecisset; ei nihil ad cibum praeter panem daretur. In grauissimis supremae aegrotationis doloribus nunquam intermisit versiculos e psalmis, hymnisque, et alias precationes proferre. Tantum habet emolumenti pia consuetudo, tantumque Deus summis temporibus impertit virium secundâ valetudine recte vsis. Postridie Doctor Baptista Madridius, ex longinquâ
<pb id='s379' n='379'/>
morbi multiplicis molestiâ, ad priores duos accessit, praedicto, ac tanquam delecto emigrandi die. Namque iam pridem, cum eximiâ religione Coeli Reginam coleret optaretque in eius Purificationibus solennibus, instar Simeonis, in pace dimitti; in eius diei peruigilio excessit. Simeone hactenus felicior; quod ille a complexu, hic ad complexum vitae migrauit, ad nunquam dirimendum festinans occursum: et ille mortali sinu moriturum Saluatorem, hunc Saluatoris, vti confidere fas est, beatus sinus excepit immortalitate perfruiturum. Is est, qui Naualcarnerensi Sacerdotio in eam rem, Pontificis assensu, collato, <note>5 Naualcarnerensis Collegij fundator.</note> et Complutense Collegium iuuit, et Naualcarnerense fundauit. Romam venerat aeuo iam grandis quarumdam litium causâ, ibique cunctâ mirante Curiâ (inter primos enim asseclas officijs, et solertiâ censebatur) ad obsequia Christi <note>6 Borgiae iter in Galliam.</note> se, et sua conuertit. Hi Romae principio anni rapti eo tempore, quo Pater Franciscus Borgia Cardinalem Alexandrinum sequens, Hispaniensi, et Lusitanâ legatione perfunctus, inter summas itinerum difficultates, vt erat hyems asperrima, regio perfrigida, via impedita, et ardua, ad haec Vgnottis infesta, in Gallias transijt. Iam impetrarat a Philippo Rege triremem, qua reueheretur in Italiam, cum allato ad Cardinalem a Pontifice Nuntio, vt in Galliam quoque pergeret, et eodem ipse prosequeretur, omnia post obedientiam habuit. Et visus est Dominus famuli sui indulgere voluntati, vt peregrinationem iniunctam consummare, et perficere imperata posset. Cum enim cuperet sanctus vir, vna cum Cardinali, praesto esse in Galliae regiâ, quo quicquid in se esset ad Pontificia mandata momenti conferret: praesertim quod Philippus quoque Rex curandum suo nomine inter Sebastianum Regem, et Margharitam Caroli sororem omni ope matrimonium commendarat: huic autem sanctissimae voluntati dolores obstarent, quibus saepe torquebatur multis, et peracerbis: tanquam caelestis benignitas agendi tempora, patiendique dispensaret; animaduersum est, quibus diebus iter Cardinalis faciebat; morbum interquiescere: quibus vero intersistebat; desaeuire solitum. Qua ex re, tametsi exhausto via tori locus respirandi nullus relinquebatur, cum quicquid temporis alij quieti dabant, ipse doloribus redderet; tamen boni publici studio voluptatem maximam capiebat: eoque properabat magis, quod eodem tempore Nauarraeâ Reginâ Regiam petente, aegre ferebat occupari ab eâ Caroli aures. Blesium, vbi Carolus Rex, ac Regina senior agebant, septimo Idus Februarias Cardinalis, biduo post Franciscus peruenit. Hilaria erant ante Cineralia. Itaque Borgiam honoraturus ipsemet obuiam Carolus processit <note>7 Carolus Rex obuiam venit Borglae.</note> personatus cum penulâ, et grandibus ocreis, cum Procerum manu eodem habitu personatorum. Qui cum ingenuâ libertate gentis, nobilique simplicitate circa comites Borgiae inter deducendum ludibundi discursarent; ignari eius moris hospites, contemptim se potius interpretabantur, quam humaniter accipi. Haud quaquam frustra: sed minime cum optato successu. Blesij aliquot dies exacti. Nec potuit Franciscus ab Catharinâ Regis Parente, atque Rege honorificentius haberi. Quinto Kalendas Martias Italiam versus in cetero comitatu viam capessit. Cardinalem Alexandrinum de malâ Pontificis valetudine allati nuntij accelerare coegerunt, Quippe inde ab Ianuario Sanctissimus Pater morbo <note>8 Pontificis Pij Quinti obitus.</note> conflictatus, inter modica ex interuallis laxamenta, nunquam virtutis pristinae interrupto cursu, diu exercitus, tandem Kalendis Maij decessit. Pontifex vigilantiâ, et curâ, adhaec magnitudine sanctitatis, et animi illam solij augustissimi maiestatem merito aequare visus: praeclare meritus de orbe Terrarum, nihiloque secius de Societate nostrâ. Tertiodecimo die successit ei magno consensu declaratus Pontifex Cardinalis V go Boncompagnus, qui Gregorius Tertiusdecimus <note>9 Gregorius Ter tiusdecimus succedit.</note> nuncupatus est. Continuoque rumor in Aquisonares Prouincias, ac nominatim in vtramque Germaniam emanauit, creatum esse Pontificem, alienissimum ab Iesuitico nomine: atque adeo nationem vniuersam ex Vrbe Sanctâ, <note>10 A principio Societati beni gnus.</note> protinus expulisse: quod contra omnino erat. Nam Gregorius, secus profecto, ac multi opinati sunt, statim a principio benignissimi eius animi, quem perpetuum deinceps Societati praestitit, nec documenta obscura, nec exigua
<pb id='s380' n='380'/>
dedit pignora. Decimosexto Kalendas Iunias, cum admissus ad eum, Farnesio <note>11 Patres Natalis et Palmius cum Pontifice de Societatis Instituto agunt.</note> Cardinali introducente Vicarius Generalis, Natalis, comite Palmio, dixisset, Societatem ad obsequium Dei, atque Ecclesiae excitatam Seminarium esse, quo Pontifex in Dei laudem, atque populorum commoditatem vtatur: quartoque voto Sedi Apostolicae ad peregrinationes in quascunque terras religionis causâ imponantur, obeundas obstringi: ac proinde rogaret, vt Institutum eius, vti fuerat ab initio conditum, probatumque, et priuilegia ei tradita confirmaret; Pontifex eximiâ comitate exceptis hominibus, et verbis auditis, respondit: se optime nosse id temporum necessariam Ecclesiae Dei Societatem esse: nec ignorare quam praeclaros vbique fructus, in Germaniâ praesertim, ferret: confirmaturum perlibenter quicquid superiores Pontifices dedissent. Ad se, vbicunque vsus incideret, fidenter adirent: bonum, ac propitium habituros. Haec ore, vultuque optimo eloquutus, anteuenit tamen orationis benignitatem liberalitate rerum. Vehementius nihil tum Societatem vrgebat, quam vt in integrum Instituta eius restituerentur. Itaque Natalis cum protinus a fine Pij Quinti, sequutus Lainij exemplum, legitimâ testificatione adhibitâ, chorum operarijs diebus intermisisset (neque enim aliter, atque olim a Paulo Quarto mandatus erat) de professione autem, quoniam extare diploma videbatur, nihil mutasset; hinc maxime auspicandam putauit <note>12 Cardinali Borromaeo Pontifex Socientatis postulata cognoscenda tradit.</note> Sanctissimi Patris benignitatem. Sancto Cardinali Borromaeo causae cognitionem Pontifex delegauit. Atque interim ipse iam confectas a Pio Quinto, nec editas literas, per quas potestas Societati fiebat, quos Conseruatores vocant, Iudices in quibusuis causis assumendi, rite promulgauit. Natalis suâ maximâ curâ multos, ac ponderosos commentarios effecit, et Cardinali Borromaeo tradidit, quibus causae suae aequitatem probabat. Ante omnia posuit, et ostendit religiosa Instituta, quae Sedes Apostolica rite confirmarit, ab auctore <note>13 Rationes pro Societate a Na tali congestae.</note> Deo proficisci. Neque enim hac in re fas esse Cathedram Petri errori subijcere. Hoc posito fundamento, duorumque Pontificum Pauli Tertij, et Iulij Tertij, itemque Concilij oecumenici auctoritate probatâ, alia diuinae comprobationis argumenta propria Societatis collegit. Deinde in vniuersum detrimenta subnexuit, quae ex mutatione ita conditae, probataeque disciplinae oriri necesse esset. Inde propius causam aggressus, totam Societatis rationem, descriptionem, et quasi fabricam, singulis explicatis partibus, in conspectu collocauit: vnde planius cerneretur, nisi detruncata recuperaret membra, constare non posse. Postea separatim de choro, deque professione disputauit: et docuit quas Societati commoditates suae de ijs rebus leges afferrent: quam nullum ex ijsdem cuiquam formidari deberet incommodum, contrariaeque rationes quam facile <note>14 Eiusdem pero ratio.</note> diluerentur, vti continuo singillatim ipse diluit. His fuse, grauiterque tractatis, perorationem talem subiecit. Institutum nostrum, si a diuino spiritu profectum est, vt plane est, si Apostolicâ auctoritate confirmatum, si ab oecumenico Concilio comprobatum: et quicquid praeterea expeti testificationis diuinae potuit, luculenter habuit: et inuecta commutatio tam grauem infert perniciem; infimis oramus precibus, vt, quod in cunctis faciendum religiosis disciplinis Tridentinum Concilium iubet, id in hac etiam minimâ fiat. Haud negetur nobis, quod omnibus datur: ne soli simus, in quibus Concilij decreta non obseruentur. Resormari iubet Religiones Concilium, vnamquamque secundum proprium, ac suum Institutum: petimus, vt secundum nostrum nos reformemur, et quod <note>15 Tridentini sensus de Societatis Instituto.</note> inde est mutatum, instauretur. Nihil intendit in nostrâ Religione innouare Concilium, vt diserte pronuntiat: id rogamus, nihil vt innouetur: sed, vt probatum est ab illo, sic maneat. Non prohibet Concilium, quin iuxta pium Institutum nostrum Deo seruiamus, et Ecclesiae: id obsecramus, vt nobis liceat. Tradit Ius commune priuilegia, sine quibus profecto nulla Religionum consistit, non esse violanda: qua in re Sedes Apostolica Deum, cuius dona, sine poenitentiâ sunt, imitatur: oramus et nos suppliciter, priuilegia nostra ne violentur. Conscij quidem nobis nequaquam sumus, tale quicquam commeritos, quare leges nostrae abrogentur, et concessis beneficijs spoliemur. Ad extremum precamur, ne
<pb id='s381' n='381'/>
Beatissimi Patris auctoritas Pij Quinti, quae christiano fuit orbi salutaris, exitiosa sit nobis. Optimus Pontifex quia diuersae assueuerat disciplinae, opinionem de <note>16 Pij Quinti de Societate opinio.</note> nostrâ praeiudicatam habuit, nec tamen, nisi dubiam semper, atque infirmam. Nam chorum non nisi mandato simplici, et mollissime iniunxit. De professione vel noluit ad nos pertinere diploma, quod edidit, vel certe Deus effecit, vt ita conciperetur, vt ad nos (quod prudentes consulti responderunt) minime pertineret. Itaque et menti, quam semper habuit optimam, et luci, quâ nunc collustrari non dubitamus, consentaneum, gratumque fuerit, vt, quae commodandi <note>17 Cardinalestres Borromaeus ad causam cogncscendam asciurt.</note> nobis studio innouauit, cum perniciosissima appareant, antiquentur. Borromaeus Cardinales tres Ioannem Aldobrandinum, Gabrielem Paleottum, et Paulum Aretinum Placentinum in consilium adhibuit: deque eorum sententiâ pristina Societati iura Gregorius, tantorum virorum vsque magis ornata <note>18 Redintegratur Societatis Institutum de professione et choro.</note> iudicijs, et Borromaei sanctitate commendata, sub extrem um Nouembrem restituit: quanquam diploma aliquanto post editum est. Debebatur certe patrocinij ea pars quodam iure Borromaeo: vt auunculi sui Pij Quarti beneficia tueretur, qui duas pariter huius Instituti partes, itidem choro, et Praepositi Generalis triennio, a priore Pontifice imperato, labefactatas redintegrarat. Inter haec Gregorius Franciscum Toletum apud se conciones contiuuare voluit: et mox <note>19 Gregorius Tertiusdecimus To letum, et Palmium concionatores adhibet.</note> Viennam remisit, vt inde in Poloniam quoque rediret ad Comitia creando nouo regi: et interim concionatorem Palmium eius loco substituit: et alium praeterea domesticis concionatorem iussit apponi. Quosdam coram se de Societate obloquentes, libere castigauit: post centum annos cognitum iri Societatem affirmans, Parum beneuoli quidam illo, inter alia, carmine animum Sanctissimi <note>20 De Societate praeclare sentit, ac loquitur.</note> Patris occupare tentauerant, Iesuitarum Collegia ingentes possidere facultates, Ecclesias, Monasteria, Abbatias, et quodcunque. Sacerdotij genus, ac nomen est, in eâ transcribi: nec vsquam quicquam, praesertim in Germaniâ, relinqui. Polancus iam eo tempore Vicarius, quid res haberet, edocendum Pontificem ratus; <note>21 Polancus Vica rius Pontificem de Societatis statu docet.</note> tertio Nonas Decembris, ad agendas ob confirmatum Institutum gratias aditurus, singillatim in libellum relata quaecunque eius generis possidebantur, et Sociorum numerum, quibus alimenta inde ministrabantur, detulit. Quibus Pontifex diligenter perspectis, dolere se dixit, quod essent perpauca: optare, vt longe plura, et ampliora essent, quo plures vineae Domini cultores strenui, et vtiles alerentur. Instititque ipse, quandocunque se opportunitas obtulit, Col. legia et vetera stabilire, et noua exordiri, quod hâc ipsâ aestate iam coeperat. Nam Caroli duo Cardinales, viri maximi, et Societatis peramantes Borromaeus, <note>22 Cardinales Bor romaeus et Lotharingus in Collegio Romano literario apparatu suscepti.</note> et Lot haringus Romae cum essent (quo tempore, et Collegium Romanum seorsum viserunt, et praeclaro ingenij apparatu pretiosis musarum aulaeis omne genus, et diuersarum super mensam septendecim linguarum conciunculis honorati sunt) ad generalia, quae Societati moliebantur, gymnasia fundanda, quaedam vt e sacris vectigalibus conferrent, impetrarunt. Verum ita euenit, vt primam eius negotij mentionem Lotharingus inferret, cum maxime sermones, quos <note>23 Eidem Collegio sacra vectigalia impetrant.</note> diximus, de immenso sacerdotiorum ad Collegia translatorum numero Pontificijs auribus ingerebantur. Itaque minime promptas, ac procliues inuenit. Sed paucis interiectis diebus ipse vltro Pontifex sententiam se mutasse Cardinali eidem confirmauit: quod animaduerteret, Religionem hanc ad maiestatis diuinae magnam gloriam his temporibus Deo missam, firmarique, ac prouehi oportere: cohortans illum, vt primo quoque tempore cogitatam Academiam perficeret: futuram sibi instar filiae, quam primam genuisset: simulque excitans, vt tuen dam sibi in Gallijs Societatem susciperet: ignorans fortasse singulare iamdudum Cardinalem profiteri patrocinium, et praestare. In controuersiâ graui Collegij Conimbricensis: referente Cardinali Maffeio quiddam non constare, vnde iudicatio causae tota penderet; Gregorius: Perotatare, inquit ex istis <note>24 Gregorij de Societate exi. stimatio.</note> Patribus: boni viri sunt: etiamsi contra se cessurum sit, verum dicent. Tot iam grauati susceptis ante muneribus, cum aegre Romani Patres sufficerent procurationem Cathecumenorum, nouissime ex quadam parte superadditam, tentabant
<pb id='s382' n='382'/>
excutere. Patronus reclamabat Cardinalis Sirletus: Pontifex ex eo inter. rogauit, quid pro se Patres afferrent: et vbi ille respondit: Nihil, nisi non posse. Num igitur vis, inquit, vt ad id, quod nequeunt, adigamus? Quae, et alia multa beneuolentissimi Patris argumenta eo gratiora, quod non solum ex animo, ac sponte manabant, sed etiam ex propensione quadam quam ad constantiam solidâ, tam ad indulgentiam tenerâ, atque tractabili; nouum inijciebant vigorem Dei famulis ad vires tanto enixius pro Sanctâ, et Romanâ Ecclesiâ contendendas: pulchrumque inde, ac salutare terrarum orbi certamen existebat, dum ille excitandos benignitate, roborandosque auctoritate fideles operarios existimabat. Hos, praeter cetera incitamenta, pudor ad officium adigebat, quo tam praeclaram de se opinionem sustinerent: ne viderentur beneuolentiae magnitudinem laborum magnitudine exaequare non potuisse. Neque enim volebat Gregorius indulgentiam suam otij, segnitiaeque, sed negotij, et curae altricem esse. Itaque quanquam Cathecumenorum procurationem, vt diximus, nequaquam poni prohibuit; poenitentiariâ tamen administratione in Vaticanâ Sancti Petri Basilicâ, quamuis ob eas causas, propter quas non libenter susceptam retulimus, enixe missio bona postuiaretur, absisti praecise vetuit: negans, aliunde idoneorum <note>25 P. Christophorus Rodericius destinatus ad classem contra Turcas.</note> sibi confessariorum, et linguarum parabilem copiam affuturam. Ad classem, quae prosequendo aduersus Turcas bello adhuc stabat in mari, Socios duodecim Pius remitti petierat: multos et ipse designabat, si res processisset: et nominatim Poenitentiariorum Rectorem Christophorum Rodericium remisit. Duos item Sacerdotes in Corsicam destinauit cum Episcopo Mariauae: admodum laetus, quod muniri Collegio viam diceret, ad solitudinum illarum nihilo Indicis meliorum culturam. Habuit postremum id solatij Sanctus Generalis Franciscus, vt e vita decedens in iura, cum quibus acceperat, restitutam Societatem videret, et commendatam adeo benigno parenti relinqueret. Virum <note>26 Borgiae vltimus morbus.</note> Dei non multo post, quam Blesio ex aulâ Galliae Regis discesserat, super alia cruciamenta febris inuasit: cuius per intermissionem Sabaudio primum Duce, dein Ferrariensi, quicquid vsui soret pie suppeditantibus, ingenti labore Ferrariam delatus, ibi magnâ cum vicissitudine melioris, deteriorisque valetudinis aestatem exegit, administratione Societatis inomnes partes Vicario Natali permissâ: quanquam Polancum, simulatque Italiam attigit, ad Longobardiae visenda Collegia, tum etiam Romam misit. Quo breui reuerso, cum iam autum nus appeteret, Lauretum, voti exsoluendi causâ, et Romam inde pergere statuit. Nam quia Constitutiones, quo loco Praepositus Generalis decedit, vel in proximo (si forte nullum inibi sit) domicilio Societatis declarari Vicarium, qui per interregnum praesit videtur edictum; id multis de causis, vt Romae fieret, expedire ducebat. Solatio quoque erat morienti futurum, inter tot filorum preces, sacrificia, et quasi manus, supremum spiritum exhalare: ac praeter communem sanctae Vrbis religionem, mortalibus exuuijs eodem loco, vbi Ignatius, Lainiusque posuerant, relictis, indidem eos in coelum, vnde praecesserant sequi. Itaque idipsum nominatim precatus erat a Deo, vt vitam sibi in sanctam vsque illam propagaret Vrbem: vel certe concederet Laureti deponere apud augustissimam cellam, in qua primum ille mortalitatem induit. Huic religiosae voluntati Ferrariae <note>27 Romae, aut Laureti mori cupit.</note> Dux Alfonsus perdiu humanitate Principis, et cognati pietate reluctatus, ne forte viâ malum irritaretur, randem quia Medici non solum consentiebant, sed magnopere etiam suadebant plane deploratam salutem, locique mutationem, ac praesertim Ferrariâ discessum non nisi ad spem pertinere affirmantes, potestatem abeundi secit, prolixe additis quaecunque ad viae, et morbi leuamentum pia liberalitas inuenit. Et sane meliuscule factum aegro in viâ, quoad <note>28 Lauretimeliuscule habet</note> salutatâ Laureti magno sensu Deiparâ, et primo Saluatoris inter homines hospitio adorato, Maceratam peruenit. Tum demum, vt ad Vrbem appropinquare coepit, morbus, tanquam diuinitus hucusque sustentatus, vehementer incubuit. Vbi Romana moenia intrauit: Nunc, inquit, dimittis seruum tuum, Domine, laetus quod in exhauriendis Christi Vicarij mandatis, et quarto professorum
<pb id='s383' n='383'/>
<note>29 In ingreflu Vrbis Deiparam per semihoram exorat.</note> exequendo voto, damnum vitae fecisset: et sub ipsum portae Flaminiae ingressum iusiâ consistere lecticâ, pro foribus percelebris aedis Deiparae, prope semihoram, coniunctis pie manibus, tacitus preces fudit: gratias in primis, vti verosimile est, agens, quod eius tandem patrocinio vitam ad id loci retinuisset. <note>30 Occuriuntmulti e Societate.</note> Accurrerunt ad complexum amantissimi Patris ex cunctis domicilijs Romani Socij: et quanquam mestissimum erat spectaculum videre morientem; tamen solatio erat recepisse adhuc spirantem. Ergo benedictione, plenaque indulgentiâ ab Gregorio, qui Tybure tum agebat, amanter impertitus, ac supremis rite communitus mysterijs, ad quorum solennes preces magnâ pietate respondit; <note>31 Mortis dies.</note> biduo post, quam Romam attigerat, noctem sub mediam, ac potius aliquantum iam inclinatam (quo fit vt ipsas magis Kalendas Octobris, qui fuit dies Mercurij, quam pridie consignaudus sit obitus) altero, et sexagesimo suae aetatis anno evitâ solutus est, magnâ magnarum virtutum, praestantisque sanctimoniae famâ <note>32 In morte gesta.</note> relictâ. Supremo tempore totus imminens, et anhelans in patriae beatae conspectum, cupiensque cum Christo esse: si forte, vt fit, nunquid vellet interrogaretur; vnico verbo respondens, IESVM, aiebat. Veniam erratorum ex Patribus submisse postulauit: toti Societati rogatus, vt benediceret, siuit ab se impetrari: ijs, qui precabantur, vt in coelo memor ipsorum esset; suauiter respondebat: <note>33 Vicarium renuit nominare.</note> si daretur illuc accessus; et ipsorum, et omnium memorem fore. Vicarium, quamuis multum rogatus, Ignatij, Lainijque viam tenens noluit appellare, addens satis sibi alioqui rationum esse reddendum rerum suarum. Inde duo, <note>34 Io. Polancus Vicarius Generalis.</note> et viginti, qui tum fuerunt in Vrbe professi quintâ feria congregati, Polancum, qui Maceratae aeger substiterat, cognito melius habere, iamque ad Vrbem appropinquare (vt statim adfuit clitellario mulo in cistâ vectus) rite Vicarium suffecerunt. Nequaquam latet me fuisse inter nonnullos rumorem, Franciscum <note>35 Temeraria de eiusambitione suspicio.</note> Maceratae, dum vehementer instaret Polancus, vt ille, quanquam poene moribundus, trepide in Vrbem deportaretur, accusasse immoderatam hominis festinationem, ac praedixisse frustra per eam rem Generalatum sperare sibi: sed plane futilem, itemque rarum, ac languidum comperio rumorem fuisse, vt quem ipsi per sese spectatissimi, calumniaeque minime capaces redarguerent Polanci mores. Ortum apparet ex suspicione vanâ, et prauâ interpretatione alicuius, qui Vicarium, si forte Ferraris nominandus fuisset, Benedictum Palmium <note>36 Borgiae vita sanctissima breuicomprehensa.</note> nominandum speraret. Ceterum eximia Francisci Borgiae sanctitas postulat, vt eius rerum, ac vitae summarium vnum sub aspectum ponatur, more scriptoribus quoque profanis vsitato. Nam Seneca controuersiarum scriptor: Quoties, inquit, magni a icuius mors ab Historicis narrata est; toties <note>37 Ortus, ac genus.</note> fere totius consummatio vitae, et quasi funebris laudatio redditur. Anno salutis humanae millesimo quingentesimo decimo, quinto Kalendas Nouembris primus stirpis, heresque paternae dominationis natus est, origine vtrinque clarissimâ. Namque Pater Ioannes Gandiae Dux tertius fuit e gente Borgiâ, quam ad id loci, praeter alia decora, Summi duo Pontifices Callistus Tertius, et Alexander Sextus nobilitarant. Mater autem Ioanna Aragona neptis Regis Aragonum Ferdinandi. Franciscus vocatus est ex voto Ioannae parentis, quae praecipuâ <note>38 Nominis ratio</note> Sanctum Franciscum Assisinatem pietate colens, sacro eius ordinis cingulo periclitans in partu feliciter soluta est. Nec sane vacuum id ille nomen gessit. Praestantiam sanctitatis praedixisse continuo visa est auia Maria Henricia Aragonum <note>39 Praedictio eius sanctitatis.</note> Regis Ferdinandi patruelis. Haec adolescentula Ioanni Gandiae Duci secundo nupta: eodemque post susceptos duos liberos Ioannem, et Isabellam, viduata, annorum aetatis duodeuiginti, cum Isabella teneris in annis Deo se consecrasset in coenobio Sanctae Clarae, sumpto nomine Francisca IESV; vbi Ioannem, quem magnâ curâ, et pietate educarat, vidit patrem iam factum; in coenobium sequi filiam, vti iam diu meditabatur, decreuit: obstantemque, ac remorantem filium, quod suscepti insantis vitae diffideret, et multum rogantem, ne se se desereret, donec pluribus, ac certioribus munimentis nixam Domum relinqueret, hoc affata sermone dicitur: Nihil solicitus esto: heres tibi non deerit: hic autem,
<pb id='s384' n='384'/>
qui natus iam est, tantus apud Deum tibi patronus existet; magnopere vt nos Maiestati illi summae ob tantum munus grati esse, et famulari impensius debeamus. Quam praedictionem non euentus modo firmauit, sed et eiusdem Mariae Gabrielae (hoc enim cognomen sanctimonialis optauit) cum singularis sanctitas, <note>40 Francisci optima indoles.</note> tum aliae praedictiones. Ipsa quoque Francisci aetas prima significauit, vbi esset conquietura maturior: sedata, facilis, verecunda, disciplinae omni morum iuxta, ac literarum accomodata: cui pro crepundijs, religiosae imagines, pro puerili negotio arularum extructio, pro lusu sacrificantium, et concionantium imitatio: cui, voluptati geniculatio frequens, catechismi memoriter, deque genu pronuntiatio, denique iteratio precularum. Parentem decennis amisit: tumque primum ad impetrandam aegrotae valetudinem, addidisse ad preces voluntariam <note>41 Puer periclitatur.</note> sui verberationem fertur. Eodem anno ingens ipse periculum adijt. Nam inter tumultus, quo circa rebellantes populi concitarant, captâ, direptâque Gandiâ, aegre fugâ seruatus est. Per quam occasionem Caesaraugustam praeductus apud Auunculum Ioannem Aragonium sacrorum vrbis eius Antistitem aliquandiu mansit: grammaticae, musicaeque, item studijs equestribus operatus <note>42 Profectus in pietate.</note> non sine paribus incremeutis aetatis, ac pietatis: adeo, vt iam tum acriter inciperet ad deserendum seculum stimulari, maxime commotus geminâ concione, alterâ de supremo iudicio, alterâ de Christi seruatoris acerbissimâ nece. Caesaraugustâ Bazam euocatus, quo multi propinquorum inter Gandiae cladem euaserant; primum ex morbo semestri periclitatus est, deinde ex terrae tremore, tam vehementi, ac pertinaci; vt sub dio quadraginta dies egerit in lecticâ, quae pro tecto eadem, ac lecto erat. Sub haec aulicae militiae rudimenta posuit Tordesillae, apud Catharinam Caroli quinti sororem: quae vbi in Lusitaniam abijt Ioanni tertio Regi collocata; Franciscus ad Auunculum Caesaraugustam redijt, annum iam quintumdecimum aetatis agens, et biennium in philosophiae studijs, pariter in caelesti Philosophiâ proficiens, eximiâ diligentiâ posuit. Tum Gandiam reuersus non multo post tempore, nidum perosus, impetrauit a patre, vt <note>43 Caroli Quinti aulam sequitur.</note> in Caroli Quinti Imperatoris aulam Vallisoleti tum degentis concederet. Florentissima aetas annorum decem, et octo, species decora, splendidus comitatus, liberales, mireque suaues adolescentis mores, in flore illo Procerum, velut in bono lumine gratius micuerunt: et ille sic humana cum diuinis miscuit, ac temperauit officia; vt spectandum proponeret pulcherrimum equitis, aulicique Christiani <note>44 Aulicorum exemplar.</note> exemplum. Nullis deerat vsitatis aulicorum muneribus: sed vbi necessitas ad salutandas faeminas traheret; horrens cilicium applicabat corpori. Itaque <note>45 Pudicitiae studiosus.</note> hoc munitus praesidio, et alijs, quae diligens adhibebat, illibatam ad nuptias pudicitiam detulit. Ludicra equestria haud sine gloria celebrabat: aleam damnosam nec vsurpare, nec spectare sustinuit: ludos alios non nisi per quam <note>46 Quatenus ludis oblectatur.</note> raro, ac modice attigit, auocamenti duntaxat vice: et dicebat pretiosa fere quatuor alea perdi, tempus, pecuniam, sensum pietatis, rectam conscientiam. <note>47 Ludorum damna assignat.</note> Item ludos eiusmodi periculosos ab familiaribus suis, foedos amores, procacia dicta, et quicquid est artium malarum arcuit. Vt nemini inuidebat ipse, obtrectabat nemini: sed gaudebat potius antecedentium praemijs, similia et sibi olim sperans: ita nec inuidos apud se, nec obtrectatores ferebat. Statas quotidio precationes, magnâ curâ, quotidie sacrificium, sanctioribus vero ferijs sacramenta <note>48 Omnium oculos et animos attrahit.</note> frequentabat: magisque in dies auditione verbi diuini capiebatur. Oculos ergo ad se omnium, animosque illa humanarum laudum, et christianarum consensio (qualis gratia, cum auro illuminatur, inest argento) rapiebat. Sed <note>49 Matrimonio lungitur.</note> ante omnes Caesari, coniugique Isabellas probatus est. Itaque dum praenobili Virgini Eleonorae Castriae, quae Lusitana ortu, Aluario Castrij, et Isabellae Menesiae Barrettae filia apud Augustam agebat, conditionem quaerunt; omnibus Franciscum suâ sponte praeposuerunt. Eodem tempore Lombaiae Marchio dictus <note>50 Filiorum nomina, ac numerus.</note> est. Matrimonium fuit aeque sanctum, ac felix. Liberos quinque virilis stirpis, Carolum, qui postea in Ducatu successit, Ioannem, Aluarum, Ferdinandum, Alphonsum: foeminas tres, Isabellam, Ioannam, Dorotheam susceperunt.
<pb id='s385' n='385'/>
Franciscus iam maritus ad Christianam grauitatem multum adiecit. Paulatim ab alijs oblectamentis ad duo se maxime innocentia recepit: ad musicam, <note>51 Musica delectatur.</note> et venationem, seu potius venaticum aucupium. Musicen coluit virilem, ac sanctam: nec solum modulari vocem, et accommodare ad numeros; sed et modos facere, et simphoniae cantum describere scite norat. Et diu mansisse ferunt in templis titulo Gandiae Ducis inscripta cantica, quorum ipse numeros <note>52 Et venatione.</note> composuerat. Ad venationem placendi quoque Caesari cura, qui tum totus erat in eâ, pellexit. Nam, vt ingenij sordidi, et assentatoris est omnia Principum, etiam foeda imitari studia; ita honestis obsecundare voluntatibus liberaus est <note>53 Et mathematica.</note> animi, et sapientis. Eandem Franciscus ob causam disciplinis etiam mathematicis curam impendit magnâ Caesaris voluptate, qui ijsdem intentus, communicare cum eo, et retractare audita gaudebat. Sed venationem exercendi corporis <note>54 Venatione ad pietatis exercitationem vtitur.</note> gratiâ inchoatam, paulatim ad exercitationem animi (vt semper nouos pietati addebat gradus) erexit. Non modo libertas, quam solitudo per campos afferebat, et libera caeli species, et ingesta oculis naturae pulchritudo, atque varietas mirifice excitabant ad consideranda coelestia, et aeterna, auctoremque ex operibus cognoscendum; sed profitebatur postea ex ipso venatu salutares animo suo cogitationes obortas. Venatio maxime erat per Accipitres, Falcones, Aquilas. Ergo animaduertebat sapientiam Dei, ac potestatem, qui auibus illis tantum dederit leuitatis, ac virium, vt sublimi volatu aciem intuentium fugiant: idemque tantum homini in res omnes dominatum concesserit, vt easdem ad se vocet, naturali libertate dispoliet, mansuetas efficiat, ac velut satellites, aut milites suos ad aliarum capturam volucrum emittat. Vnde recordabatur, et reputabat illam primo hominum in omnia animantia, ante peccatum dominationem <note>55 Daemones venaticis auibus fimiles.</note> traditam. Alio tempore in ipso volucrum certamine, in impetu, et quasi arte sequentis praedam, inuadentis, et conficientis accipitris; rabiem, et fraudes cogitabat Daemonum animas dire capientium. Sed praecipue exercebat animum ad sanctum quendam ruborem, suique despectum, cogitatione versans, atque <note>56 A feris grati esse docemur.</note> perpendens quam exiguo beneficio fera volucris naturam mutet, condocefiat, ad manum assuescat hominis, eidem famuletur, commodoque, et voluptati sit, quamuis vinciatur ab eo, et oculorum etiam lumine obiectis integumentis orbetur. Itaque talia secum agitans erubescebat, abijciebatque se, quod mansueti animal ingenij homo, cum nec alas, nec pedes, nec vllam vim habeat, per quam sui Domini manum effugiat; tamen sese improbâ mente auferat, nec tam multa beneficia, et blandimenta cicurando, reuocandoque sint satis. Cum vero canem intueretur, quamuis rabide esurientem, et alte infixis dentibus, totoque immerso rostro praedae deuorandae inhiantem, ad vocem, aut sibilum <note>57 Et Deo obtemperare.</note> Domini continuo absterreri, atque absistere; enimuero depsorabat peruicaciam mortalium, qui cum vehementius appetitum aliquid in potestatem redegerint; nullis Dei vocibus, nullis pollicitationibus, aut minis abstrahi, auellique possunt. His cogitationibus venationes, et aucupia Franciscus in orationem verterat: illud quoque interduro re, quam dictu maius adijciens, vt cum iam iam salco inuolaturus, et vngues, rostrumque infixurus in hostem esset, (in quo <note>58 Insignis Borgiae sui victoria in venationisgustu.</note> summa spectaculi gratia inest) declinaret ipse, vel auerteret oculos: et quesitâ se summis laboribus voluptate fraudans, eam virtuti donaret, caelestium luminibus spectaculum de se praebens tanto iucundius, quanto pulchriore se ipse victoriâ, quam volucris volucrem superabat. Sub idem teropus ex graui quoque <note>59 Ex morbis mundi fallacias percipit.</note> tertianâ ad robur animi multis modis profecit. Nam planius experiendo, reputandoque cognouit imbecillitatem humanae vitae, quam tenui pendeat filo, quam caduca sit, et omnia subsidia Terrae, Principum beneuolentia, ac ceterae <note>60 Ex aestu febrium purgatorium ignem aestimat, tortisque animabus misereri discit.</note> opes quam frustra sint, nisi sustineat Deus. Deinde in aestu febris flammarum infernarum acerbitatem, et ignis purgatorij cruciatum aestimans, non modo aeternas damnatorum poenas exhorruit, sed etiam animas, quae purgarentur, ita miserari coepit; vt inde sit orta illa, quam deinceps semper obtinuit, auxitque eas iuuandi sedulitas. Denique eodem tempore profanorum librorum lectione
<pb id='s386' n='386'/>
<note>61 Librisspiritualibus deiectatur.</note> prorsus abiectâ, piorum inchoauit, qua magnopere tenebatur, praesertim noutestamenti. Id iam conualescens, etiam cum ad exercendum gestaretur per agros, summâ voluptate lectitabat, insistens locis, atque sententijs acrioribus, et ad mores fere spectantibus, quas clauso codice aliquandiu reuoluebat animo: atque illud aiebat primum sibi rudimentum meditationis fuisse, vnde postea ad celsissimum fastigium contemplationis ascendit. Inde Carolum sequutus ad bellum, quod is in Prouinciâ gessit, seculi eius anno trigesimo sexto: eoque perpetrato delectus, qui res gestas Augustae nuntiasset, nouos ad virtutem stimulos habuit ex anginae morbo, quo prope confectus Segobiae est: quanquam iam minus mortem pauebat: vt qui sacramenta (rem ea tempestate raram) singulis <note>62 Isabellae mors Borgiae natalis suit.</note> mensibus iterabat. Biennio inde post Isabella Augusta decessit, cuius mortem suum appellare natalem Franciscus solebat. Nam idem delectus a Carolo, qui corpus Granatam in auorum Regum sepulchrum deuherer; vbi deuectum traditurus de more fuit, patefactâ arcâ, deformatum adeo reperit; vt minime agnoscens, nequaquam solenne concipere iusiurandum ausus sit, affirmans illud esse: sed id tantum iurauit, credere se, certumque habere, pro curâ, fideque, qua deportatum, et custoditum erat, esse cadauer Augustae. Ingesta repente oculis tanta foeditas, pariterque cum eâ cogitationi prior species, ac venustas recurrens, ad haec pompa simul omnis, ac scena pristinae felicitatis oblata, iam euersa, extincta, exinanita, tam acriter percussit, tamque alte penetrauit in <note>63 Totus ad Deum conuertitur.</note> animum; vt continuo decreuerit, nihil amplius vllius pretij ducere periturum: nulli post haec obsequia sua Domino mancipare, quem eripere posset mors: sed ad mansura totus bona conuerti, atque ad immortalis Domini famulatum per labores quosuis, ac dolores eniti. Adfuit nimirum potentissimus diuinae gratiae radius, qui totum ita peruasit, vertitque, et roborauit; vt fixa eo momento consilia nullo vnquam deinceps, quoad vita per tres, ac triginta annos mansit, debilitata euentu, fortius semper, ac fortius inualuerint. In hoc aestu dum deplorat amissa tempora, dum peritura, atque aeterna inuicem comparat, dum Deo se penitus tradit, ac dedicat insomni traductâ nocte; postridie Magistrum Ioannem Auilam audijt, qui inter exequias Augustae de fallacijs humanae vitae, deque eorum miserandâ fatuitate, quos ab solidorum bonorum aeternitate haec inanium leuis vmbra auertit, ac deijcit, ad Francisci sensum tam apte dixit; tanquam suspiria eius, atque deplorationem nocturnam audisset, et cor in conspectu habens, iacula in id vnum certâ manu dirigeret. Itaque vehementer eâ confirmatus oratione, domum accito Auilâ, et sua ei consilia familiari colloquio exposuit, et cohortationem et monita, ab intelligente, ac pio magistro accepit <note>64 Confirmatur amitae literis.</note> peropportuna. Accessere, tanquam defigendo penitus clauo, amitae literae Franciscae IESV, quam supra memorauimus puellam, olim in Sanctae Clarae Coenobium, quod hac tempestate regebat, Gandiae se abdidisse. Literarum sententia haec erat. Ego, fili mi, quo die conuersus es, coelesti sponso, pro tuâ corporis, sed multo magis animi salute supplex instabam: vidique te ad Ghristi pedes abiectum, pro fletu, et gemitu peccatorum veniam exposcentem: et ipsum pariter vidi Dominum suam tibi diuinam porrigentem dexteram, leuantemque, et consolantem pollicitatione opis suae. Agito illi gratias, vt ipsa quoque ago, et accuratius, amantiusque, quam a me fit, cura, vt ei seruias. Quibus ex verbis intelligi licet, et parenti, et filiae, idest Maria; Gabrielae, de qua item supra narratum est, quae iam hoc tempore vitae cursum sancte confecerat, et Franciscae eius filiae, sanctitatem Francisci diuinitus praemonstratam. Qui demum summam consiliorum iniens, haec apud se statuit: primo quoque tempore ab aulâ domum secedere, quo tranquillius, atque expeditius sibi, Deoque <note>65 Voto se obstringit arctioris vitae ineundae.</note> viueret. Quod si forte coniux praemoreretur; tum se nuditatem, et opprobrium Crucis toto animo complexurum: sique aetas ferret, etiam in sacrarum familiarum aliquam transiturum: quod concepto voto spopondit Deo, ac sanxit, annum agens aetatis vndetrigesimum, euntis seculi anno trigesimo nono, cum primum Summo Pontifici Societatis fundandae Institutum oblatum est, et
<pb id='s387' n='387'/>
ab eo laudatum. Granatâ reuersus in aulam noua omnia, ac prorsus aliam, ac reliquerat, sibi videre rerum speciem videbatur. Nempe alios ipse rerulerat oculos. Instand ab Carolo, bonâ vt eius veniâ secedere Gandiam liceret; negato <note>66 Prorex Catalauniam sanctissime administrat.</note> secessu, Catalauniae administratio Proregis nomine demandatur. Caesareis in literis ea nominatim expressa causa, quod illa procuratio semper vir um, sed id maxime loci requireret, cum grassatores ita vi, numeroque inualuerant; vt nihil cuiquam vspiam tutum: non vijs, non in agris, pagisue, aut oppidis, magnam iam partem sublatis commercijs, reliquum fieret. Administrauit eam Prouinciam annos circiter quatuor ex lumine recens hausto diuinitus: vitamque egit ex regulâ, ac normâ, quam sibi nouam proposuerat. Ante omnia latrones, et grassatores, qui, vt dictum est, omnia infestabant, sustulit: tanta cum approbatione Caesaris; vt de eâ re, gratias ei per literas egerit. Et sane ita rem Franciscus ab initio capessiuit commiseratione publicae calamitatis, vt que scelera, <note>67 Grassatoresipse met inuadit</note> quae tam multa, atque atrocia assidue patrabantur, intercideret; vt non dubitarit ipse met aduersus quinque, et quadraginta, qui turrim insederant, proficisci: negans vnquam vllam sibi prioribus annis venationem aeque iucundam <note>68 Venatio optima.</note> accidisse: quod hîc sibi non hominum, ac belluarum vis, et ars; sed iustitia Dei, velut comes, atque satelles venanti adesset. Nec tamen non ex intimo sensu pereuntes noxios miserabatur: quin etiam solitus erat, de quibus supplicium sumeretur, non modo curare, vt quamoptime praeparati vltimam necessitatem <note>69 Caritas in supplicio afficiendos.</note> subirent; sed etiam vt tricena iuuandis singulorum animis sacra fierent: vt nec finis optabilior perditis hominibus, nec exequiae possent contingere honestae magis, ac salutares. Aduigilauit, vt ius recte, tempestiueque diceretur: faciles, <note>70 Omnes prompte, acbenigne audit.</note> et expediti omnibus tempore quocunque patebant aditus. Aures, et animum summâ dementiâ, et commiseratione miserorum calamitatibus commodabat: parique patientiâ, et lenitate ineptias deuorabat impotenter, et rustice <note>71 Debita solui curat.</note> quiritantium. Si forte opulentorum quispiam debitam pauperibus pecuniam differret exsoluere; repraesentabat de suâ: tum ex debitoribus exigebat. Discentium scholas spectari iussit, ordinauitque. Rem militarem studiose curauit. Moenia <note>72 Rem militarem non negligit.</note> inchoauit vrbis ex eâ parte, quae in mare spectat, et primarium ipse lapidem propugnaculo Sancti Francisci poluit, quod eâ tempestate aedificatum est totum, vna cum longo murorum tractu. Annonae, quae arctissima erat, aduecto ex alienis <note>73 Egenis subuenit.</note> prouincijs frumento, prouide consuluit. Subleuabat egentes, praesertim e lautiore fortunâ lapsos. Virginibus orbis conferebat dotem ad nuptias. Sacris coenobijs succurrebat. Nemini non solatio, ac leuamento erat: magnopere intentus, <note>74 Iniquorum scelera dolet, ac delet.</note> vt publica, et per exemplum quoque nocentia scelera deleret. Quod si quid grauius committeretur; angebatur acerrime, plurimum metuens, ne per incuriam accidisset suam: nec partem capiebat quietis, donec quicquid posset remedij non admouisset. Porro, ad virtutis suae profectum, cum induxisset animum iudicia humana, susurrosque leuium capitum despicere, et hoc velut fundamento posito, omni posthabito mundi respectu, palam, atque aperte <note>75 Meditationiva cat, ac precibus.</note> profiteri Christi discipulum; dedidit se impensissimae meditationi, precationi, et contemplationi: tam indulgenter affluente diuinâ suauitate; vt, cum horas interdum quinas, senasue coeleste illud protraxisset negotium, lachrymis perfusus dulcissimis; demiraretur, et gratias Deo summas ageret, quod lapideum si bi cor in carneum commutasset, petramque, et rupem conuertisset in stagna, et fontes aquarum. Quin etiam blandissimae illae diuinarum rerum imagines ita rapiebant ad se, ac tenaciter vinciebant; vt ex oratione digredientem, deterior tantum sui pars sequeretur: et animo residente in coelo, corpus propemodum solum <note>76 Abstinentia se macerat.</note> humanis actionibus interesset. Ad haec, quo et tempus tractandis coelestibus lucraretur, et quicquid per epularum peccasset abundantiam vt abstinentiâ lueret, simulque corporis vt castigaret obesitatem; coenâ sibi in totum interdixit. Tum in dies vltra progrediens, cum per quadragenaria ieiunia, nihil ad panem, et aquam, nisi coctas herbas, aut leguminum aliquant um duobus annis absque valetudinis noxâ adhibuisset; subit voluntas totum annum eiusmodi inediam
<pb id='s388' n='388'/>
continuandi, et continuauit. Eâ poenâ corpus maceratum, et quasi limâ extenuatum <note>77 Corpus vexationibus torquet.</note> sic est; vt e torace prioris anni iam laxitatis dimidium superaret. Cilicia, flagella, vigilias, alia tormenta superaddebat inediae: studiumque assiduum suis voluntatibus aduersandi plane vltra communis prudentiae modum. Ita scilicet suae gratis vires prodere amabat Deus, et incubantem mortalium plerisque <note>78 Animae moderatoribus paret.</note> torporem compungere. Nihil tamen Franciscus non vsitatum viris sanctis, nihil prudentibus inconsultis suscipiebat: quorum praecipui fuerunt Praedicatorum ex ordine viri singulares Ioannes Mico, et Thomas Gusmanus. Incurrebat maxime in homiuum oculos, et linguas, et religiosis quoque viris dubitationis <note>79 Sacramenta frequentat.</note> non parum afferebat Sacramentorum cclebritas, quae iam Dominico quoque die, et sanctioribus alijs instaurabat. Per ea tempora cum Barcinonem Antonius Araozius ab Vrbe venisset, confirmata iam Pontificiâ auctoritate Societatis <note>80 De Societatis Instituto Sancto Ignatio gratulatur, et eundem consulit de Sacramentorum frequentia.</note> secum ferens diplomata; laetus Franciscus totam ex eo rem cognouit, et literas ad Ignatium scripsit simul gratulans tanti effectum operis, simul interrogans in mysteriorum diuinorum vsu, quid ponendum sibi temperamenti ipse censeret. Haec prima cum Ignatio, cumque Societate commercij exordia Francisco fuerunt. Sed illa frequens diuinorum tractatio, precationisque, et asperitatis insueta ei personae consuetudo, quae prestigijs interdum Satanae vacare non solet, quam bene fundata esset; illustriore, atque adeo indubitato compertum est argumento. Crucis Domini inuentae dies anniuersarius Barcinone praecipuâ celebritate, et gratulatione colitur. Eo die prima omnis nobilitas virorum aeque, ac foeminarum solebat in Praetorium conuenire. Ergo quo purius, atque liberius hilaritatem sacri diei vsurparent, optarunt matronae principes, et a Prorege institerunt, vt ex animi sui sententiâ solae cum Proreginâ eum diem, omni virorum interuentu excluso, agitarent. Quod ita Francisco probatum est; vt libenter custodis quoque, ac ianitoris munus, quod deferebatur in se se, reciperet. Eo munere dum fungitur, ecce tibi Procerum quidam praecipuae claritudinis per eos forte dies Barcinonem aduectus, in Praetorium aduenit, et ad Gynecaeum recta contendit: modesteque repulsus, quod eum diem ab arbitris, et interuentoribus liberum Dominae exoptassent; vehementius, quam creditu facile sit, excanduit; repulsamque eiuscemodi contumeliam non ferendam interpretans, vociferansque, sibi vbique semper, et in Regiâ ipsâ, atque Caesareâ penetraliâ aditum patere; tandem furens audaciâ barbarâ, pugionem stringit, admotoque Proregis pectori: Profecto, hic, inquit, aditum, si aliter non inueniat, faciet. <note>81 Iniuriam aequo fert animo.</note> Prorex, tam inopinato casu, grauique discrimine deprehensus, nihil tamen est perturbatus: animum suum, et quamuis iustam iram, habuit in potestate, placideque, nec sine maiestate christianâ: Quid a me, inquit, Dominae postularint, quidque ego susceperim officij candido, bonoque animo declaraui. Quandoquidem id excellentiae tuae adeo aegre est; consilium mihi nequaquam est aditu prohibere. Non enim, neque Dei, neque Caesaris rationes, et gloria ferunt, vt hîc ambo causâ leuissimâ pereamus. Quo dicto auertit se, et expeditum reliquit ingressum. Nec postea persequi iniuriam voluit. Quin potius laborauit, ne temerarium facinus, et violata Maiestas impotenti homini apud Caesarem fraudi <note>82 Borgiae virius firmissima.</note> esset. Hoc ergo, si vllum tempus, ostendit, quam firmo nixa fundamento esset Francisci religio. Non enim potuit violentior turbo, saeuiorque tempestas in animum nobilem, et honoratam personam ingruere. Patuit enim inde sanctissima Christi Domini instituta, quanto ad veram gloriam, et humanas quoque opes opportuuiora sint, quam seculi peruersa dictata: sapiens enim Francisci clementia et maximam in praesens ab omnibus, ac potissimum ab Imperatore laudem retulit, et a posteris cum admiratione praedicabitur: cum, si voluisset aliam viam insistere, haud dubie duas gentes, familiasque peramplas coniecturus in angustias inexplicabiles fuerit, et cum magnâ etiam partium strage funditus perditurus. At vero stolidam alterius ferociam nemo vnquam non iure vituperabit, ac detestabitur - Percepit etiam ex eo facto miles egregius ab Imperatore caelesti tantum liquidissimae, et sanctissimae voluptatis; quantum ante
<pb id='s389' n='389'/>
<note>83 Condonatam a Borgia iniuriam diuina dulcedine remuneratur Deus.</note> nunquam acceperat. Exempto post haec humanis parente Ioanne Duce, cum Ducatus ad ipsum peruenisset; enixis precibus ab Augusto impetrauit Gandiam secessum: quo vbi perueuit; sedulo circumspectans ecqua re communia possent augeri commoda; Nosocomium instaurauit, instruxitque: et oppidum ipsum, quod, vt maritimum, periclitari per aestatem ex praedonibus Mauritanis <note>84 Borgia Gandiam secedit, et cum laude Ducatum gerit.</note> solebat, diligenter communijt, aeneisque bombardis firmauit, magno sumptu: quo, et securi agitarent oppidani, et agrestibus paratum in discrimine perfugium esset. Sub ea aedes quoque amplificauit Ducum: et Lombaiae Coenobium Praedicatoribus, Collegium Societati Gandiae condidit, benigneque censu, et instrumentis diuini cultus ornauit. Tribus fere annis religiosissime in Ducatu exactis, seculi anno quadragesimo sexto, ad maiora conanda, coniugis expediuit; <note>85 Vxoris aegrotantis vita in Borgiae manibus a Deo ponitur.</note> et quodammodo emancipauit exitus. Pro dubie aegrotantis salute vehementius in preces intento vox interior audita: In manu tua est, vt supersit: ceterum sic habeto, e re tuâ vt supersit nequaquam esse. Quae fuit adeo certa vox; vt affirmarit postea, dubitare se nihil potuisse, quin a Deo accidisset. Itaque modeste confusus ob electionem indulgentiâ sibi tantâ permissam; ipsum rogare Dominum institit (qui, sicut nouit, ac regit omnia, ita quid cuique expediat et praecognitum habet, et praestitutum) vt in eâ re, ac ceteris omnibus ad <note>86 Vxoris mors.</note> suum prorsus arbitrium de se se consuleret: continuoque ita procubuit, ac desperata est salus Eleonorae; vt pijs dumtaxat placaminibus, quae Dux omnium generum studiosissime offerebat, sustentata adhuc videretur. Liber matrimonij nexu, suusque iam totus, repraesentare non distulit, quod, nuncupato iam pridem voto, promissum diximus. Ergo ad perfectionis aliquam scholam, et ad obedientiam processurus, quanquam ad Sanctum Franciscum praecipuo studio <note>87 Io. Texeda e S. Francisci familia Borgiae Magister spiritus.</note> ferebatur, et ex eius ordine religiosissimo viro Ioanne Texeda vice magistri plurimum vtebatur; tamen multâ deliberatione Societate delectâ, ei se votis simplicibus anniuersario Dominicae Ascensionis solenni, quod in Maij decimum diem incidit, dedicauit. Maiora deinde eiusdem vota paulo post sesquiannum <note>88 Borgia Societatis simplicia vota primò emittit, dein maiora.</note> pridie Purificationis Deiparae (consentiente Pontifice, vt in Ducis cultu, ac potestate, quoad liberorum firmaretur aetas, in quadriennium permaneret) Hispanicis concepit verbis, formulâ tali. Ego Franciscus Borgia Dux Gandiae, peccator abominandus, idemque Domini vocatu, et hac profesione indignus, vnâ fretus, quam mihi nunc adsuturam spero, Domini huius benignitate, solennia paupertatis, obedientiae, et castitatis vota, secundum Instituta Societatis, <note>89 Emissis votis in Ducatu permanet.</note> voueo, ex beneficio ad me ab Ignatio Praeposito Generali misso. Quam ad rem precor Angelos, et Sanctos Coeli, vt patroni mihi, ac testes sint: idemque <note>90 Votorum mula</note> peto ab Magistro Andrea (Ouiedus erat) et Magistro Francisco Honofrio, et Magistro Saboia, et a Fratre Ioanne Texedâ, qui praesentes intersunt. Gandiae, Sancti Ignatij die Kalendis Februarij, salutis anno millesimo quingentesima <note>91 Votorum testes.</note> quadragesimo octauo. Vbi primum ad Societatem applicuit animum, notabile illud euenit. Septem deinceps continuos dies inter preces vidit sublimem in ae <note>92 Post initam Societatem tiaram videt in aere sibi imminentem.</note> re, suoque imminentem vertici nobilem tiaram: metuensque ne Ecclesiasticorum id argumentum honorum esset; magno rem angore deprecabatur. Denique septimo die anxium cor in has preces effudit. Obsecro ne irascaris, Domine Deus meus. Vltra sustinere iam nequeo. Nisi id absistit, per petuamque mihi paupertatem, atque in Religione perseuerantiam polliceris; recipio, ac spondeo, <note>93 Vouet Ecclesiasticas dignitates renuere.</note> nunquam me Ecclesiasticae militiae daturum nomen. Nam periculosius hoc habeo portenti, quam quod amoliri iam molior. Quibus dictis extemplo tiara, et omnis inde timor euanuit. Vtrum a Deo species fuerit offerente honores, si acciperet, an Satanae siue terriculamen tum ab Religione eo metu arcentis, siue blandimentum ad illiciendam, deprauandamque rectam mentem; pro arbitrio quisque interpretetur. Franciscus postea, tum, cum Generalis est creatus, significauit prodigium exitum habuisse. Rebus domesticis magnâ sapientiâ, <note>94 Romam venit.</note> ac pietate compositis, interimque ex Ignatij nutu Theologicis ipse doctrinis imbutus, Romam Anno Iobelaei quinquagesimo venit, etiam num Ducis
<pb id='s390' n='390'/>
ornatu, veneraturus Apostolorum limina, seque coram Sancto Praeposito traditurus. Inde reuersus in Hispaniam anno proximo, religiosum induit cultum, <note>95 In Hispaniam redit, et religio so habitu, ac Sacerdotio de. coratur.</note> et sacerdotio consecratur. Tribus post annis creatus Hispaniae, et postea Indiarum quoque Commissarius ab Ignatio; in eodem nuinere sub Lainio quoque perseuerauit, vsque ad annum seculi sexagesimum primum: quo anno, vt a graui vexatione liberaretur, vocatus a Pontifice in Vrbem, bis Societati Vicarius <note>96 Hispaniae, atque Indiarum Commissarius ab Ignatio creatur.</note> praefuit: primum vbi Lainius in Galliam, et inde ad Tridentinum Concilium abijt: iterum vbi idem e vitâ decessit. Quae cum suis locis explicata sint fusius in annalibus nostris, itemque proprijs voluminibus descripta extent; hactenus delibasse id loci satisfuerit. De percultis in Religione, perfectisque virtutibus, <note>97 Societatis bis fuit Vicatius.</note> rerum potius, quam temporum ordine aequum est aliqua subnectamus. Fuit vita viri absoluta vndique, et consummata cunctis Religiosorum omamentis, ad <note>98 Perfectior eius vita in Societate.</note> eximiam perfectionem exaggeratis: fragilium contemptu rerum, studioque paupertatis, maceratione corporis, diuturnâ precatione, contemplatione celsissimâ, sed in primis infimâ animi submissione mirabilis. Namque, vt grandis natu, ex opulentâ, ac delicatâ fortunâ, non leuiter degustatis illecebris seculi, dein plane earum inanitate compertâ, gradum ad solida euangelij bona fecit; nouum vitae genus excelso, ardentique animo, prout eam aetatem, amplitudinemque tum generis, tum ingenij decebat, arripuit. Cum a puero Sanctum Franciscum Assisinatem, cuius, et nomine excitabatur, singulari animi propensione coluisset, eiusque vitae seueritatem suspexisset, nactus deinde etiam, quem paulo ante memorauimus, Ioannis Texedae consuetudinem, non absimilem Seraphico Patri austeritatem, totiusque disciplinae tenorem instituit. Principio <note>99 Humilitassumma.</note> maxime incubuit eo, vt aedificij, quod in summum euehere perfectionis euangelicae culmen meditabatur, altissima iaceret fundamenta humilitatis. Itaque huc meditationes, et precationes, huc piorum lectionem librorum, huc sermones, huc denique curas conferebat omnes: quicquid ad oculos, quicquid ad aures accideret, quicquid ageret, vbicunque versaretur, vndecunque occasionem, ac materiam abijciendi sese, ac demittendi captabat. Quarum rerum praeclaras quoque, et perutiles etiam num homo de seculo obseruationes, et exercitationes scripsit, in duobus maxime libellis, qui piorum in manu sunt, <note>100 Inserorum cogitationi infistit.</note> quorum alteri Opera Christiani, alteri Collyrium est nomen. Plurimus in ignium infernorum cogitatione consistebat, cum diceret illic omnino habitandum aut viuis, aut mortuis. Proinde descenderent in infernum viuentes, qui nollent descendere morientes. Cum vero se, tanquam ex inferis ereptum, reputaret; nullum vsquam locum aiebat esse, qui sibi non ruborem deberet afferre: ideoque rogabat Dominum, vt in omni loco dominationis eius daret sibi confundi, tanquam vbique bene, commodeque vltra merita haberet. Quoniam etiam nequaquam, vt Sanctus Stephanus, dignus esset, qui videret coelos apertos; vt videret apertos inferos precabatur. In sermone, quem seriâ quintâ maioris Hebdomadae Septimancae ad Nouitios habuit, sex annis, dixit, ad Iudae pedes se, vt sede aptissimâ sibi, constitisse: at eo die, cum ibidem Christum Dominum inuenisset illos abluentem, et tergentem, et osculantem pedes; omnino sibi nusquam rerum locum relictum. Ex hac perenni exercitatione, vt peramaeno erat ingenio, et est amor acutus; prompte omnia ad sui contemptum, et cum quadam venustate deriuabat. Ita saeculi anno quinquagesimo cum solenni <note>101 Scite dicta ex humilitate.</note> Ducis Pompâ Romam ingrederetur, obuiam missis, vti fit, vacuis Cardinalium mulis: Nunquam Roma; factum occursum aptiorem dixit, quoniam belluae exciperent belluam. Ita Vallisoleti, cum primum religioso in habitu apparuit, accurrente ad spectandum populo; Bustamantio comiti insusurrauit, videri homines, tanquam ad nouum Elephantis, aut immanis ferae vinctae conspectum accurrere: Nec dubie, inquit, nisi Religionis hoc amictu Deus, quasi catenâ vinxisset; omnes ego bestias feritate superarem. Ita in Lusitaniae vrbe Portu, cum allatum dono mactatum iam suem ipse, qui tum forte Ianitoris explebat vicem, humeris exceptum per multos, angustosque gradus in sublimem
<pb id='s391' n='391'/>
cellam silentio subuexisset, mirantibus postea id factum Patribus: Quid mirum inquit, porcus vt porcum serat? Eâdem solertiâ et aduersus Daemonem vtebatur. Inter meditandum ex rebus omnibus erubescendi, seque postferendi causam rimanti, accidit vox ad aures. Erubesce etiam ex me: quam intelligens Satanae esse: faciam omnino, inquit, ac merito: nam ipse, ob superbiae crimen vnicum, amisso Deo, Infernis ardes ignibus, et aeternum ardebis: ego vero, qui tam multa in Dominum meum commisi, nec dum vror. Nec raro postea, ad excitandum in sese pudorem, comparatione eâdem vtebatur. Alio tempore strepitu eiusdem in conclaui audito: bene est, inquit, quod consortionem meam non refugis: ad eandem iam diu mensam, ex lance eâdem vecimur. Idem hostis in Nosocomio versantem dicitur humanâ specie admirabundus increpuisse, quod is vir inter eas quisquilias agitaret: cui Pater: Amplius ego demiror te, qui superbus adeo cum sis; congressum meum, tam vilis, ac scelerati capitis non exhorreas. Inciderat sermo Methymnae Campi de Energumeno, quem Pater recitans Euangelium Sancti Marci, statim vt pronuntiauit ea verba: In nomine meo Daemonia eijcient, dicebatur liberasse: ad quem ille sermonem rubore perfusus: Faciamus ita sit, inquit: quid porro mirum fuerit, si diaboli iussa cum toties ego fecerim, ille semel fecerit mea? Alio tempore dixit: Fortasse, non vt hostem, sed vt generis eiusdem negotiatorem fugerit: quod vulgo aiunt, figulus figulum. Iuuat, et quantâ sui contemptione loqueretur in literis specimen afferre. <note>102 Eius literae sui contemptu plenae.</note> Ad Patres, Fratresque Lusitanos Ognato scribens: Simon, inquit, vester, ac meus Pater, qui viua epistola est, melius enarrabit, quod ad nunc vestrum pertinet indignum, atque minimum fratrem. Minimum dico, quia quicquid ipse est proxime accedit ad nihil. Nam ceteroqui satis video in sanctâ humilitate, me haud mereri minoris nomen, quin potius maior sum, vti fuit Cain: quia ego ille sum, qui Abelem occidit, in quo accepta sunt sacrificia. Maior item sum, vti firit Esau, qui fuit venator: ego vero non solum fui venator ferarum; verum etiam animarum, irretiens eas, capiensque Diabolo. Denique non sum minor vti Beniamin: verum sum ex fratribus maioribus, qui Iosephum vendiderunt. Haec loquor, in Christo charissimi, quo misereamini vestri fratris, tantoque enixius rogetis pro eo Dominum, vt velit ita minimum esse, vt adnumeretur in minimis Regni Coelorum. Decimo quarto Kalendas Iunias, Domini anno millesimo quingentesimo quinquagesimo primo. Franciscus peccator Sic enim subscripsit literas, quoad admonitus ab Ignatio est, vt ad morem communem feruens animi studium in actionibus conspicuis inclinaret; ex eo tamen, <note>103 Rebus creatis ad animae profectum vtitur.</note> austeriore spiritu plurimum retinuit semper. In rerum creatarum vsu quatidiano, si quid commoditatis afferrenr, inde ruboris capiebat materiam, quod Christum Dominum, et Sanctos eius aliter accepissent: vt culter lapideus, Crux, et claui Dominum, ignis Laurentium, Stephanum lapides, Sebastianum sagittae, alios alia. Sin autem se quoque male acciperent; gaudebat, quod Sanctorum conditione aliquâ dignaretur. Aiebat quoque nullum esse tempus, quo non deberet cum verecundiâ sibi vilescere, ob nouum onus vel grati animi si recte <note>104 Omnibus se posthabet.</note> quid faceret, vel supplicij, si perperam. Cum quibusuis ageret, ita agebat; vt sese inferiorem gereret pristinae dignitatis indicijs, quae interdum, vt ab incunabulis insita, vel non sentientes sequuntur, prorsus ex ore, ex vultu, habituque <note>105 Saeculares titulos non admittit nisi ad spirituale lucrum</note> toto abrasis. Eo tantum interdum Ducatus meminerat; vt quoniam certa fiebant saerificia pro ijs, qui fuissent Gandiae Duces; se quoque inter eos, hoc est inter mortuos numeraret. Deinde, vt gratias Deo ageret, quod aditum in Societatem inde expeditum inueuisset: nihil alioqui in sese aguoscens, quate suis set recipiendus. Postrem et patiebatur interdum a comite nominari inter vias, cum faciendi sacri facultas aliter non daretur. Tum enim comiter aiebat, tempus esse secularis potestatis auxilium implorandi. Denique vt nihil magis, quam infimum quemque vbique locum petijt; ita nihil. pertimuit magis, quam cum de se orhando purpurâ agi cognouit. Ex infimâ fui opinione, summâque deispectione, haud minor vexandi corporis ardor, nec minus impensa cupiditatum
<pb id='s392' n='392'/>
<note>106 Vexatio corporis, ac mortificatio.</note> frangendarum cura oriebatur. Amicos vocitabat, et adiutores quicquid ad mortificationem prodesset. Si feruor, aut gelu, aut imber: si podagra, dolorue alius: si quis aduersariorum gnauiter exerceret; mente, ac fronte compositâ aiebat: Quam belle nos iuuat amicus! Cum quadam etiam veneratione excipiens, <note>107 Hominis veteris, ac noui col ligatio.</note> vt satellites summa Regis, quibus vllâ ratione obsistere nefas esset. Cogitabat frequenter quid animi foret homini, si forte catenâ eâdem cum truci leone colligaretur. Haud enim dubie precaretur ex omnibus, et flagitaret vnum e tribus: vt vel mactarent bestiam: vel fatigarent, domarentue verberibus: vel certe exoluerent. Quod si baculum ipse nancisceretur; quam sedulo ad sui tutelam retineret, et nunquam manu deponeret! Tales aiebat esse nos cum vetere homine copulatos. Itaque in persimili timore semper, et custodiâ vigilandum, et auxilia postulanda, et habendum semper in manibus Crucis baculum. Stultissime autem facere, qui ad iniurias, et contumelias, et alia veteri homini <note>108 Diuinorum be nesiciorum cognitio.</note> parum grata commoueantur, et nolint suum leonem attingi. Quod si magnum quid suit Danielem paucis diebus inter leones seruatum; quantum, inquit, donum Dei est, quod tandiu me, qui non Daniel, sed peccator sum, ab huius leonis faucibus liberarit! et famae periclitanti non mortales per Prophetam, et Angelum semel; sed caelestes escas per sese toties ministrarit! Geminum erat illud: si quem serpens, aut draco immanis horrendo hiatu assidue appeteret iam iam voraturus; quid is deberet ei, qui exitiale monstrum nunquam cessaret percutere, et continere, nec apprehendere praedam sineret? Id mos, multoque amplius debere Christo, ab Daemonis nos, ac deprauatae naturae rabie perpetuo vindicanti. Alias sese contuebatur in ardente fornace, vt olim Babylonij pueri, constitutum, quam assidue Daemones, et cupiditates inflammant: et statuebat non secus atque illi faciebant, habendum semper in ore: Benedicite. Interdum videbatur sibi videre hominem inimicorum cinctum coronâ, cui crudelissime, et petulantisime insultarent, et alias super alias plagas nunc hi, nunc illi, sine vllo fine ingererent: quae species commiserationem cuiuis barbaro commoueret. Talem aiebat se esse inter dirissimos, ac procacissimos inimicos, <note>109 Patientia insignis.</note> idest suas perturbationes, et hostes infernos. Quibus cogitationibus praemunitus, quicquid molesti accideret non solum pacate; sed et suauiter perferebat. Non semel euenit deterrime vt conditos cibos per imprudentiam oblatos a Fratribus, ita sine offensione caperet; vt probaret etiam, et laudaret. Et Bustamantio interdum quaerenti, quî talia posset laudare; cum gemitu respondit? Ah Pater, si inferna gustasses! Veniam vero poscenti Nouitio, qui oluscula ei praecipuâ diligentiâ paraturus, absinthium inter notas herbas ignotum incoxerat; nunquam aptiorem sibi escam sumpsisse dixit: vnumque nosse illum, quâ ipse re opus haberet. Sed illud Bustamantio maius, quam optabilius experiri documentum patientissimae submissionis Francisci contigit. Totam noctem suspirio, ac pituitiâ aetuans Bustamantius, cum nihil nisi tussisset, et excreasset; vbi dilu xit, animaduertit nequaquam, sicut putabat, in parietem foedissimas sordes, sed in Franciscum, ac saepe in ipsum os eiectas, tacito, atque imraoto illo. Cumque ad eam speciem confusus cohorruisset; vetuit Franciscus angi: locum enim nullum consputatu digniorem fuisse. Vrunt quidem acerbius, vltro illata eruciamenta, quam sponte suscepta. Ceterum, qui non contentus illatis, accersit voluntaria, constantiam probat, non tantum solidam, sed etiam efficacem. Huiusmodi erat Francisci. Namque medicatas potiones, ac pilulas amaroris intolerandi sorbillare lente solebat, ac mandere, ad perceptam olim in lautioribus epulis detergendam suauitatem, et ad aceti, fellisque Domino in cruce porrecti excitandam memoriam. Institit perpetuo vsque ad exitum, supplex a Deo, <note>110 Crucis, ac cruciamentorum amor.</note> vt in cruciatibus, sibi deliciae, et in delicijs cruciatus essent: honores pro ignominiâ: vituperationes pro gloriâ. Vt quicquid non esset Crux Crucem existimaret. Denique, vt torqueretur assidue cor, quod rebelle Deo fuisset: et vo luntati quae obstitisset diuinae, vbique gauderet obsisti. Rogauit quondam Bustamantius: Quaeso, Pater, impertra mihi, quod tibi ipse petis. Nec dum tertia
<pb id='s393' n='393'/>
abierat hora, cum vehemenrissimâ febri, et capitis dolore adeo immani correptus est; vix vt meine consisteret. Atque haec nimirum Francisci vota esse, hanc sibi optare ipsum felicitatem intelligens: simulque doloris acerbitati imparem sese professus, eundem rogauit, vt preces conuerteret. Quo statim impetrato, eodem vestigio morbus euanuit, et Bustamantius iucunde rem postea, nec sine rubore commemorarat: audaciam increpans suam, qui attentare pusillus gigantum onera voluisset. Affirmabat Francicus acerbam sibi futuram vitam, si sciret moriendum sibi eo die, quo die nihil asperi subijsset. Ita omnes huic studio operatos habebat dies. Ergo celebrent licet annales Romanum Imperatorem, qui dies beneficijs numerabat, eumque aiebat perditum, quo non bene de quopiam meruisset; huic viro vita crucibus censebatur: et si vel vnus dies non <note>111 In voluntaria sui afflictatione saenissime studiosus.</note> aliquâ insigniretur; perditam omnem rebatur vitam. Minus igitur mirer talia habuisse pro condimentis. Siquidem in Ognatensi secessu familiariter indicauit, ingustabilem sibi fore cibum, quo die corpus suum luculento flagro non cecidisset: fuitque cum comes verberum ictus amplius octingentos numerauit. Cilicijs specie ipsâ horrificis vtebatur. Aliquot quotidie horas, appresso ore solo, cum perseueraret in precibus; et dentes inde plerosque amisit, et os ita putruit, vt nisi mature esset occursum, fuerit periturus. Tergum quoque ita contuderat, et lacerarat flagellis; vt religio demum subierit immodicae saeuitiae. Quanquam conscientiâ rectae mentis recreabatur: cum diceret, regiam ad coelum viam peccatori vnicam esse dolorem, ac poenas. Denique, auarissimi instar negotiatoris vndecunque lucra captantis, imminebat semper, et excubabat in vexationem sui, nullo tempore, locoue remissâ curâ Inter peregrinandum apud locupletes hospites, nec in mensâ cibos, quantum consequi poterat, nisi Societati vsitatos, contingebat: nec in mollibus lectis, sed in culcitrâ recubabat humi positâ, quam vesperi, digressis arbitris, e lecto detractam, in locum mane <note>112 Vexationum mira genera.</note> suum, ne res cognosceretur, sedulo reponebat. Consuerat quin etiam vellere sibi cum dolore crines: vellicare artus: calceis arenam, et scrupos inserere: in feruenti sole, itemque in gelu, ac niue lentiore gradu incedere: tolerantiae materiam quantum alij declinant, tantum ipse conquirens. Quemadmodum autem <note>113 Sensus corporis animae hostes aestimat.</note> si quis forte gladio feriat, quem minime velit, proijcit ab se cum irâ gladium, conteritque, et proterit; ita sibi suos aiebat proculcandos sensus, qui Christum ipsum ferire ausi essent, et perimere: nec sua membra, nisi vt confixores Domini clauos, intuebatur. Nec fessa aetas, aut diuturni languores eam debilitarant acerbitatum famem, vt apparet ex pio colloquio, quod paulo ante exitum habuit Madriti cum Ioannâ sorore suâ, excalceatarum Sanctae Clarae Antistitâ. Sic <note>114 Frequens mortis memoria.</note> enim affatus est: Soror, conueniens professioni nostrae exercitatio haec est, vt quater, ac vicies quotidie (horis nimirum singulis) nos tanquam in mortis momento constituamus: vt simus ex his, de quibus ait Apostolus: Mortui estis, et vita vestra abscondita est cum Christo in Deo. Mecum quidem satis bene iam agitur, <note>115 Studium paupertatis.</note> cui dicere fas est: quotidie marior. Consentaneum huic patientiae paupertatis erat Euangelicae studium: tanto camendabilius in Francisco; quanto ab re ampliore transitum ad summam inanitatem fecerat. Quod item studium illa sui contemptio, vt asperabat ex vnâ parte; ita mitigabat ex alterâ. Minime enim accidebat acerbum, id impetratum re, quod voto quaesierat. Declarauit id Franciscus ipse Dynastae miranti, quî tandem posset itinerum Hispanicorum aerumnas, in egestate rerum omnium, tolerare. Nil mirum est, inqui: non enim perinde, vti reris, imparati vadimus: consueui praemittere, qui diuersoria, ceteraque vtilia accurent: suspensoque Procere, ac sciscitante, quosnam eiusmodi antecursores <note>116 Cognitio sui antecursorislo eo est.</note> diceret; subiecit: Mi Domine, cognitia mei, et reputatio meritorum meorum, qui tartari flammas commeritus sum, antecursores, et metatores sunt mei. Diuersorium ita nullum desertum, ac miserum est, quod ab instructoribus his non ad delicias adornetur. Eam simul ob causam paupertate delectabatur, vt suauissimam Christi beniguitatem, et promissorum eius fidem experiretur. Quarum rerum saepe mirabilia prorsus accidisse sibi documenta profitebatur.
<pb id='s394' n='394'/>
Denique non in vestitu solum, calceatu, victuque, ac ceterâ priuatae castigatione vitae suae, sed in publicâ etiam temperatione Societatis, videbatur interdum vltra morem, ac modum excedere, in Collegijs praesertim inchoandis minimo censu, et moliendis aedificijs: quae nec ad diuturnitatem firma, nec satis ad vsum accomodata, plane non pauperum domicilia, sed paupertatis diceres. Obsecundare si voluisset animo suo; Prosessorum Domos oppidatim, pagatimque sparsisset. Sed vt in viro perfecto cohaerent sibi, mutuoque respondent cunctae <note>117 Obed entia insignis.</note> virtutes; ita sancta Francisci desideria redigebat ad normam nihilo inferior virtutibus ceteris obedientiae vigor. Statim vt Ognatum secessit, austerum praesidem habuit: a quo sic exercebatur vt etiam in extruendâ domo, velut infimus operarius, fatigaretur. Mandauit deinde Sanctus Ignatius, vt quoniam pietatis abreptus aestu saeuire; fine modo, modum ipse in sese saeuiendi censebat; in his, quae ad regendam valetudinem pertinerent, comiti obtemperaret. Isadiutorum ex ordine laicorum erat, Melchior Marcus nomine: cuius ita dicto Franciscus auscultauit; vt nulla propemodum queat seruitus durior cogitari. Non ita aulici assentatores alienos induunt mores. Nihil e sententiâ suâ, sed ex Marci arbitrio omnia faciebat. Vescebatur ad Marci nutum: ad eundem abstinebat: si collibuisset Marco, ambulabat: nec illibentius quiescebat, si Marco id potius arrisisset. Et alia id genus, velut plane mortuus suis, Marci dumtaxat (aut verius Christi, quem audiebat in Marco) sensibus vteretur, et viueret. Et exercebat bonus frater ita strenue dominatum; vt si qua ipsum res interdum aliquo auocaret; vicarium ferme relinqueret edoctum quid interim fieri vellet: admonitumque vt diceret ita Marcum iussisse. Nam ea vox cunctationem Francisco omnem eximebat. Cum ad iuuandum coquum in culinam, exercendae humilitatis itabat gratiâ; non sustinebat ab eius praescripto, vel latum, vt aiunt, vnguem recedere. Itaque cum iussus quondam esset in aereis duobus vasis ferre aquam; obuius forte quidam Pater gerenti nunquam extorquere vas alterum potuit: quod coquus ferre ipsum vtrumque iussisset. Nomen obedientiae vsque eo venerabile habebat; vt antequam Commissarius crearetur, si quando ad habendam concionem, aut aliud quid inuitaretur ab ijs Rectoribus, quibus non subesset; ita facturum diceret si iuberent: malens imperio secum agi, quam precibus: non quod molimenta ad obsequendum requireret; sed vt id videretur reddidisse, quod dabat. At erga eos, qui sibi aliquando praefuissent, ex vnâ eius <note>118 Quantaerga S. Ignatium veneratione fuerit</note> rei memoriâ venerationem perpetuam conseruabat. Difficile explicatu est Sancto Ignatio quantâ non alacritate solum, sed etiam religione pareret. Acceptas ab eo literas antequam resignaret, procumbens in genua, supplex orabat Deum, vt quae literae illae mandata ferrent, ea sibi et intell gere recte daret, et facere: nec secus deinde, atque oracula delapsa coelo capiebat, exhauriebatque. Cuius obsequij gnarus Sanctus Pater, nihil fere Francisco praescribere, sed leuiter tantum suam adumbrare sententiam erat solitus, libertate illi permissâ consilium ex re praesenti capiendi. Tum vero cum indulgentiâ Patris obedientia Filij pulchre <note>119 Quanta erga Lainium S. Ignatij successorem.</note> certabat. Pro iussis habebat nutus. Nec aliter successori Sancti Patris Lainio morem gessit. Atque eam simul adhibuit constantiam in mandatis sane arduis, praesertim in summittendis Romam auxilijs; vt nullis multorum clamoribus, nullis obtrectationibus retardari vnquam potuerit: id modo cauens, vt nemo non solum iuste, sed ne vllâ quidem ratione, quoad liceret, offenderetur: sin autem quid necessario subeundum foret inuidiae; vt id a Praepositis in suum <note>120 Quanta erga summum Pon. tificem.</note> caput auerteret. Quae cum talia sint, superuacaneum videatur apponere quam pium exhiberet Pontificibus summis, et absolutum obsequium. Profecto hinc meritum maxime crediderim, vt obedientiae immoreretur. Ex quarto Professorum voto praecipuam capiebat animo voluptatem: neque destitit vsque ad vltimum sese inter orandum ad expeditiones in quasuis longinquas, et barbaras terras <note>121 Obedientiam vt Christi virtutem amat.</note> Deo paratum offerre. Amabat autem obedientiam eo nomine suauius, quod, vt virtutem Christi intuebatur. Nam quanquam ceteras quoque virtutes, ad clementissimum Magistrum, ac Dominum imitandum, velut coelestem formam
<pb id='s395' n='395'/>
homirubus propositam in sese conabatur exprimere: tamen singulari quadam propensione pro exemplo spectabat obedientiae: vt qui vitam maluisset, quam obedientiam perdere, factus obediens vsque ad mortem, mortem autem Crucis. <note>122 Obedientiam Religiosorum nauim appellat.</note> Solebat quoque obedientiam vocare nauim, in qua Religiosi, inter humanae vitae fluctus, tranquillum, atque perpetuum, ne somno quidem interruptum ad aetemitatem cursum teneant. Eandem tanti faciebat; vt diceret, sperare se <note>123 Societastribus conseruanda praesidijs.</note> Societatem tribus maxime praesidijs conseruatum, et amplificatum iri: orationum, et sacramentorum vsu: aduersariorum molestijs: obedientiâ. Nam primum illud coniungere eam cum Deo: sequens ab mundo seiungere: postremum inter se, et cum capite membra copulare. Non raro vsu venit, vt quemadmodum parentes multa filijs optant, quibus carere se ipsi nihil dolent; ita religiosi <note>124 Victoria amoris erga necessarios.</note> homines sua citius, quam propinquorum commoda aspermentur. At Franciscus, quem erga suos, ac nominatim erga liberos, rem naturae commendatione carissimam, conseruaret animum; nec Imperatorem Carolum Quintum, nec Pontificem Pium Quartum latuit. Namque Caesar cum (haud scio an tentabundus) narrasset Sancium Cardonam Aragoniae Almirarchum vehementer conqueri de filio eius Carolo Gandiae Duce, quöd per iniuriam obtineret regionem, quae iuris Cardonae esset; respondit Franciscus iguarum quidem sibi vnde ius staret: ceterum rogare Caesarem, vt Cardonae non ius modo inuiolatum conseruaret, sed clementiam quoque adiungeret: et subijciente Carolo: Ita ne liberorum causam agis? Aequum videtur, inquit, in maiorem necessitatem, quae Almirarchi fortasse sit, gratiam inclinare. Pius autem Quartus cognito solutionem ab lege postulari Aluaro Borgiae Patris Francisci filio, vt cum fororis filiâ iustarum nuptiarum ius esset, ad quam Alcanicij Marchionatus hereditate perunerat, miratus nullum a Francisco factum sibi verbum eâ de re, vltro accitum expostulans interrogauit: quid ita, cum perspectam satis haberet Pontificis erga se, suosque propensam adeo voluntatem, tacitus quieuisset? Cui Franciscus: tametsi multum a multis impulsus esset, vt id negotij susciperet; impetrare tamen abse nunquam potuisse, vt faceret: quod pro certo haberet, Pontificem, tacente se, veniam sponte suâ daturum, si res e diuinâ gloriâ foret: alioqui potius rogaturum fuisse, vti vere, impenseque rogabat, modis vt omnibus prohiberet. Priorem enim, ac potiorem sibi religionem Pontificis, atque Apostolicae Sedis existimationem, quam quodlibet liberorum suorum commodum esse debere. At enim, inquit Pontifex, in hac causâ quid auctor es nobis? Hoc, inquit, cum hinc patruus, inde auunculus aequo propinquitatis interuallo idem matrimonium petant; vt optio virgini ipsi detur vtri malit nubendi. Sic quippe, et habita ratio partis vtriusque videbitur, et liberius matrimonium erit. Tum Pontifex, praeter integritatem viri, prudentiam quoque suspexit: sed Aluarum lege soluit cum eâ praefatione: Ad Dei gloriam pertinere, vt quando Franciscus Ecclesiae Sanctae, tam multis seruiebat modis, et vsque eo filios in Dei gratiam obliuiscebatur; eorum res Apostolicae Sedi precipuae curae essent. Ita factum est, quod interdum Franciscus, expostulantibus de immodicâ obliu one propinquis, solebat dicere, vt tantoc lementius eorum memoriam conseruaret Deus, quanto <note>125 Demortuam filiam cur non dolet.</note> purius ille cuncta post Deum haberet. Vbi filiam Lermae Comitem Isabellam amisit, cunctis sane laudibus cumulatam soeminam; Lusitaniae Principem Ioanam demirantem, nihil eum dolere, sic fertur alloquutus: Depositum Dominus, qui crediderat, idem reperijt: non igitur tristitiam alieni redditio, sed vsura gratiam postuiat: praesertim cum ad sempiternam quietem ab saeculo tam malo, quae Dei clementia est, euocatam speremus. Illud ipsum miranti Comiti stabuli Castellae: Ego, inquit, quo primum tempore ad sua me obsequia vocauit Deus, meumque cor ex me petijt; ita praebere totum, ac penitus studui; nihil vt perturbare illud deinceps siue vita, siue mors posset. Nec aliter sane fiebat non in funeribus modo suorum, quibus praemortuus ipse iam erat; sed quicquid omnino eueniret. Et duo habebat ijs temporibus in oreverba: alterum: De nihilo dolendum nihil: quippe nihili peritiura ducebat omnia: alterum: Numquid
<pb id='s396' n='396'/>
<note>126 De sola Deiglo riae iactara dolendum.</note> vlla Dei, et gloriae eius iactura facta? quando salua haec sunt; vnde angor? Hoc animo cum esset erga carnem, et sanguinem; caritatem tamen, vti summam in Deum, ita in omnes homines maximam obtinebat. Auditus est saepe <note>127 Caritas in proximos qualises se debet.</note> cum diceret: Famulo Dei existimandum nequaquam sibi caput vnum, duos oculos, duas manus: verum omnium capita, omnium manus, omnium oculos suos esse, vt omnium dolores sentiret tanquam suos: et calamiratibus omnium, perinde vt priuatis, succursum vellet. Nam hoc demum pacto constare vnius omnes corporis esse membra, communiaque laeta, et tristia habere cum ijs, qui gaudent, aut dolentex Apostoli praecepto, et exemplo, qui ad omnium infirmitates infirmabatur. De paupertate suâ largiebatur mendicis quantum plurimum poterat, tenuitatem stipis pondere exaggerans caritatis: aeque suâ beatus inopiâ, et miser alienâ, ex vtrâque thesaurum colligens immortalem. Cogitans quod Sanctus Augustinus de Deo docet, eum, quod petitur, si quo minus concedit, non id tam negare, quam in vtilius quippiam commutare; apud se decreuit, <note>128 Omnibus satisfacere curat</note> et ipse neminem dimittere suae petitionis expertem: sed vel precatione ad Deum, vel alio beneficio id supplere, quod petenti concedi vel non posset, vel minime expediret. Erga eos, qui sibi aduersarentur, et obtrectarent, incredibilem pietatem praeseferebat, nunquam vocem vel emittens ipse, vnde aut purgaret se se, aut accusaret illos, vel audiente se patiens a quopiam mitti. Si defendere facta non liceret; mentem, et consilium excusabat. Ipsi, aiebat, recte se putant facere: studio ducuntur bono: alia enim alijs videntur: peiora certe meis debentur culpis. Si quid forte delinquunt; precor Deum, vt parcat. Nec <note>129 Beneficijs maleficia compensat.</note> vnquam, si tempus ferret, ipsâ re caritatem in eos expromere, et superare beneficjjs maleficia desistebat. Molestiarum, quas anno seculi vndesexagesimo pertulit, gratam in omnem deinceps vitam, et annluersariam, tanquam de singulari <note>130 Qualis erga Societatem, ac subditos se gesserit.</note> beneficio, memoriam conseruauit. Porro erga Societatem, suaeque curae commissos alumnos plusquam paternum gerebat animum: nec erat, qui non id et sentiret, et fateretur: imitans diuinum etiam in eo morem, si forte quis deliquisset: vt recordationem delicti, perinde ac si nullum fuisset, post emendationem obliteraret: quo de argumento inferius plura dicentur. Quid autem <note>131 Munditia cordis.</note> mirum in diuinos vsque adeo transisse mores, cui tanta cordis munditia, et commercium tantum erat cum Deo? Praeoptabat mortem vel noxae leuissimae, et hoc precabatur a Deo. Imo et illud interdum addebat, vt vel dolores inferni potius toleraret, quam quicquam, quamuis leue, si fieri posset, peccaret. Saepius diebus singulis totum sese perscrutabatur, ne quid vspiam adhaeresceret labis: in iudicium mentem, eiusque vires, item linguam, et manus, et cunctos sensus, ac membra singillatim vocans: et quicquid deprehenderet aberratum (purissima autem illa acies non pauca dispiciebat, quae bene etiam oculatos fugiunt) <note>132 Bis quotidie confitetur.</note> ad sacrum iudicem per homologesim bis quotidie deferebat, semel ante sacrificium, iterum ante quietem. Sic autem in perscrutando sese morose persistebat; vt saepe inter meditationem serio statueret inquisitionis tempus contrahere, quo plus otij in reliquas curas relinqueretur. Itaque quantum alijs vigilandum est, ne iustum in eâ re modum non expleant; tantum erat illi cauendum, ne transiliret. Nouum quotidie vigorem induens concitabatur vsque magis, <note>133 Studium renouandi spiritus.</note> magisque profectibus ad profectus. Nihil apud animum suum decernebat in mediatione crebrius, et supplex precabatur et Deo; quam, vt de integro diuinum seruitium capesseret: perinde ac si tum primum tyrocinium auspicaretur. Et mirum profecto est iam et senex, atque Praepositus, quantopere insisteret in postulandâ in Societate, ad finem vsque, perseuerantiâ, perfectâque votorum, ac speciatim castitatis custodiâ. Principio cuiusque anni, et augustioribus quibusque ferijs, cumque anniuersarius rediret dies, siue votorum simplicium, siue editae professionis, siue accepti beneficij insignioris, siue grauioris susceptae procurationis, siue denique toleratae vexationis, quos dies habebat diligenter notatos, et quotannis cum ingenti gratiarum actione, ac studio maximo recolebat; tum maxime insistebat, vt velut aquila iuuentam instauraret.
<pb id='s397' n='397'/>
Assumebat autem tam longa spatia ad praeparationem dierum eiusmodi; vt vix dum absolutis prioribus, alia superuenirent. Paulo ante Generalatum nouem dies, totidem mensibus, quibus Christus Dominus in vtero Virginis fuit, tum alios tres ac triginta consequentes dies, tribus ac triginta annis, quibus idem vitam mortalem vixit, ad id vnum praecipuâ curâ dedicauit, atque exegit; vtab ipso Domino aptaretur ad nouam vitam, quam obscuram, et despectam in angulo quopiam Societatis agitaret. Instauratio autem praecipua haec capita complectebatur. Rogabat veniam de susceptis tempore exacto noxis, deque perceptis eodem tractu beneficijs agebat gratias: tum ad decurrendum stadium sub auspicio Coelitum alicuius, pro tempestatum ratione, nouum capiebat impetum, designatis nominatim actionibus, inquas potissimum intendendam curam censeret. Denique ad id benedictionem, et opem a Domino deposcebat. <note>134 Senescenti arbori similemse reputat.</note> Considerabat interdum sese velut senescentem, sensimque degenerantem arborem: dabatque operam, vt amputatis vetustis ramalibus, insertoque de Christi Cruce generoso surculo, vegetior, feraciorque regerminaret. Sed maxime <note>135 Vel instrumento musico, aut horologio.</note> delectabatur, et vtebatur assidue similitudine instrumenti musici, vel horologij machinalis: quae cum facile laxentur, atque discordent; perpetuâ indigent curâ, vt ad iustum libramentum, ac temperamentum reuocentur. Simul autem Dominum precabatur, vt suos tum animi, tum corporis sensus, velut fides, aut fistulas quasdam, tangere, et inflare ipse vellet: eosque sonos elicere, qui gratissimi ad aures eius acciderent: dolens eo se organum deterius inanimis esse; quod artificis manui repugnare illa nesciant, ipse nollet obtemperare. Compluresque alios ex ijs symbolis excerpebat sensus, quibus ad sua in dies renouanda studia, et acrius intendenda stimularetur. Corpus interdum ipsum, velut citharam, aut aliud id genus instrumentum cogitabat: tum semper, tum maxime in oratione pulsandum a Spiritu. Quare operam dabat, vt in id potissimum tempus <note>136 Orationis studium.</note> scite temperatum, et ad harmoniam compositum haberet. Quanquam orandi consuetudo loca iam omnia in sacella verterat, negotia omnia in somitem orationis. Dum diuinae scientiae studeret, quae Sanctus Thomas primâ Theologicae summae parte complectitur, in formam litaniarum redegerat, vt ipsum studium oratio esset. Itinera quanquam laboriose propter imbecillitatem obibat; eo tamen cupide suscipiebat, quo liberior ab interuentoribus Deo vacaret, dum montium conspectu, et fluminum, et agrorum, et vndique patentis coeli specie, velut alis subuehitur ad cognitionem, amoremque, et laudem Procreatoris. Quanquam ne ipsorum quidem hominum congressibus magnopere impediri se sustinebat. Quippe nisi sermones ad coelestia pertinerent, mens perosa humanas nugas, relicto humi corpore, libera petebat coelum: et interdum Patres admonuere, vt attenderet: nam videri responsa reddere aliena Ipse autem prositebatur <note>137 Industria in mentis euagationibus.</note> haberi fatuum malle, quam tempus perdere. Ceterum et illâ vtebatur industriâ, vt ex omnibus, qui se adirent, ad suum aliquid profectum exciperet: et si qui vnquam m memoriam inciderent, eos statim Domino commendaret. Egregiâ aduersus instabilitatem mentis industriâ, per quam fit, vt orationem, id, quod interpellare solet, intendat. Maxime capiebatur contemplatione, quam secundum mediam noctem habebat, Quinas in eâ summâ tranquillitate, senasue, prope non sentiens, deuorabat horas: hac vnâ in re Marci interdum indulgentiam tandem auocantis, trahentisque miseranter implorans, vt diutule adhuc sineret. Orationem suum vocabat centrum: ita ferebatur ad illam, ita in eâdem acquiescebat. In eâ reponebat, atque reperiebat omnia. Magistro, atque rectori horologij comparabat: itemque aestui maris, cum effluens vndas <note>138 Quid de oratione censeret.</note> reuocat ad portum, et fixas in aridâ naues ad nauigandum subleuat. Humanae mentis incitationem, et voluntatis effrenes impetus per eam mirabilius, quam solem ab Iosue sisti. Huius generis quatuor et viginti praeclara elogia cum ex vnâ meditatione in ephemeride adnotasset; haec verba subscripsit: Pro his quatuor <note>139 Orationi deditos amat, ac promouet.</note> et viginti effectibus gratiae agantur in horis vigintiquatuor. Sunt enim admirabilia opera Domini, pro quibus laudandus est in aeternum. Amabat orationideditos viros, eosque libenter, ad propagandum illum in Societate spiritum,
<pb id='s398' n='398'/>
ceteris praeficiebat. In meditandâ Christi vitâ assidue versabatur: et extant scriptae ab eo (quanquam non perlimarat) in omnes, quae totum per annum in sacrificio leguntur Euangeliorum partes, ingeniosae, succique plenae, et super omnia piae meditationes. Coniungebat semper cum sui confusione, et actione <note>140 Ephemerides de eius luminibus, ac sensibus in oratione.</note> grariarum: adijciebat oblationes, atque postulationes. Inueuimus in Tabulario Societatis Romano complures libellos, et multos perijsse (iacturâ sane inaestimabili) eiusdem generis ex his constat; qui tamen supersunt; vel vni sunt satis ad aestimationem Francisci virtutum. Ex chartâ sunt ex acceptis literis decerptâ. <note>141 Eiusdem in scribendo pau pertas, atque simplicitas.</note> Itaque et subscriptiones pleraeque etiam num, et cerae nonnullae cum signis manent. Nullo cultu, nec tegumento, sic rudi filo ab ipsomet consutum fuisse opus ipsum declarat. Paupertatis, simpliciratisque viri nobile documentum. Igitur in ijs libellis ad notata sunt, quae singulis diebus ab initio anni quarti ae sexagesimi, vsque ad septuagesimum meditarus est, quae postulauit, quae obtulit, ad quae obtulit, sensus omnes, et lumina, totum denique cum Deo negotium: quas res nemo, opinor, nec sine ingenti admiratione, nec sine singulari pietatis ardore legerit, nec item sine pudore, ac suimet despectu, tanti comparatione viri. In ijs videre est multum saepe temporis ita transactum; vt ex vicenis quaternis dierum, ac noctium hori et nulla omnino sine nouâ praeteriret consideratione mysterij, et actione gratiarum, et postulatione beneficij, et oblatione <note>142 Oblationes inter orandum.</note> sui. Et quidem in hac postremâ eo processit; vt singulis prope momentis, eam continuaret, instauraretque, Etiam nunc iterans, hoc est, Etiam nunc me tibi trado, dedoque. Offerebat autem ad durissima quaeque, ad labores Indicos, ad peregrinationes longissimas, ad Martyrium, quod flagitare nunquam desinebat. Offerebat nouos, si haberet, Ducatus, dignitatem, vitam, omnia. Et offerebat pro ijs omnibus, pro quibus Christus Dominus quo primum momento est conceptus in Virgiuis vtero, pro quibus in Praesepi, pro quibus in Cruce obtulit sese Interdum autem alia Patri, alia Filio, alia Sancto Spiritui offerebat Et solertissimâ quadam religione, ac religiosissimâ solertiâ, sua quaedam singulis Diuinis personis accommodare nouerat, tum in oblatis, tum in postulatis <note>143 Postulationes.</note> Agebat totius mundi negotia. Nulla nec publice, nec priuatim ingruebat cala mitas, nihil impendebat periculi, nulla grauior suscipiebatur deliberatio, quin supplices coram summâ bonitate sterneret preces. Et crebro perpetuam supplicationem non quadraginta modo horarum, sed et hebdomadarum, ac mensium complurium per Societatem distribuebat. Humanarum quoque ordiuaria necessitatum <note>144 Hebdomadarium sacrificio rum, ac precum tributum in Societate instituit.</note> genera singillatim diuinae pietati commendabat: quam ad rem, vt prompta in subitos casus, perpetuaque haberet praesidia; hebdomadaria sacrificiorum, ac precum per cunctam Societatem, quasi tributa, arbitrio Praepositi Generalis impendenda induxit: quo thesauro successores postea nullum habuerunt grauissimi muneris gratius leuamentum. Et ipse homines nominatim quamplurimos, praesertim qui de Societate benemeriti essent, vel preces eius expetijssent, vel conferre ad publicas vtilitates possent, praecipueque Cardinales duos, ob singulare erga Societatem studium, Alexandrum Farnesium, et Carolum Borromaeum, qui iam magnorum in numero coelitum magnus religiose colitur: pro quo etiam dum precaretur, solebat magnâ suauitate compleri: vt intelligere liceat ad aures diuinas viri sancti, pro sancto preces accidisse gratissimas: gaudente Domino Franciscum quoque suam conferre opellam, ad locupletandum eum virum, cui tantum sanctitatis, et gloriae destinarat. Ad omnia Christi Domini mysteria <note>145 Erga passionem Domini studium</note> dulcissime afficiebatur, praesertim ad Incarnationem, et Mortem: quarum alteram vt matutinum, alteram vt vespertinum sacrificium offerebat. Optabat cunctis in rebus sentire Christi cruciatus: vt vel conspectus ipse virgarum, et trabium, et ferri, et vestium, et aliarum huiusmodi rerum instaurarent memoriam dolorum, quos Christus per eas res pertulit: vitam quoque assidue moriens agere ad pedes Crucis, assumptis in hoc patronis Deiparâ, Ioanne, et Magdalenâ. Denique singulis horis pro mortuo suâ causâ Domino emori. Optabat ad conspectum Crucis sentire eos dolores, quos Virgo parens, vbi filium vidit in
<pb id='s399' n='399'/>
<note>146 Septem Christl sanguinis effusiones septies in die veneratur.</note> eâ pendentem, sensit. Septem Christi sanguinis effusiones diebus singulis septies venerabatur: primam in Circumcisione, alteram in horto, tertiam e flagellis, quartam e spinis, quintam e plagis exulceratis dum expoliatur ad Crucem, sextam e clauis, postremam e lanceâ. Sic autem venerabatur; vt gratias de ijs agens, donum aliquod per easdem peteret tum sibi, tum alijs. Alia temporibus <note>147 Septem cordis doloribus afficitur.</note> alijs. Saepe septem dolores cordis, quorum primus erat dolere de peccatis: alter quod sero ipsum cognouisset Dominum: tertius ad conspectum Christi vulnerum: quartus ad conspectum vulcerum suorum: quintus ex commiseratione proximi, reputando, quae ipse Dominus pro illis egit: sextus e Christi solitudine: septimus, quod haud dum mortuus ipse pro Christo esset. Simili veneratione <note>148 Septem in Christo plagas veneratur.</note> venerabatur septem plagas: nam manuum, pedum, et lateris vulneribus, pectoris, ac dorsi lacerationem adnumerabat. Nunc easdem, nunc totam Christi patientis historiam particulatim recolebat in horis sacerdotalis officij. Magnâ quondam pietate perfusus est intuens in gremio matris Iesum infantem. Secumque disquirens, cui nam Regina Coeli talem filium educaret; subijciebat: mihi educat, mihi illa famulantur obsequia, mihi paratur sanguis, mihi corpus acquiritur, mihi vita proficit. Maxime autem commouebatur perpendens quantâ se voluntate Deus puer iam tum sacrificio dedicaret, et in victimam adolesceret. Supplex precabatur sibi concedi, vt omnes, et omnia videret in Christo, proque eodem obliuisceretur omnia. Immergebat se penitus in eiusdem Domini, omnem exuperantis scientiam, caritatis considerationem: quamplurimos in eâ gradus, et quamcelsissimos contemplabatur, vt equidem non alibi augustiora <note>149 Deuotio erga Sanctissimam Eu charistiam.</note> legerim. Vltra vero omnem vim eloquentiae est, aduersus praesentem in sacrosanctâ Eucharistiâ Dominum quantâ pietate ferretur, quanque sanctis, ac dulcibus afficeretur motibus. Vbicunque degeret secretam sibi curabat cellam ad arae maximae latus. In eum velut portum, quam licebat creberrime, ab negotiorum aestu recipiebat sese: ibi ante De um suum effundebat cor suum: ibi diuinitatis commercio, et dulcedine fruebatur, beatae vitae praegustans suauitatem. <note>150 Septies in die eandem inuisit.</note> Septies, cum minimnm, die quouis solebat inuisere. In singulis salutationibus, et sub Sancti cuiuspiam ductu, quasique admissionali patrono adibat: et dona <note>151 Communionem spirltualem, ac sacramentalem frequentat.</note> quaedam propria, pro temporum varietate, varie deposcebat. Communionem quoque, quae spiritualis vocatur, instaurabat. Porro sacramentalem nullo vnquam, ab Societate initâ, die nec valens, nec aeger praetermisit. Nam eam ob causam, cum alio tempore concinendis abstineret sacris; hebdomadae maioris <note>152 Sacrificandistu. diosissimus.</note> obibat solennia: nec inter peregrinandum graue ducebat vnam a viâ leucam, alteramue deflectere, vel locis de cetero parum commodis pernoctare. Quae cum quidam curiositatis, aut regustandi amici causâ subeant; optime collocata censebat ad regustandas coeli delicias, et congressu Maiestatis summae fruendum: et cogitabat quantum Domino, pro tam prompti sui copiâ, deberetur. Nam cum nullis officijs adaequari vnquam posset vel vna communicatio; quid tam <note>153 Qua praeparatione, et pietate sacrificium faceret.</note> multae promererentur? Cum ingenti, prolixâque praeparatione ad sacrificium accedebat, et peragebat in sacello priuato longâ cum morâ, tantoque studio, quantum humana imbecillitas capit. Edita typis extant pulcherrima eius monita praeparationi ad Sanctissimam Communionem vtilia: sed quae ad Missae sacrificium adnotauit, ex vsu deprompta suo; quia vulgata non sunt, et cuipiam Sacerdotum <note>154 Quae faciebat ante sacrificium dum vestibus indueretur.</note> commodo fortassis erunt; cursim perstringere non pigebit. Antequam ad sacras vestes adiret, memoriâ repetens tum Sacerdotibus ad Altare olim Mosaicum accessuris interdictum vini gustum, tum praelotos a Domino sacrosancta Mysteria instituturo Discipulorum pedes: seque et seculi curis ebrium, et non vestigia tantum, sed et manus, et caput sordidum recognoscens; praeter poenitentiae sacramentum, lacrymis diluere curarum merum, et in acetum vertere, ijsdem culpas, et sordes eluere conabatur: confusionem interea, timorem, caritatem, et affectus alios ex infinitâ magnitudine, et maiestate immensâ mysteri suscitans. Dum vero sacras vestes indueret; velut lupum se in vestimentis ouium intuebatur: et Daemones suorum scelerum conscios videbatur audire
<pb id='s400' n='400'/>
per irrisum exprobrantes: en Saul inter Prophetas: Ecce Adam, quasi vnus ex nobis. Tum singula sacri cultus ornamenta pretiosa, ac mollia, cum contume. lioso Christi amiculo, catenis, et cruce comparabat: et cogitans, quae ex vestimentis eiusdem virtus exiret; induere animum studebat eius sanctae mulieris, quae secum aiebat: si tetigero tantum simbriam vesti menti eius salua ero. Sub haec, submissis ex alto pudore, ac pauore luminibus, ad Altare procedens, veterem sibi illam, ac seuerissimam subijciebat comminationem Exodi vigesimo nono: Omnis qui tetigerit montem morte morietur: et, Sacerdotes autem, et populus ne transeant terminos, nec ascendant ad Dominum, ne forte intersiciat <note>155 Quae in sacrifi. cio sibi propo. nebat.</note> illos. Inter sacrum mirabatur esse sibi homuncioni nequissimo, et exuli cantanda cantica Domini in terrâ alienâ, et cantica Angelorum, et eorum, qui Agnum sequuntur quocunque eat: a quibus quantum se dignitate, ac munditiâ distare sentiebat; tam illa ori suo carmina parum consentanea fatebatur. Erubescebat quoque agendas in oratione fequestri partes inter Deum, et populum, homini, qui per tot inuenta perdere animas consueuisset: legendum diuinae volumen sapientiae sessori cathedrae pestilentiae: promulgandum Euangelium veterano <note>156 Quales habebat sensus in oblatione, et consecratione.</note> per facta, atque exempla Euangelij impugnatori. Sed vltra modum verecundiâ, et confusione operiebatur oblationem apparans, secum versans, quidnam animi gereret, qui vnicum, et percarum Patri filium, quem idem crudelissime enecasset, accederet oblaturus. Rogabat igitur submississime Patrem coelestem, vt id ab se officij ne respueret: et gratias agebat immensas, quod pro inexuperabili suâ benignitate, nequaquam respueret. Iam vero condecrationis mirificae summo appetente opere totus commouebatur, et cohorrescebat, tanquam audiret etiam num intonantem Dominum: ecce appropinquat hora, et filius hominis tradetur in manus peccatorum: se illum esse sceleratorum deterrimum interpretans, cuius iam iam tradendus in manus filius hominis, et filius, Dei esset: quam cogitationem ita acrem, potentemque in sese experiebatur; vt <note>157 Quales in hostiae contactu.</note> nimium cenferet durum, qui ad eam non emollesceret. Verum enimuero est prorsus inenarrabile quam pijs permisceretur sensibus, quamque variam, atque multiplicem adhiberet venerationem in Hostiae sacrosanctae contactu. Hac proprie causâ sanctissimos viros Simeonem, ac Iosephum, et ipsam praecipue Deiparam, quorum sinum, et vlnas Christi beauit infantia, vt optime gnaros, ex pertosque debitorum illi obsequiorum; tanquam magistros assumebat, et caelestis vrbanitatis praeitores: enixissime rogans, vt celsissimum ministerium, quemadmodum ipsi gessissent, ita sibi impetrarent gerere, simulque interim animo sentire, quod ipsi senserant. Nunc horrore perfundebatur, admirans non percelli se, vt quondam manu ad Arcam porrectâ Ozam mysterij huius tenuem adumbrationem. Nunc dulcissime confirmabatur, disserens, cum se Agnus in lupi traderet potestatem, quid ni se lupus agno permitteret? Totiesque in manus se Domini offerebat, quoties sumeret illum in suas. Alias ad singulos attactus singulas Cruces, quas quinque sibi acute distinxerat, precabatur: vel vt sentiret dolores, quos in Caluario primum Ioannes, deinde Magdalena, tum maestissima Parens, postremo ipse Dominus sustulisset. Alias optabat ijs affectibus commoueri, qui Deiparam subierunt, cum filium in praesepi, cum in circuncisione, cum in oblatione ad templum, cum demum in Caluario, sinu, et vlnis excepit. Alias quoties attingebat, cupiebat vicissim salutarem manus Domini factum sentire, et nouum semper aliquod, pro tempore, ac necessitate, donum postulabat: memor prodeuntis e Domino etiam num mortali virtutis, qua tangentes salui fiebant. Et profecto omnium deberet obuersari animis iustissima Chrysologi admonitio: Audiant Christiani, inquit, qui quotidie corpus Christi attingunt, quantam de ipso corpore sumere possint medicinam, quando mulier totam rapuit de solâ Christi fimbriâ sanitatem. Miseri, qui quot die corpus Domini tractamus, et sumimus, et a nostris vulneribus non curamur. Igitur ad quos thesauros admouere quotidie manum liceret Franciscus animaduertens; id elaborabat, vt vacuam nunquam reciperet. Frequens precabatur e Coeli Reginâ,
<pb id='s401' n='401'/>
<note>158 Quae a Sanctis postulabat.</note> vt per eius opem tractareita sibi donareturea mysteria; quemadmodum ipsa, post ascensum in Coelum filij, suscepisset. Hunc ex Apostolis, alijsque Beatorum, prout cuiusque solennia agerentur, insistebat, participem se vt facerent eius venerationis, qua sacrificium illi peregissent: consimili submissione, et geminae caritatis amplitudine pro ijs omnibus, et ad vniuersa illa concilianda dona offerens, pro quibus illi obtulissent. Sacram Hostiam cum adorandam sublime tolleret, auebat cruciatibus impertiri, et exulcerationem sentire, quae ipsum Dominum, dum Crux attolleretur, excruciauit. Ad conspectum vero, et tractationem Calicis, fundendi studio sanguinis inardescebat, tacito clamore cordis ingeminans: Quis mihi det, vt moriar pro te? Et ad aeternum Patrem mente sublatâ (vt ingens incendium in sui materiam incrementi vertit omnia) magnopere compungi earum comparatione foeminarum solebat, quarum altera, post absumptum in commune alterius filium, abscondit suum: talem se ipse arguens, qui Dei filio, vel ad cibum impertitus; suum vicissim, hoc est carissima quaeque sua cum illo maligne communicaret. Nil vero vsurpabat frequentius, quam vt sacrisicium pro ijs offerret omnibus, pro quibus sacrificij ipse auctor obtulit sese: tum primo, quo Virginis in vtero conceptus est, momento: tum in Praesepi: tum in Cruce, eoque puncto, quo expirauit. Iam ad consummanda mysteria, tan quam illico in sinum Domini editurus spiritum, accedebat. <note>159 Ardor animi etiam in vultum erumpir.</note> Quibus in cogitationibus ita defigebatur animus, et incalescebat; vt etiam vultus ignesceret. Post haec cogitans sepulto iam Saluatori fidelem saxa praebuisse custodiam; sese, vt infidelem crediti sibi thesauri custodem, infra saxa, et sepulcra abijciebat. Ergo ipsum met rogabat Dominum custodem vi, ac fide inuictum, vt cor ipse suum, instar sepulchri, siguaret, et custodiret, et se ipse ab <note>160 Quibus gratia. rum actionibus vteretur post sacrificium.</note> omni iniuriâ tueretur. Denique ab Altari digressus, nunc in complexu, nunc ad pedes amantissimi Domini gratijs agendis, adorandoque, et amando illo, seseque ei tradendo, et agendis tum suis, atque Societatis, tum Ecclesiae totius, et mundi causis, sine fine perseuerabat demissus in genua, et immotus: vt interdum prouecto iam die abstrahendus propemodum, et rapiendus ad mensam esset. <note>161 Sanctissimo Viatico praemuniri cupit: Deique benignitatem admiratur.</note> Summopere auebat in exitu vitae sacrosancto communiri Viatico: idque precabatur, vt ipsamet horâ mortis, si fieri posset, acciperet, vel saltem spirituali communione, eo articulo muniretur: admirans in hoc beneficio immensam, Gristi Domini clementiam, perinde atque Regis, qui non contentus exulem seruum reuocare in regnum, ipsemet reducturus, ad exilij vilitatem adiret. Id <note>162 Eucharistiaeprae sentiam dignoscit.</note> muneris videbatur diuino quodam instinctu consequutus, vt inferens pedem in templa, sagacissime statim sentiret quo loco veneranda mysteria seruarentur: nec ipse vnquam lampades licet interdum, et cetera argumenta fallerent, falleretur. <note>163 Multa praenoscit diuinitus.</note> Ceterum constat alia quoque multa praecognouisse diuinitus. Anno quidem seculi eius altero et quinquagesimo, cumognatum Gandiâ nuntius aduolasset signisicaturus Carolo Duci natum filium; occupauit ipse percunctans, quam belle infans Franciscus haberet: miranteque nuntio quis nam sibi, qui nihil ad celeritatem reliqui fecisset, praeripere euangelia potuisset: salua, inquit Pater, sunt tibi praemia tua. Ter egosalutationem Angelicam pronuntiabo. Cetera Duci scribam, vt ipse persoluat. Francisco Brioni grauiter aegrotanti, semel atque iterum praedixit, nequaquam ijs temporibus moriturum, sed breui, vt successit, validum fore. Segobiae Ferdinaudum Solerium ex tertianâ decumbentem inuisens, reperit opperientem febrim: et comiter increpuit: quid ita opperiretur? Cumque ille dixisset: Tu ergo Reuerende Pater veta accedere, et ego desinam <note>164 Febres ab aegris remouet.</note> opperiri: Ita sit, inquit, in nomine Domini: Tertiana febris ne post hac ad Solerium accedito. Et continuo auditum imperium euentus ostendit. Procerum Hispanorum quidam grauiter dissidebat cum filio: Franciscus reuocare in concordiam voluit: sed duriter auditus ab illo, preces conuertit ad Deum, ac facillimas aures inuenit. Febris Procerem venantem arripuit, statimque subijt animum ex repulsis id accidisse Francisci monitis. Eius ergo se potestati permisit. Seruus Dei sacrum pro nomine fecit, febrique conrinuo abactâ, resarciendae
<pb id='s402' n='402'/>
quoque pietati rationem iniuit. Vltimum e Castellâ discedens, Patri Ioanni Suario Romam aegre cum spiritu peruenturum se, ipsum autem Castellanae Prouinciae rursus praefuturum praenuntiauit. Suo comiti Marco iam prope moribundus praedixit, suum post excessum in Indiam profecturum: quod subinde euenit, cum quidem alia omnia Marcus eo tempore cogitaret. Haec ex commercio Dei, et consortione cum Patre luminum hauriebat. Nec semel conspectus est orantis ex ore fulgurans coelestis splendor, vnde et cubiculum in tenebris colluceret. <note>165 Daemonum contemnit mole. stias.</note> Conabatur Diabolus varijs sese formis obijciens, diuinos interpellare illos congressus; sed dum tentaret illudere, ludibrio erat. Nihil Franciscus commouebatur. Fuit etiam cum gradibus arae maximae circumiecti clatri deciderunt in caput precantis: et ita loco motus non est; vt ne manus quidem, quas habebat <note>166 Sanctos studiosissime colit.</note> sublatas, demiserit. Studiosissimus cultor Sanctorum erat. Notabat mirâ subtilitate virtutes eorum, sibique eas postulabat a Deo, et imitari studebat. Kalendis Maij Anno seculi sexagesimo septimo, quoniam Sanctus Iacobus sertur in genua adorandi, orandique gratiâ centies procidisse; eam pietatem imitari constituit: et geniculationes ita distribuit; vt quoties Gloria Patri iteraretur in Sacerdotali psalmodiâ; toties ipse genua flecteret: quod fiebat tricies et quinquies: in Horaria exercitatione vicies semel; pari numero in salutationibus diuinissimae Eucharistiae, plagarum, et effusionum sanguinis Domini: semel proxime ante cubitum: semel statim a cubitu: quinquies in Rosario ad singulas precationes Dominicas: semel in psalmo e quinque psalmis Maria: semel in litanijs: semel in meridie, iterumque sub vesperam ad signum salutationis Angelicae: duodecies ad orationem, Agimus tibi gratias. Ex quibus omnibus proposita summa conficitur. Quam exercitationem quandiu deinceps continuarit, quanquam est incompertum, et, cum illa ipsa opera, quibus gennum flexiones adiunxit, quotidiana, atque perpetua habuerit vero simile est, illam quoque retinuisse: tamen recte existimanti, etiam sine illis, necesse est mirum videatur, hominem grauissimis impeditum negotijs, et exhaustae funditus valetudinis, tam multis, tamque <note>167 Erga Sanctos per octiduum cultos quid praestaret.</note> varijs muneribus suffecisse. Quorum Sanctorum per octiduum celebrantur solennia, consueuerat praecipuas octo virtutes seligere, et singulas diebus octidui singulis meditatione, et imitatione versare. Saepe etiam quatuor et viginti, cuiusque Sanctorum virtutes obseruabat: vt diurnis, opinor, nocturnisque adaequaret horis, et vnaquaque horâ suppeteret, quam proprâ curâ recoleret. Per eorum quoque patrocinia, prout cuique aptum erat, alia, atque alia dona ingeniosissime tum sibi, tum alijs precabatur. Specimen sint, quae petijt ex Sancto Luca: Pietas erga Deiparam, Euangelij intelligentia, Crucis mortificatio, Scholasticis <note>168 Sanctorum menstruam sortitinnem in Societatem in. ducit.</note> nostris auxilium. Menstrua eorundem sortitio per ipsum maxime, qui ex annuâ olim pateroa in domo vsitatâ acceperat, in Societatem inducta. Reliquias eorum, vt impense colebat; ita quam posset ornatissime habendas curabat: nusquam melius famulari aurum pronuntians. Ad excitandam populi pietatem vim ingentem sacrarum imaginum excudendam Roms curauit: perque omnes etiam <note>169 Sanctorum reliquias exorna ri, eorumque imagines excu di turat.</note> Indiarum Prouincias non imagines modo, sed formas quoque dimisit. Praecipuam quoque curam impendebat iuuandis animis, quae noxarum residua igne purgarent: et ingenue aperuisse dicitur Hieronymo Natali, non paucas earum sibi visas, cum exolutae poenis euolarent ad gaudia, agerentque gratias, et relaturas <note>170 Pietas erga ani mas purgatorij</note> pollicerentur e coelo. Hoc autem cum exerceret patrocinium, pudore, vt in alijs eiusmodi, sussundebatur: existimans quam parum conueniret, se, cuius aiebat esse animas ad inferos trudere, interpellare pro liberan dis. Ex eodem diuino lumine prudentiam capiebat, qua tum priuatas suas res, tum publicas administrabat. Quanquam infitiari nequaquam interest sanctae contem plationis otio potius, quam negotijs deditum fuisse. Atque equidem non in prudentiâ modo, sed in cunctis sanctissimi viri virtutibus praecipue eam suspexerim, quod eum haud pauca, si vellet animo indulgere suo, vt interdum indicauimus, aliter in Societate esset temperaturus; nihil tamen vnquam sibi permisit. Qua in re, significat ipse met in ephemeride, protectum se se fingulari Dei munere, deque
<pb id='s403' n='403'/>
<note>171 Mira fidelitate Sociecatem rexit.</note> eâ tutelâ studiose gratias agit. Ergo fide summâ creditum sibi depositum custodiuit. Ad Instinita Sancti Ignatij accuratissime sua facta, et consilia reuocauit omnia: eadem et pie veneratus est, et religiose tutatus: vt merito inter notabilia numerari queat testimonia, per quae Deus palam fecit vitae hoc genus sibi cordi, curaeque esse; quod cum eodem tempore rerum Christianarum summam Pius Pontifex Quintus, et Societatis Franciscus Praepositus obtinerent; non omnem eius disciplinae ordinem commutarint. Quin potius duobus in capitibus, quae nouauit Pontifex quoad eius, citra peruicaciam, potuit, acerrime Franciscus obstitit. Animaduerterunt Patres ex eo maxime tempore, quo creatus est Generalis, tanquam nouum hominem induisse, ad regulam Societatis, ac formam <note>172 Constitutionum amor.</note> omnino factum. Nimirum, qui dederat munus, addiderat facultatem. Nihil habebat saepius in ore, nihil lectione, et meditatione magis terebat, quam sancti Fundatoris constitutiones: quas vt confirmaret, et commendaret impensius; lucubrationem in choauerat, per quam testimonia ex Euangelio earum singulis conuenientia colligebat. Dignum Praepositi vigilijs opus, et gratum futurum posteris, nisi peregrinatio Hispanica interrupisset. Regulas singillatim ita meditabatur; vt gratias agens de vnaquaque quod tradita esset, deque eo, quod ad seruandum egisset; dolens autem si quid omisisset, et aliquâ poenâ vindicans; accuratiorem imposterum custodiam sibi proponeret, et ad proposita re praestanda auxilium imploraret: nominatim expendens virtutes, quae regulâ quaque continerentur, singulis in singulis salutationibus diuinissimi sacramenti. Quin etiam ed processit, vt peculiares faceret, et indiceret preces ad id, vt quae Sanctus Pater decimâ parte Constitutionum conseruationi Societatis vtilia praescripsit, <note>173 Affectus, ac reuerentia erga Sanctum Ignatium, atque Lainium.</note> accurate seruarentur. Anniuersariam Sancti Patris. memoriam singulari pietate peragebat: faepeque alias spiritum eius a Domino precabatur, Lainium quoque colebat perstudiose et ambos interdum ita iungebat; vt Ignatij prudentiam, ac lumen, Lainij leniratem, ac suauitatem votis exposceret. Admirabatur sapientiam Dei, ac bonitatem, qui leonem, ac lupum fecisset ouium pastorem. Talem quippe se feram habebat: tautumque aberat, vt sibi placeret ex impositâ personâ. Socios autem, vt oues occisionis, et dedicatas sacrificio victimas <note>174 Societarem mire studio regit.</note> contemplabatur, suspiciens opera Dei in illis. De cetera totus erat, vt expressas in Euangelio boni Pastoris partes, quarum summam collegerat, curâ, et caritate repraesentaret. Orabat Dominum, vt id sibi sentire pro ouibus daret in, ipso, quod Pastorum ipse Princeps de eisdem sentiret. Creberrime vitam, et san guinem, et quicquid in se esset, offerebat pro suo grege. Toti Societati ter singulis diebus benedicebat, et nan raro saepius. Interdum vicies quater in die iterabat: <note>175 Aliorum culpas in se punit.</note> Serua eos in nomine tuo. Quod si quam cuiusquam culpam resciret; non secus, ac de suis dolebat, atque ex se sumebat supplicium. In consultationibus <note>176 Consiliorum ratio.</note> ad eam se componebat aequitatem; vt consilia susciperet, tanquam illico expiraturus, Ad haec quo totam quasi praesentem in oculis, et corde suo perpetuo haberet; Prouincias omnes in hebdomadae distribuerat dies; et Prouiuciales earum nominatim, ac praecipua negotia, statutis in orbem diebus, summae bonitati, <note>177 Prouincias, ac domos superis commendat.</note> itemque Sanctorum, qui in quaque Prouinciâ tutelares haberentur, patrociniocommendabat. Et quoniam duodeuiginti numerabantur Prouinciae; sacrificia totidem ita disponebat, vt perpetuâ serie pro aliquâ fierent: quorum, nouem Sanctissimae Trinitati, alia in honorem Angelarum et Beatorum hominum generatim addicta offerebat, Solebat quoque Prafessorum familias Patri, Collegia Filio, Probationum domos Sancto Spiritui dedicare, et custodienda, <note>178 Sanctissima Pa tris Francisci vota.</note> permittere, Sibi autem vnum e tribus continenter orabat, vel opem ad recte Societatem administrandam, vel vt munere liberaretur, vel demum, vt eriperetur e vitâ. Quas preces cum faceret, magnâ quadam solebat impleri fiduciâ eas auditum iri. Vt autem in Sacrosancti Christi corporis veneratione, prout dictum est, fixus haerebat; incredibile capiebat gaudium; cum vel Sacerdotes sacrificantes, vel ceteros ad mensam caelestem accumbentes, aut coram intuebatur,
<pb id='s404' n='404'/>
aut mente considerabat. Aiebat enim, vt Pastor quiuis e rure laetaretur egregia quaedam praeberi gramina commisso sibi gregi; sic gestiendum sibi, et Christo Domino gratulandum, quod ouiculas suas beatis caeli pascuis saginaret. Se quoque ipsum per eiusdem communionem diuini pabuli, eâ cupiebat, orabatque participari virtute, et gratiâ; vt iucundus inde gregi, et gratus efficeretur: <note>179 Quantum illi Societas debeat.</note> quia et cibus eidem in eodem Domino fieri optabat. Ceterum multis in omnes partes nominibus tanto viro Societas debet. Obscuram suo accessuillustrauit, indigentem subsidijs vitae sustinuit, exiguam alumnorum numero auxit, quos multos, atque praestantes exemplo, atque auctoritate pellexit, compluribusque domicilijs propagauit. Gandiensis Collegij, vbi primum omnium Academiam habuimus, fundator, ac parens: item primus auctor Romani fuit. Exercitationum Sancti Ignatij comprobationem Pontificiam (bonum sane inestimabile) eidem debemus. Postremo salutares etiamaliquot mores iam Praepositus Generalis induxit: et Prouincias duas Peruuianam, ac Mexicanam ad ceteras <note>180 Domosprobationis enixecu rat.</note> adiecit: praecipuâque incubuit cura, vt domos probationis, in quibusreponebat plurimum, quasque sic adamabat, vt diceret in corde suo, si aperiretur, domum probationis inuentum iri, secretas a Collegijs excitaret, recteque ex Ignatij praeceptis regeret. Itaque qua nunc in his vtimur disciplinâ, potissimum ei debetur. Inter cetera ex sacris literis pias sententias collegit, et obseruationes norauit diuersis actionibus, quibus Tyronum quotidiana vita distinetur, ad eas <note>181 Lenitatem in administratione commendat.</note> religiose obeundas, scitissime acconimodatas. Lenitatem in administratione maxime laudabat: atque ita ingenium, quanquam aulicis a pueritiâ imbutum moribus, euangelicâ bonitate perfecerat; vt nihil illo simplicius, candidiusque. Verum singula persequi, praesertim, quae iam alij in descriptâ Sancti viri vitâ ab tenebris vindicarunt, huius festinati per orbem terrarum discursus non est.</p>
<p><note>182 Baptista Sancius egregius praedicator.</note> Sexto Kalendas Decembres in eâdem Romanâ domo decessit Baptista Sancius, sacer ille, mireque per Hispaniam vtilis, eoque nostris in Commentarijs saepe laudatus orator. Totus erat in meditandis, contem plandisque diuinis, morum habitu rectisimus: ad populum argumenta non nisi grauia, scelerum foeditatem, ac pestem: contraria his bona virtutis: nouissima humanarum rerum: Christi Saluatoris caritatem, eiusclemque seueritatem iudicis pertractabat. Inde fiebat, vt e materiâ hac persolida in officinâ contemplationis fabricata, atque exacuta tela, manu incitata recti operis, et exempli, quasi amento contorta dum vibrat; nimium haberent pondus, alteque in audientium mentes <note>183 Periclitatur in via virtutls.</note> salubri plagâ descenderent. Sed parum supremis temporibus, adfuit, quin athletae acerrimo ludificator Satan insanabile vulnus infligeret. Hausta ab Ioanne Auilâ primae rudimenta sapientiae, diutina exercitatio excelsarum contemplationum, amor secessus, ingenium tristius, et aspere increpandis populorum vitijs assueta lingua (fuit enim in hoc genere coercendus) praestigijs opportunum fecerunt. Nam Paulatim eo deductus est, vt Magistrum Ioannem Auilam, et praecepta eius incomparabilia existimans, ea sola miraretur, ac praedicaret: communem orandi viam pro oratione vix numeraret: si quid festiuius in consuetis remissionibus audiret pro blasphemiâ, risum pro dissolutione haberet: eoque se magis, ac magis ab sociali consuetudine abiungens, Societatem non magnifaceret: labi diceret: et quae minus probaret, non vt quorundam propria, sed vt communia passim carperet. Ad quam sectam (nihil enim ita pellax, et quasi viscatum est, vt censoria, ne dixerim criminatrix, lingua, cui suffragetur virtutis opinio) in Placentino Collegio cum multi iuuenum adhaerescerent, euocatus est Romam. Anno superiore, dum ingrederetur Hispaniam Borgia, Italiam ipse intrauit. Summâ caritate Romae susceptus, primae auctoritatis Patribus Ioanni Fernandio, qui sacras literas in Romano Collegio explanabat, Francisco Turriano scriptori nobili, Iacobo Paesio perdocto Theologiae interpreti tractandus, atque curandus datur. Nequaquam tractabilem principio sese praebere: non modo dictata tueri sua, et medicinam respuere; sed et appositos sibi medicos velle curare. At Ioannes Fernandius, qua erat et ingenij, et caritatis
<pb id='s405' n='405'/>
<note>184 Remedia adhibentur.</note> acrimoniâ circumclusit hominem, et pressit grauissime. Ostendit quantires periculi esset praeceptionibus aljjs, quam praepositi a Deo rectoris, cum labe obsequij, inhaerere: quam alienum ab humilitatis, hoc est a recto, tutoque spiritu, vnum se credere dono orationis et Deo donatum: condemnare ridentem, quanto grauior culpa, quam ridere: cum contemptus alienus nunquam vitiocareat: at modicus in loco risus et laudem mereri, et mercedem a Deo possit: faceta quoque narratio quanto veniâ dignior, quam vitae alienae acerba insectatio: ad haec quam peruersum priuati hominis sententiam quae accomodari ad communem Praesidum debeat, facere normam disciplinae: et hanc, si cum eâ non congruat, ire pessum arbitrari Postrerao quam publice noxium, susurris id ipsum spargere, et communes vitantem conuentus, ne ioci fortasse auditio maculet aures, aliena facta in cubiculo, sinstrâ cum interpretatione, garrire, vnde laedatur simplicitas audientium, fama violetur absentium, fratrum caritas saucietur, affligatur auctoritas Ordinis, ad remedium proficiatur nihil. Quanto aequius esse anguste de se, deque alijs benigne sentientem, si quid emendandum censeat, rectâ viâ incedere: et Praesides, quorum interesset, modeste, sed libere admonere. His, et id genus salubribus monitis, si quid optimo viro Satan imposuerat, discussumest. Fuit in potestate suadentium, ac demum cum <note>185 Sancij obitus, et virtus.</note> fanctitatis opinione, visus etiam praenosse diem migrationis, mortali liber velamine, vt nemini dubium fuit, ad contemplandum sine speculo, et enigmate, cui tantum assueuerat, fruendumque summo bono concessit: maiore etiam in ore demortui splendore quodam micante. Polancus iam Generalis Vicarius excessum eius in commentariolo suo adnotauit, his verbis. Sub finem Nouembris Pater Baptista Sancez professus quatuor votorum, vir deuotioue in Deum, et <note>186 Obedientia insignis.</note> concionandi dono clarus, vt vixerat, sancte ad Dominum migrauit. Affirmauit bonam viri mentem alacritas obsequij, qua Romanam peregrinationem, vix dum e morbo emersus, valetudine alioqui nullâ, ac podagrâ foede debilitatus suscepit: ijs, qui mirabantur iter inceptari, quod plane videretur non posse perficere, pacate respondens: sibi non esse propositum eruenire Romam, sed obedire eatenus, dum mors obedientem inueniret. Autumno huius anni Pronincia Longobardia tribus aucta domicilijs, amplificato vno, nouis duobus. <note>187 Braidenfis Collegij initia.</note> Sanctus Cardinalis Borromaeus inchoatia Se Mediolani laetus successu Collegij, ad expellendam penitus ab Clero inscitiam, et quam excelsitate suae caritatis moliebatur, inducendam praestantium vineae dominicae operarum copiam, videns accuratam deesse disciplinarum altiorum tractationem, iam pridem id agebat, vt prosessor Theologiae Collegio adijceretur. Interim Dens, qui mirabili serie, vt naturalis huius incolumitatem vniuersitatis orientium, et cadentium rerum vicissitudine, ita Ecclesiae quoque suae statumper varias conuersiones tuetur, atque propagat; obtulit occasionem consilij cumulatius exequendi. Humiliatorum ordo extinguitur. Hi Monasterium Mediolani. opportuno situm, nobilique loco habuerant, adiuncto capaci templo in honorem Nascentis Deiparae: Braidam vetustiores tabulae, vulgus Breram vocat. Hoc loco ex doctrinis vniuersis, quas tractare Societas consueuit, Academiam excitari posse Sanctus Carolus existimauit: deque eâ re anno superiore cum Patre Generali, dum in Hispaniam proficisceretur, egit. Cuius promptam voluntatem cum inuenisset; egit cum Paulo Cardinali Ecclesia, qui Praeposituram (sic enim nominabatur) Braidensem, commendationis nomine, possidebat, vt in hanc rem, domum, actemplum, et millenos annui census aureos conferret: cetera ipse de Aronensi Abbatiâ expleturus. Arona oppidum est Borromaeae gentis, ad lacum Verbanum. Inibi sita Abbatia est Gratiani, et Felini Martyrum, quae apud Borromaeos iamdiu haerebat, eumque Sanctus Carolus primum habuerat militiae sacrae honorem. Hanc Braidensi Academiae ita addixit, vt quoniam Aronensibus quoque suis consultum volebat, ibi pariter Collegium, aut Probation is domus fieret. Ergo cum ad haec omnia Gregorij Pontificis auctoritas accessisset; Academia in Braidenfibus aedibus, Professorum, domus in Sancti Fidelis, vbi ad id loci
<pb id='s406' n='406'/>
<note>188 Professorum Domus Mediolanensis.</note> Collegium fuerat, hoc autumno constituta: et aliqui Aronam missi domicilio reparando: vt vbi maturum esset, quod aliquot post annis factum est, Probationis domus inchoaretur. Ita Sanctus Carolus per haec tria domicilia opus a fundamentis, (sicut virum adeo perfectum decebat) ad culmen euexit, et consummauit: <note>189 Sancti Caroli Borromaei in Societatem merita.</note> vt dum Collegio Tyrocinium, Professorum domui Collegium alumnos summittit; vni, eidemque auctori initia, media, summa deberentur. Non mediocre ad haec efficienda momentum habuit Leonettus Clauonius Longobardiae Prouincialis pro opinione virtutis, atque prudentiae, et magnâ auctoritate, <note>190 Leonettus Cla uonius Prouin cialis moritur.</note> quâ apud Sanctum Carolum valebat. Sed illi cum seges iam laeta proueniret, maturitatis conspectum, ac messis laetitiam mors inuidit: seu potius breuem fructum Deus cum aeternis gaudijs commutauit. In Collegio Sancti Fidelis sexto Idus Octobris occubuit. Vicetiam habuit Patriam: iuris prudentiae iam doctor ad Societatem se contulit, in qua non plus tredecim annos in perpetuâ fere Collegiorum Foroliuiensis, Lauretani, Mediolanensis, postremo totius Prouinciae <note>191 Fuit Sancto Carolo gratissimus.</note> administratione vixit. Inter praeclara dona, quibus hominem Deus ornarat, merito numeramus magnopere probatum, magnoque vsui Cardinali Sancto Borromaeo fuisse. Collegium in Italiâ praeterea nullum hoc anno receptum est. <note>192 Theatini Collegium postulant.</note> Instabant omnium flagrantissime Theatini, incitantibus Valignanis, auctore Ioanne Oliuâ Archiepiscopo, et Iacobo Alarconio Samnitium Prorege. Iamque et aliquantum vectigalis conflarant, et aedes cum ad habitandum, tum ad diuina destinarant. Verum differenda res visa, dum firmamenta validiora subijcerentur, atque eluceret inchoata iam in eâ prouinciâ, grauiterque nutantia domicilia quorsum euaderent. Concessum est tamen ad magni ieiunij labores par <note>193 Carolus Regius ad eos mittitur</note> Sacerdotum. Ab Romano Collegio, vbi vetus populi magister etiam num discipulus (ita tum obedientia, et occupationes ferebant) Theologiae studia persequebatur, Carolus Regius missus est. Inerant viro pleraeque earum partium, <note>194 Einsdem dotes</note> quae Christianum oratorem consummant, innocentia singularis, permodesta libertas, vita omnis ad exempli formam exacta, sedatum ingenium, acre iudicium, popularis, et grauis oratio, grandis vox, neque ingrata, quantaelibet coronae sufficiens, os quoque probum, et bona latera, et iusta corporis amplitudo. Itaque cum singulis diebus concione frequentissimâ, Archiepiscopo, et Prorege Samnitium audientibus, e primario suggestu, ac praeterea saepe ad Virgines in Caenobijs, et pios alios coetus verba faceret; nimium quantum profecit. Ante omnia duo curauit, tanquam, et emendandae fundamenta, et emendatae <note>195 Sacramentorum ac precum frequentiam inducit.</note> stabilimenta Ciuitatis, vt frequenter sacrarum precum, et Sacramentorum morem induceret. Certos notauit dies, in quos pro Concione ad diuinam mensam populum inuitaret: plus enim inuitationi, quam comendationi est ponderis: et celebritas concurrentium maiestatem auget operi, pluresque allicit: denique certi designatio temporis prolatantium torporem discutit. Ergo cum statim initio in diem, qui Domino sacer primus illuxit, inuitasset; accessere eo die permulti. Inuitauit deinde rursus in quartum, hoc est eum, quo mire multiplicati panis historia recitatur. Tum vero millia ferme bina conuiuarum numerata sunt. Sodalitates praelatâ Cruce ordine conuenerunt. Archiepiscopus aeque magno suo labore, ac totius gaudio Ciuitatis, in Pontificio habitu praebitor Sacri Conuiuij fuit. Eodem ritu in diem Annuntiationis Deiparae, eodem in octauum indixit Paschae, instaurauitque coeleste epulum, et supremo die ipsemet praebuit. Haec enim vero conuiuia, distributores Dei mysteriorum decent, in quibus non sumant ipsi mortales, sed ministrent vitales dapes, geminoque coeli pane fidelium mentes verbo Dei, et corpore Christi saginent. Ad consuetudinem precationum introducendam, Praesule multum probante, hunc industrius exhortator ritum excogitauit. Ciuitate distributâ in regiones septem, suus cuique regioni assignatus est hebdomadae dies, suumque templum, in quod ad campanae sonitum supremâ ferme lucis horâ, cuiusque regionis populus conueniret. Ibi clarâ omnium voce, ex formulâ a Christo traditâ, adorato caelesti Patre, falutatâque Dei parâ Angeli verbis, tum Symbolo Apostolorum, ac generali
<pb id='s407' n='407'/>
confessione pronuntiatis, modo Carolus, modo Socius, breuem super oratione, aptumque loco sermonem habebat. Sub haec dimidium horae in meditatione ponebatur: inde totam exercitationem solenni ex albo Caelitum inuocatio claudebat. Tali instituto primâ Ieiunij Dominicâ inchoata oratio, haud poenitendo fructu, vsque ad extremum continuata est. Auctoritate simul Archiepiscopi institutum, vt horâ primâ noctis ex principe templo signum ad preces pro <note>196 Sodalitates adiutae.</note> defunctis peccata purgantibus campanae pulsu daretur. Sodalitates insuper vehementer adiutae. Vni earum indigentium addita cura, eâque ratione diuisa, vt quaterui singulis hebdomadis diuidendam inter inopes stipem emendicarent. Praeter haec eius, atque socij labore in carcere saepe, quotidie in templo Archiepiscopali cathechismus vtiliter explicatus, dataque opera, vt salubre id coeptum in posteros perennaret Quibus rebus, vt nouo collustrata nitore religionis species Theate est; ita Collegij impetrandi inflammata cupiditas.</p>
<p><note>197 Poloniae res.</note> In Poloniâ Vilnae Collegium, quod per autumnum superiorem pestilentia dissiparat, recenti anno collectum, non tamen funeribus caruit. Vincentium primo <note>198 Vincentij Caskouij obltus.</note> Caskouium amisit natione Massouitam ad manuum opera adiutorem, tyrocinio nec dum decurso: iuuenem cum ceteroqui optimum, tum eo potissimum memorabilem, quod paulo ante Patri Lucae Crassorio, et vni Fratrum Gregorio Boskeuio pestilentiâ ereptis, singulari constantiâ, et caritate ministrarat. Bransbergae receptum Proprouincialis proxime secum aduexerat Vilnam. Is Ianuarij <note>199 Et Stanislai Mie leckij.</note> die vigesimo quarto: at Februarij septimo egregius adolescens Stanislaus Mieleckius amissus illustri natus familiâ, altero die quam decubuerat, haud sine pestilentiae notis confectus, cum esset robustus corpore, nec minus animo. Itaque simul sensit adesse mortem, interritus hoc tantum: In nomine Domini, inquit. Quinto ante die religiosa ingenti ardore instaurauerat vota: eoque, et proximo die sacrosanctum Domini Corpus, veniâ impetratâ, susceperat. Scilicet praescia Dei bonitas sic vitae alteri praeparabat. Palatinus Polodiae auctoritate magnâ, famâque Senator consobrinus eius id agebat, vt apud se ad rem componendam domesticam aliquandiu illum haberet. Inde quanquam properato, non tamen intempestiue exstimatus est abijsse, quo imminentibus ipse periculis, Socij molestijs liberarentur. Sacrum stadium quatuor ante annis Viennae ingressus, iamque Vilnae philosophicum iniens curriculum, felici commutatione, expeditoque compendio apprehendit vitam aeternam. Praeerat ei curriculo vetus athleta <note>200 Et Thomae Zde laritij.</note> Thomas Zdelaritius, ingens Collegij columen: sed is quoque post bimensem ad metam vitae, aliquanto Collegij maiore damno, peruenit. Sexto idus Aprilis (vt Varseuitius Rector Collegij loquitur) et sancte obdormiuit in Domino, dum tertio ea verba repetit: Domine Iesu, suscipe spiritum meum. Egerat vitae circiter quadraginta annos, octodeeim Societatis omnium testimonio, ac nominatim Varseuitij eiusdem pietate praecellens, exempli probatissimi, filius obedientiae, consolatio, et requies Superiorum: adeo semper ad omnia et paratum a voluntate, et instructum a sacultate reperiebant. Bonus idem sacro suggesto, bonus tribunali poenitentiae, bonus clauo etiam religioso. Multis vero et modis, et annis laudatus in scholis, dum Latinas literas, dum Graecas, dum Philosophiam in Austriâ profitetur. Ex nostratibus linguis Germanicam non ignorans, Vngaricam tenens, callens Illiricam, vt ortus in Zagabriensi Dioecesi Drauum inter, ac Sauum. Haec, atque alia Socij Vilnenses, quanquam pro humanitate non poterant non dolere vulnera; non tamen magis in damnis, quam numerabant in lucris: existimantes Collegium, quod tam miris incrementis prouehebatur in terrâ, his solidari fundamentis in Coelo. Eidem Sigismundus Rex e vitâ decedens <note>201 Sigismundi Regis mors.</note> bibliothecam suam legauit. Nonis Iulîjs Rex decessit, praesumptis ritu catholico Sacramentis. Societatem principio perperam cognitam non magni fecit: deinde receptam in regnum, sensimque interius inspectam magis dilexit, fouitque. Ad substituendum gentis more nouum Regem comitijs indictis, Pontificis nomine Cardinalis Commendonus Lublinum ad ea comitia profectus, plurimum interesse arbitratur, si Varseuitium, pro celebritate, virtuteque viri, apud
<pb id='s408' n='408'/>
<note>202 Varseuitius secularibus negotijs se immiscere renuit.</note> se habuisset. Verum Stanislaus clare demonstrans negocia eiusmodi, ab Societatis ratione aliena, neque se apud Lithuanos, neque apud Polonos gratiam initurum, quin potius suspicionum, sermonumque causas, vel vtrisque, vel alterutris praebiturum; in Collegij sui religiosâ mansit custodiâ. Viri virtus, et nomen, latius in dies inclarescebat. Habuit totâ quadragesimâ de poenitentiae sacramento conciones magnopere salutares. Consecuta inde meliora multorum consilia: permultae a multis etiam sexagenarijs ab initio aetatis reuocatae confessiones: tanto concursu; vt ad confessiones leuioris negotij Sacerdotes extrarij adiutores <note>203 Horrenda poenitentiae dilatae poena.</note> assumerentur. Quem poenitentiae ardorem casus quoque dirus incendit. Die Parasceues, dum Sacerdos noster pro concione in Episcopali templo vincula Christi Domini tractans, illa Prophetae verba exaggerat: Funes peccatorum circumplexi sunt me: et clementissimum Dominum culpis constrictum humanis ostendit; haeretici hominis famulus, qui nihil ab exordio, nisi perpetuo ploratu, ac gemitu sese afflictabat; in grauiores singultus erupit: et dum assidentes hortantur, vt memor sui sit; magnâ, ac terribili voce proclamauit: Memor sum: Scio quid fecerim. Is (vt postea palam aperuit) cum pridie statuisset de peccatis ab longo interuallo confiteri; totam noctem in eâ cogitatione fixus, turbulentam, et inquietam duxerat. Ergo dum tumultuose clamat, et cum proximorum quoque iniuriâ furit; turbatâ concione, notus Sacerdos, et alij quidam iussu praefectorum templi apprehensum foras educunt. Concio pacate continuatur. Ille egressus ex arce, cum pontem transisset, visus sibi fertur atrum videre puerum trahentem se, et dicentem: sequere me: Indignum est de templo te ignominiose deturbari. Itaque statim retorto gradu Sacerdotem, a quo eductus erat, in vestibulo offendit, strictoque gladio fugientem sequutus in medio templo trucidat. Omnia tumultu complentur, concio soluitur, sacrilegus capitur, qui passim rogantibus, cur tantum sacinus perpetrasset; aiebat, peccata esse in causâ, quae per annos septendecim confessione non expiasset. Lictores inter ducendum admonuit, ne vincula remouerent: adhuc enim aliquos secum nequam spiritus adesse. Nequaquam visa est differenda vindicta scleris vsque eo atrocis. Itaque post horas octo in iudicium producitur. Sedata iam omnino mens erat, atque composita. Supplicium ita non deprecatur; vt se, et commeruisse vltima poenarum, et libenter subire velle profiteatur. Vnum orat, confessarij catholici copia sibi vt fiat. Ferebatur dixisse, non quem occiderat, sed Prophetam, qui detonabat e pulpito, fuisse mactandum: tamen idem concionator vltro caritatis officium postulauit, hominisque confessionem excepit, contritionem eius, ac fiduciam in Deo demirans. Absolutum ad supplicij locum deduxit, studiose confirmans, pariterque varias precationes inter eundem exequens. Ille vero prius quam excepturus ictum carnificis, humi procumberet; silentio facto, frequentissimam multitudinem, quae ad spectaculum confluxerat clarâ voce admonuit: periculo suo saperent: fugerent moras confessionis: cauerent peccatorum vetustatem, ne in casus tam horribiles, quos in se videbant, inciderent. Tum precatus pro se preces ad Deum, magno animo ceruices ferro subiecit. Creditum est permissum diuinitus exemplum: vt non Catholici modo; sed alieni quoque ad poenitentiam excitarentur: adeo terribile, et efficax <note>204 Varseuitij virtus, et fructuo. sae curae.</note> fuit. Super haec amplius centum, Varseuitij maxime auctoritate, curisque Romanae Ecclesiae restituti: atque in ijs nobilium multi, et Vlricus quoque Hosius, Cardinalis Hosij germanus frater, quod iam diu bonus Cardinalis optarat, cunctisque <note>205 Nobilium conuersiones.</note> opibus tentarat casso labore. Varseuitius eum, paulo ante, quam proficisceretur e vitâ, ad cognitionem veritatis, detestationem erroris, et catholicam homologesim perduxit. Idem beneficio pari in eodem vitae cardine Capitaneo Bistricensi, et Lauarsciensi, regio lignorum Praefecto adfuit. Vltra annos viginti non modo sacramentis, sed et omni catholicorum nihilo minus, quam Haereticorum conuentu miser abstinuerat. Iam iam expiraturus omnium iudicio putabatur, cum reconciliatus Ecclesiae, et peccatorum absolutione donatio a Varseuitio, singulari Dei beneficio, lucis prorogationem in dies quindecim
<pb id='s409' n='409'/>
visus est impetrasse. Quo spatio magnâ religione, magnoque peccatorum dolore exacto: condito etiam testamento, in quo multa religiosis coenobijs legauit: demum mysterijs omnibus permunitus emigrauit. Sed rei catholicae momentum longe maius reuocatus ad eam Ioannes Chotkouicius Archimarschalcus generalis magni Ducatus Lithuaniae, Capitaneus Samogitiae, idemque Liuoniae administrator fecit. Varseuitio iam olim puer Vuitembergae, dum pariter Philippo Melanchthoni famoso, et haeresum, et literarum magistro dant operam, familiariter vsus erat. Itaque aduocato ad se dubitationes de religione suas, maxime de Ecclesiâ, deque altaris sacrificio in coronâ Principum aliquot, et doctorum proposuit: eumque, et Balthassarem Hostouinum, quem comiter Pater duxerat, per horas continuas quinque disputantes, et singula prolatis Doctorum veterum testimonijs confirmantes, mirâ cum attentione, et alacritate audiuit. Inde Patribus honorifice dimissis, voluminibus, vnde prolata testimonia erant, Irenaei, Tertulliani, Cypriani, Augustini, et Chrysostomi apud se retentis, vt memoriâ, ingenioque valebat, ijs locis mire vexauit praepositum Caluinisticae turbae Ministrum: qui captus vndique, et irretitus iaciendis in Iesuitas conuicijs, rubori tegumentum, et lenimentum dolori quaerebat. Haec gesta primo Vilnensis Collegij anno. Ex eo die haereticis conuentibus Ioannes abstinuit, et saepius cum Varseuitio egit, et Canisij catechismum maiorem, et Augustinianam Hieronymi Torresij confessionem lectirauit, quoad demum hoc anno Varsauiae Patrem Franciscum Toletum allocutus, decreuit Ecclesiae penitus se, et palam reddere: et coram Cardinali Commendono haereses execratus, confici diploma eius execrationis voluit posteris relicturus. Eodem tempore religionis catholicae profiteri se acerrimum propugnatorem coepit: interrogantique Palatino Vilnensi, qui haereticus erat, cur a fide defecisset; negauit se desecisse. Nam in hanc fidem, inquit, cum salutaribus aquis initiatus sum, sacramentum dixi. Is subinde, praecipue apud Haereticos, vt adscisceretur Catholicus Rex, statimque coronaretur effecit. Ceterum qualem Varseuitius sese praeberet, testimonio est elogium Patris Stanislai Rozdrazonij, qui per autumnum a Pultouiensis Collegij gubernaculis Vilnam traductus, in Vrbem haec scripsit. Audiui Patrem Varseuitium concionantem ad populum, et exhortantem fratres, agentem cum Proceribus. Deus bone, quam beatam puto Societatem, cui tantum virum in his partibus dedit? Quam beatam Poloniam, quae nunc eo fruitur viro? Deus sit <note>206 Petri Scargae industria.</note> benedictus, et Beatissima Maria. Petri quoque Scargae sensim nobilitabatur in dustriâ, tum splendore doctae facundiae, tum commendatione religiosae vitae. Ad pium officium ab Vincentio Portico Nuntio Pontificio ductus Plociam, vt Annam Poloniae Reginulam, quemadmodum ibi vocabant, Sigismundi sororem de fratris obitu consolaretur, tum publicis in templo concionibus, tum priuatis collocutionibus, multos ex eâ Aulâ Procerum ab opinionum impiarum ambagibus expediuit. Posuaniae inter orientis Collegij praeclaros partus spectabilis fuit Valentini Iungadani conuersio natione Lipsiensis, et haeresum in Ridsinâ <note>207 Et lacobi Vuieci.</note> praeconis: qui cum publice ante duos annos Lutheri zizania Posuaniae sparsisset, et Iacobo Vuieco Vangrouicio Collegij Rectore reuinctus, ab eodem, postquam praua dogmata in magna celebritate e suggestu recantauerat, ad aram Collegij maximam ductus est, ibique ritu solenni catholicam disciplinam professus ab <note>208 Valentini Iungadani, ac socij ab baeresi conuersio.</note> anathemate absolutus. Nec mora, vt, quod praue texuerat, bene retexeret, quo beneficio dignatus ipse erat, participare orsus quamplurimos; postridie alterum satorem letalium seminum ad Vuiecum duxit, qui item non magno est negotio Ecclesiae orthodoxae redditus. Late interim per Sarmatiam pestilentia, quae superiore anno saeuierat, recrudescens, vti literarios, sacrosque conuentus <note>209 Pestis Pultouiae saeuissima.</note> distraxit; ita caritatis exercendae rursus campum aperuit. Pultouiae quam dirissime seuijt, vt interdum homines, dum per vias incedunt, subito perculsi, consectique <note>210 Manna Sancti Andreae sanat pestilentem.</note> conciderent. Vnicum nobis fratrem eripuit. Pater Nicolaus Sedcouius, qui ad solatium oppidanorum manserat, epoto latice (manna vocant) e tumulo Sancti. Andreae manante, mirabiliter est sanatus. Sed in eo clementiam
<pb id='s410' n='410'/>
Dei Pultouiense Collegium, itemque Posnaniese experta sunt: quod cum peracerbis, ac potentibus aduersarijs vexarentur; vtrumque pestilentiâ vindice tranquillitatem recuperauit.</p>
<p>In Germaniâ Rodulphus Maximiliani filius, qui dein Imperio successit, Possonij <note>211 Michaelis Burgensis virtus.</note> Rex Vngariae creatus, egregiam religionis rebus spem fecit. Ibi Patris Auellanedae, Hispanum Oratorem sequuti, comes Michael Burgensis Scholasticus, nec dum Sacerdos vitae suae cursum confecit, nequaquam inter homines vulgaris excellentiae praetereundus silentio: adeo humilitatis, caritatis, laborum tolerantiae, atque omnium demum virtutum, non domesticis modo, sed etiam alienis, atque aulicis singulare documentum, atque admirationem reliquit Obseruantes Frantiscani Patres, vt apud se aegrotanti omni pietate adfuerant; ita mortuo summâ ceremoniâ iusta funetis persoluerunt. In magno numero supra <note>212 Conuersio no. tabilis matronae Principis.</note> centum viginti ad legitima sacra Viennae reuocatorum Matroua fuit praenobilis, quae vna ferebatur columnarum septem, quibus regnum Lutheranum in Austrisâ niteretur. Est operae pretium occasionem nosse mutatae sententiae. Lutheranus minister, postquam ritu eam suo a peccatis absoluerat, petijt, vt illa sese vicissim absolueret. Id stomachata matrona, cum pernegaret credere se, tantum potestatis muliebri sexui a Christo datum; obiurgata est acerbius a ministro, quod inueterata Lutheri discipula, tam parum in doctrinâ Euangelij prosecisset. Illa vero diutius importunitatem hominum, et dogmatum vanitatem ferre non sustinens, ad Collegij conciones venit. Gloria suggesti per haec tempora apud Ecclesiastem, <note>213 Georgius Sche rerus egregius concionator.</note> et scriptorem nobilem Georgium Schererum erat: incertum sapientiâ an modestiâ clariorem: Primâ statim dictione labefactata, priuatis deinde multis, et grauibus (vt adminiculum sectae nullum non probe callebat, mordicusque tenebat) reuincta concertationibus, ac deuicta, vero demum, sanctoque <note>214 Hussitarum administrator conuersus Patris Blessemij opera.</note> Euangelio dedit manus. Pragae ipse supremus Hussitarum, vt vocant, administrator, cum bonâ suorum manu ad Catholicos, multum iuuante Collegij Rectore Henrico Blissemio, rediit. Subortus inde tumultus plebis, in quo proxime ab summo periculo catholica res, et Iesuitae, in quos potissimum Haereticorum furor exarserat, abfuerunt. Sed per Dei clementiam seditione euanescente, non modo Collegium stetit incolume; verum etiam admodum vtili fundo, Caesaris beneficio, auctum est, commutatâ in eum pensione, quam Fiscus <note>215 Guilielmus Prussinouuski fundator Olo mucensis Collegij moritur.</note> instituto Ferdinandi praebebat Et Olomucii, Guilielmo Prussinouuski Episcopo mortuo, non nihil subortum dissidii inter sacros viros in successore subrogando: cum alii Ioannem Grodecium Praepositum Brunensem legissent, alii Pragensem Archiepiscopum postulassent. Grodecius haud multo post Canonicorum consensu, et Pragensi Archiepiscopo postulationis beneficium remittente, successit: cuius, et dignitatem, et Probationis domum, quam Societati Brunae fundarat, Gregorius Pontifex sub anni exitum confirmauit. Episcopus Guilielmus <note>216 In Colleeij templo sepulturae mandatut.</note> haud aliter sese atque vnus e nostro numero, tum studii veritate, tum vocis quoque professione tulerat. In templo ab se fundati Collegii, vti optauerat, datus est sepulturae. Tum ipsum, cum raptus est, maxime laborabat, vt quae in Seminarium, quaeque in Collegium contulerat et Caesar, et Pontisex rata haberent. Ceterum cum infectâ re, ac ne testamento quidem condito, tantum non repente oppressus decessisset; non paruam parum beneuolis, ad turbanda incoepta, <note>217 Turbae exoriuntur, ac reprimuntur.</note> fenestram reliquit. Ingentes proinde molestiae, velut in pupillum Collegium, subito inuaferunt: haud scio an oppressurae, nisi in successore Grodecio parentem recuperasset. Porro extra Seminarium etiam Conuictorum florebat Domus. Inter quos memorabilis contigit adolescentis obitus, domo clari, pietate, <note>218 Mors insignis adolescentis.</note> et innocentiâ clarioris. Clementissima Dei Mater saepius videndam se videnti, venerantique inexplicabili suauitate praebuit, et praedixit exitus diem. <note>219 Olomucij, et Brunae religionem sustentant concionatores e Societate.</note> Qui cum fideliter respondisset, praedictionis fides fidem visis adstruxit. Iam coeperant Olomucii Haereticorum declamationes celebrari sub dio: sed superarunt voces veritatis. Societatis praeconibus tribus in templis, ac praesertim Ioanne Merquitio Saxone, in paraeciâ Sancti Mauritij loco nobilissimo personantibus,
<pb id='s411' n='411'/>
<note>220 Ioannes Mer. quitius.</note> vniuersa multitudo ab stultis fabulis ad sapientiae incomptae voces auditum auertit, Haud minus Alexander Hollerus Brunae profecit frementibus incassum <note>221 Alexander Hollerus.</note> nouarum superstitionum cultoribus: qui cum et libellis seditiosis publice affigendis creare illi infamiam, inuidiamque, et conspiratione initâ, a suggesto arcere conarentur, denique extrema omnia intentarent; sub Camerarij (magistratus Im perij est) primum operâ, qui vna cum coniuge concioni interfuit destinato a coniuratis die, deinde Caesaris edicto coacti sunt quiescere. Porro Brunensis Populus ita vulgo vel prauis corruptus opinionibus, vel corruptorum commercio quasi efferatus erat, animumque ab religione abduxerat; vt quanquam principio interessent nonnulli dum Ecclesiastes dissereret; statim tamen, cum ad sacrificandum Sacerdos appareret, templum vacuum fieret. Igitur non solum disoutationibus, sed blandis quoque artibus tanto enitendum magis Alexandro <note>222 Graecij religionem incipit restituere Pater Stephanus Rimelius.</note> fuit, paulatimque pietate, facundiâ, comitate efferata ingenia cicurauit. Graecij Stephanus Rimelius pari cum successu interim restituendis in locum, vnde erant deiecti, ritibus insudabat. Quo Apostolico in opere cum ingens in compluribus veritatis studium excitasset, id nuper consequutus erat, vt solenni Christi corporis die supplicatio, post annum vigesimum, ex quo fuerat intermissa, magnifico apparatu perageretur: quam opifices ordinatim, cum suis quique insignibus, Germanico more cohonestarunt, stupente Ciuitate, obtorpescentibus Haereticis, Carolo Archiduce lacrymas prae gaudio non tenente. Quo aegrius boni vniuersi, ac praesertim Archidux, qui plurimum homini tribuebat, sibique ipse, et coniux a confessionibus legerant, immaturum bono publico eius <note>223 Pater Stephanus vita perfungitur.</note> e terris abitum pertulerunt. Postridie igitur Iulij Nonas magno Catholicorum luctu, Haereticorum gaudio, nostro detrimento, bono suo, populari lue raptus est. Hohendingam in Sueuiâ patriam habuit: decennium in Societate, summâ religione, obedientiâ, et modestiâ, partim discens, plerunque docens nunc literas iuuentutem, nunc populos pietatem, egit. Perfectionem Collegij, quod Archidux Graecij approperabat, eadem popularis morbi calamitas differri in mitiorem tempestatem coegit. Oeniponti, atque Halae subactam pietati restaurandae <note>224 Terraemotus Oe niponti, et Halae.</note> materiam terraemotus ingens (cui praecesserat fames, successit lues) quantus in eo tractu ante id tempus nullus memorabatur, subiecit. Pridie Nonas Ianuarias, ad secundam noctis horam coeptus, ante ortum solem cunctam regionem ingenti omnium pauore quadragies tremefecit: perdurauitque deinceps, interiectis subinde modicis interuallis, ad dies quadraginta. Multis locis labes factae, terra descendit, tecta hausta, vel ita conquassata; vt fuerit ad securitatem ruina manu anteuertenda. Effusa gens in agros, nec stabilem ibi sedem habebat, et frigorum vi, quippe hyeme summâ, enecabatur. Ergo occasione vsi sacri praecones, populos ad Numen placandum, quo praesentius erat exitium, hoc enixius hortabantur. Sed non admodum opus erat calcaribus alienis: ipsa enim mala, vt Sanctus Gregorius ait, quae nos hîc premunt, ad Deum ire compellunt. Itaque, praeter excitatas ad precationem mentes omnium, atque studia pietatis certatim obita, plerique retextâ apud Sacerdotem anteactâ aetate, minus timidam horae supremae vitam exorsi sunt.</p>
<p><note>225 Belgij calamitates.</note> Ceterum quoquo te vertas tristia vbique, ac misera humani exilij monumenta occurrunt. Dum hîc pestilens late aër interficit: hîc terra nutans tumulum viuis aperit: illic ciuilibus dissidijs sese atterunt regna; in Belgio coniunctim bella, ac pestilentia debacchantur: per quae pariter coelestibus athletis multiplicata <note>226 Louaniense Collegium Deus tuerur.</note> virtutis palaestra. Louanienses diuinae tutelae singulare pignus experti. Cum enim, circumfremente ingenti cum exercitu Auriaco Principe, Louanium aegre defendi posset, plurimique Religiosorum, quos in primis Haeretici oderant, solum mutarent; etiam Patres, habito inter se consilio, cedendum turbini censuerunt. Tondentur Sacerdotes, ne sacerdotalis coronae vestigia in vertice ad iniuriam proderent: induuntur populari vestitu, gladijs alligantur, pecuniolâ instruuntur: tum bini, terniue in diuersa, vt spes inuitabat salutis, digressi, et quidam in Rhenanam Prouinciam benigno Prouincialis inuitatu profecti, vno,
<pb id='s412' n='412'/>
alteroue in Ciuium domibus relicto, qui custpdirent, quae possent. Pridie Kalendas Septembres dissipatio facta, cum iam hoste per insidias, et proditipnem Mechliniam occupassent, et vix effugium vsquam pateret; tamen Deo duce salui omnes euaserunt: initioque Decembris, turbine illo ex Brabantiâ recedente, <note>227 Seminarium dimissum.</note> ad pristina munera redierunt. Per eam occasionem simul Conuictoribus dimissis, nec postea receptis; procuratione illâ Collegium etiam imposterum liberatum. Grassante Duaci pestilentiâ rari, exempli, commodique in publicum fuit <note>228 Duaci pestilentia grafsatur.</note> caritas Sociorum. Duo Sacerdotes, cum adiutore, qui id maxime flagitabant, ab ceterorum consuetudine segregati, suas pro salute publicâ deuouerunt animas. Ex eo generoso triumuiratu Pater Rogerius Bolbertus Anglus, qui non admodum vernaculae peritus linguae, sacrosancto viatico moribundis, et suprema vnctione muniendis plurimum tenebatur, contagione perculsus, vbi primum brachia sibi quibusdam notis leti nuntijs interpuncta animaduertit; eas <note>229 Pater Rogerius Bolbertus in pestilentium obsequio moritur</note> notas, tanquam diuinae benignitatis pignora, suauissime exosculabatur: ijsque pignoribus, post recepta diuina mysteria, quae socius periculi Pater Vincentius Verius praebuit, ac renouata in extremâ lucis aurâ religionis vota, commendans iu manu Domini spiritum suum, pronuntiansque nomen sanctissimum IESV, postridie Kalendas Septembris peatae vitae possessionem iniuit. Duaceni pro Sancto habebant: et monumentum, quod solo extaret, communi impensâ, ad posterorum memoriam, ei cogitabant extruere. Persimili caritatis generositate <note>230 Tornaci etiam morbidis nauant operam Pater Morta gna cum Socijs.</note> Tornaci Pater Ioannes Mortagna, cum aliquot Socijs, cum Tyrones in loca tutiora amouisset, consueta perrexit obire in proximos Sacerdotum officia. Sed placuit diuinae clementiae, quae spatia viuendi mortalibus inaequalia summâ aequitate dispensat, his omnibus, quamuis vndique prope octingentis contagiosorum circundarentur dominus, nec operam cuiquam suam negarent; prolixius dare negotiandi tempus, quo thesaurus meritorum coelestium cumularetur. Socij vero Antuerpienses ad illustrem liberalitatem calamitate bellicâ vsi <note>231 Mecliniensi cladi succursum a Societatis hominibus.</note> sunt. Mechlinia ab regijs recepta, quod saepius se hosti tradidisset, et ad Vrbium ceterarum instabilem fidem terrore firmandam, diripienda militi data est. Vrbs inde opulenta, ac nobilis ad summas redijt omnium rerum angustias. Non vestes, quibus saltem foeminae tegerentur: non quibus templa, araeque sternerentur, erant: non cibus, quo propulsaretur necessitas. Eâ re cognitâ Petrus Trigosus, qui tum Antuerpiensi stationi praeerat (is qui deinde transgressus ad Capuccinos opinionem Societatis, et caritatem, vt apud animum suum auxit potius, quam ex vllâ parte imminuit; ita nullo id loco praeseferre, ac praedicare destitit) mercatoribus admonitis, id esse tempus, quo declararent, quae praecipua sint negotia, et lucra Christianis; continuo magnam vim ex ijs corrogatam alimentorum onustâ naui Mechliniam summittit. Tum sua dere ijsdem pergit, vt quicquid ex praedâ, quam fere omnem miles Antuerpiam venum tulerat, nancisci queant; suâ pecuniâ quamminimo redimant, vt dominis, si apparerent, eodem pretio, redderent, ne a propôlis redimenda essent carius: vel certe, si Domini non extarent, inter indigentes distribuerent. Quod consilium cum pijs mercatoribus placuisset, ad octo aureorum millia in ijs emendis impenderunt. Praeter haec Trigosus milites ipsos aggressus perpulit, vt amplius centum vestimenta partim virorum, partim foeminarum religiosarum gratuito seruis Dei redderent. Simul Episcopum adijt, Collegium Canonicorum, Praetorem, nationum Consules: omnesque graui oratione cohortatus ad opem ferendam pemouet. Alij alia: Episcopus, et Canonici statim, praeter ingentem panis numerum, multum quoque stragulorum ad cubandum miserunt: cum accepissent, nudâ humo miserorum afflicta sterni corpora. Dein ipse met Episcopus vno Canonicorum, atque Trigoso comitibus, subsidia ad eosdem iuuandos ostiatim emendicauit: et Ciuitas aeque benigne pietatem laudauit mendicantium, atque mendicorum calamitates leuauit. Apud plerosque haec pia Trigosi industria ingentem commendationem reperit. Et Cardinalis Granuelanus Mechliniesium Antistes, per fratrem suum Federicum Champignij dominum, id temporis
<pb id='s413' n='413'/>
<note>232 Malignitatis humanae exem plum.</note> Antuerpiae Praetorem, gratias illi accurate egit. Ceterum non defuere, qui aliorum rem interpretati iactarent, viam inuenisse Iesuitas, per quam pecuniam, quam vellent grandem, auerterent ad condendum sibi Collegium. Et fraudis eius suspicio ita tenax hasit quibusdam, vel certe simularunt haesisse; vt cum deinde Ludouicus Requesenus Belgio praeesset, veterique suo more Societatem amantissime foueret, nimirum id eo fieri dicerent, quod ex Mechliniensi predâ collecto traudulenter auro, repositoque Patres eius fauorem emissent, mutuo dato, vt simul maiore vi Haereticos bello persequeretur. Documentum profecto notabile malignitatis humanae: quamque nihil sperandum sit vnquam fieri tam recte posse, quin peruersa meus ad ludificationem sui praestrigiatrix, acutâ prauitate aliquo detorqueat. Leodij, vbi iam statio quaedam sub Henrico Somalio agebat: Brugis, vbi Franciscus Costerus, et Nicolaus Harlemius: et <note>233 Ioannis Zanteni res Neomagi.</note> Neomagi in Geldriâ, vbi Ioannes Zantenus memorabili successu conciones, disputationes, aliaque contra Haereticos, et vitia pietatis arma tractarunt, Collegia magnopere expetebantur. Sed Geusiorum insani motus, et plus quam nimio per id tempus secundi progressus, moram plerisque bonorum consilijs afferebant. Venerat Neomagum Bransbergâ Zantenus, vt rebus sese domesticis expediret. Sed interim in suggestum productus, cum Ciuium animos mire teneret, et subortis tumultibus vndique a rebellibus cuncta occuparentur; tanti vox eius existimata momenti est, vt diu retentus inuitus sit: dato portarum custodibus negotio, vt non minus exitu illum, quam hostes aditu prohiberent.</p>
<p><note>234 Memoranda caedes Haereticorum in Gallia.</note> Fluctuante Belgio, releuari aliquantum visa est Gallia, Haereticorum magnâ ex parte sentinâ exhaustâ: cum Sancti Bartholomaei die, post deprehensas in Regem insidias, Hugonottorum memorabilis illa toto regno edita est caedes, Gaspare Coligno olim Admiralio, principibusque factionis extinctis. Cumulauit bonorum laetitiam Henrici Nauarrae Regis, post promulgata eius cum Caroli sorore sponsalia, erga rectam fidem propensio: deque eâ in suis terris restituendâ <note>235 Ioannis Maldonati curae pro religione.</note> edicta. Illi instituendo saepe adhibitus est Ioannes Maldonatus, cuius et doctrinae, et virtutis late celebrabatur nomen. Idem ab Duce Montispenserij ad ipsius filiam Bullionij Ducis vxorem Hugonottam mittitur. Audierat haec resipuisse Caluinianum Ministrum, a quo quatuor ante annis fuerat circumuenta, eumque ad se mitti postularat, vt cognitiâ eius facti ratione, sibi ipsa que consuleret. Verum cum haud plane de bonâ Ministri fide constaret, metusque esset, ne magis eam inter Hugonottorum sanguinem expressisset pauor, quam pietas adduxisset; Maldonatus visus est Duci mittendus: idemque ab Cardinali Borbonio iussus viduae Condeae Principis animum ex itinere pertentare. Haud frustra tentata res. Auditis eius de catholicâ fide disputationibus, vidua ad sanam reuersa mentem, paulo post etiam Parisios ex Condensi oppido redijt. Sedanum vero Maldonatus ad Bullionenses Duces progressus, sensim prius cum vxore Ducis, dein praesente viro, et errorum ministris decem dies disputans, magnopere omnes ad resipiscendum commouit. Illud praesentis lucri fecit, quod cum octauum iam annum nulla Sedani fuisset audita Catholici concionatoris vox; ipse concionatus est publice, et ab Duce impetrauit alijs Catholicis, e parochi arbitrio, concionandi potestatem. Ceterum cum opportune insisteretur ad insaniam salubri terrore concussam penitus rationum luce captis e mentibus excutiendam, tum alibi, tum praecipue Parisijs amplus patuit Socijs laborum <note>236 Parisiensium Sociorum labores.</note> ager. Quaterni vrbem, et circumiecta oppida ad in ducendum cathechismi vsum Episcopi iuffu peragrarunt. Quorum alijs dum felix e labore prouentus solatio est; alijs certamina cum Parochis, nouum id criminantibus institutum, appendix coronae fuere. Notior tamen in dies fiebat Societas, paulatimque procedebat, arte quadam patientiae, et caritatis excipiens commode flatus aduersos. Itaque et Collegio ex legato Petri a Sancto Andrea, qui fuerat Senatua Praeses, non nihil accessit emolumenti: eo sane cumulatius, quod litibus statim exortis per eam occasionem nouo Senatus decreto Societas in Regno Galliae confirmata est: et posse eam legata iure capere declaratum. Ceterum quantumcunque
<pb id='s414' n='414'/>
id lucri caro stetit. Grauissimam vexationem controuersia prope de nihilo <note>237 Vexationeseorundem.</note> peperit: eo etiam acerbiorem, quod ansam praebuisse nos videbamur. Etenim cum Praeses paulo ante exitum accito ad se Maldonato significasset, Collegio quaedam se ad templi aedificationem legasse: isque praesentium Collegij necessitatum rationem habens, suasisset, vt sublatâ aedificandi templi conditione, libere, si quid vellet, legaret, idque rite factum esset; hinc postea criminationum, et calumniarum materia sumpta est. Per triduum in frequenti Senatu a disertissimis oratoribus oppugnati sumus. Nec iam veteri tantum carmine reijcie. bantur a testamentis Iesuitae, vti extranei, et ciuium iuris expertes; sed quod insinuarent se in testamenta: quod voluntatibus morientium insidiarentur, easque ad suam libidinem peruerterent: quod pecuniam in aliena regna emitterent, ideoque libera legata vellent: vt maguopere enitendum, diuque fuerit, non pecuniae causâ, quae admodum mediocris, nullum habebat dignum tantâ contentione pretium; sed vt ne famae iactura grauior fieret, neu summa rerum, quod quidem studiosi religionum nouarum agebant, in periculum totâ Galliâ vocaretur. Cessit tandem veritati calumnia, aequitas causae, et innocentia probata est Societatis, magnâ et Maldonati, et Sociorum omnium ad monitione, quantâ cum pernicie a prascriptis Ordinis, quae habemus in hoc genere perquamseuera, quamuis per studium alioqui probabile, vel leuiter aberretur. Praeter alia, quae fere passim flagitabantur Collegia, et Mussipontanum, vt initio memoraui, receptum; duo sunt instituta, Burdigalae alterum, alterum Niuerni. <note>238 Burdigalense Collegium instituitur.</note> Est Burdigala Aquitaniae metropolis, vrbs maritima: eoque non solum Ciuibus apprime honestis, sed etiam supremo senatu, quem Parlamentum vocant, ac mercatorum commercio frequens, ac nobilis: sed, vt alibi, ita hîc partem ciuitatis haud modicam haereticum virus contaminarat. Habebat gymnasium publicum olim clarum sexdecim instructum magistris: quod, cum vitae, doctrinaeque integrae viri deficerent; Societati Burdigalensis Senatus tertio ante hunc anno, cum reditibus annuis, obtulit. Sed partim ob difficultatem temporum, partim quod Societas nimis graue, inuidiosumque non libenter amplectebatur negotium, verebaturque, ne ius vellet in id pristinum ciuitas obtinere, aeternum querelarum sontem; nihil est actum: Deo aliunde expeditiora parante exordia. Procurabat Burdigalae Infantis (vt <note>239 Dominici Leitani erga Societatem benignitas.</note> vocant) Lusitaniae Cardinalis Henrici negotia Lusitanus vir nobilis, ac pius Do minicus Leitanus: qui cum perfamiliariter vteretur Francisco Baulono Burdigalensi Senatore, magno natu, nullâque sobole; auctor ei fuit, vt Collegium Societati Burdigalae fundaret. Non posse gratius Deo rerum, quas vellet nollet abiens e vitâ relicturus esset, sacrificium facere: nec posse solertius in sempiternum <note>240 Franciscus Bau lanus Senator Burdigalae Collegium fundat.</note> sibi quaestum peritura vertere: nec denique aliter posse melius in omnem posteritatem de patriâ suâ mereri, ijs praesertim temporibus, quae religiosorum talium auxilia flagitarent. Carolus Rex pium viri consilium probat, aedesque olim, vt ferebant, a Carolo magno extructas cum sacello attribuit. Accersitur <note>241 Augerij vtiles labores,</note> ex Aruernis Augerius, qui per sacrum Aduentum, et maiora huius anni ieiunia, non ijs modo, qui rectum fidei tenebant iter, constantiam attulit; sed ab errorum quoque abruptis complures auertit. Quadringenti, et eo amplius patres familias, cum vniuersis domesticis, quadragenarij ieiunij disputationibus permoti, vna cum vno ex Antesignanis errorum, veritatis callem repetierunt. In solenniis Paschalibus cum superioribus annis vix sena hominum millia ad diuinam mensam censerentur; septendecim millia numerauit hic annus. Haereticis inde lupis is dolor incussus eâ causâ, metusque iniectus amittendae praedae; vt collocatis ad templi ianuam, vbi Augerius verba faciebat, suo de grege satellitibus, explorarent sedulo, num quis e ciuibus iam ab se effascinatis ad Euangelica amuleta confugeret: ac si quem depreh endissent; illico, anathemate scilicet formidando, ab caetibus suis arcebant: ne salutis viam, quam reperissentipsi, <note>242 Perturbatur Collegij institutio.</note> monstrarent aliis. Nec Tartarus, eiusque operae quieuerunt, quoad tam praeclara orsa in summum vocauere discrimen. Regi, eiusque parenti, atque Birago Senatus Praesidi callide vafri homines nisusurrant, seditiosum genus
<pb id='s415' n='415'/>
hominum Iesuitas esse: nec vllo modo sinendos Burdigalae considere: ne in vrbe maritimâ, tantique momenti, pro religiosorum Collegio, receptaculum alienigenarum regno insidiantium statuatur. Quae tanto artificio, tamque fucatâ improbitate obtrusere; vt Rex, quod concesserat, abrogaret. Tum Burdigalenses communi consensu, Archiepiscopus, et auctor operis Baulonus, ceterique Ciues catholici mittunt e suo corpore honestum virum Bruchonium nomine in, Regiam. Suscepit etiam enixe rem Fabius Mirtus Apostolicus Nuntius: cuius fidelem, atque strenuam operam nullo res nostrae loco desiderarunt. Illud denique impetratum, vt Collegium fieret, sed cum eo ne al enigenae inhabitarent. Dissim ulata tamen conditio est, tum quod declarauerunt, neque Italos, neque Scotos in externis censeri: tum praecipue quod spes ostendebatur breui tollendam, vti euenit. Anno enim insequenti Regio diplomate potestas facta est ex quauis natione homines, vt in alijs Collegijs Societatis; ita Burdigalae habendi. <note>243 Collegij exordia.</note> In praesentia rebus, vt licuit, constitutis, lulio mense Edmundus Haius Franciae Prouincialis (huic enim Prouinciae Collegium contributum) primos deducens colonos adfuit. Hi fuere Carolus Sagerius; cui Protectoris munus impositum, <note>244 Primi Collegij coloni, eorumque labores.</note> Bertrandus Roserius, Claudius Vialonus Sacerdotes, cum Ludouico Richeomo inclyto et gestis in Societate, citra summum, cunctis praefecturae muneribus, et summâ Gallicani styli praestantiâ. Duo praeter hos ad ministeria familiaria adiutores adducti. Dumque ad literarias exercitationes classes instruuntnr; Sagerius explicare aggreditur primam ad Timotheum epistolam Pauli: Richeomius graecos Synesij hymnos: Bertrandus cum assidua circumferretur precatio per templa vrbis (peculiari curâ ab Archiepiscopo iniuncta) diuini verbi circumferebat praeconium quocunque precatio indiceretur. Nec Edmundus, nec Sagerius ab <note>245 Mille ducenti haeretici mense vno conuersi.</note> eodem cessabant munere. Quibus laboribus magnâ ex parte factum, vt menstruo spatio mille ducenti haereticas opiniones exuerent. Literaria dehinc palestra ab quinque praeceptoribus ineunte Octobri exposita tantum habuit concursum, et plausum; vt, praeter pueros elementarios, vix vllus discentium reliquus fieret. Niuerni, Dux vrbis eius Ludouicus Gonzaga pietate, prudentiâque clarus <note>246 Ludouicus Gonzaga Niuernensis Collegij Fundator optimus</note> Princeps, Collegium liberaliter instituit: neminem passus, nisi vnum, qui res ad morem Societatis componeret, Niuernum praeire, antequam satis instructa essent omnia: quo colonis minus incommodi ex praeparato, et plus gratiae ad populum ex nouitate foret. Principio Nouembris quatuor latinitatem discentium auditoria, ac cetera Societatis instituta munia quamoptatissimo euentu, <note>247 Iulianus Bulgerius eiusdem Collegij Rector.</note> Iuliano Buglerio Rectore: Niuernensibus non labores modo probantibus sacrarum operarum; sed liberalitatem etiam commendantibus Ducis: qui nihil partens impendio, subsidium sibi tam opportunum misisset. Inter haec ad Collegia inchoanda egregie factus administer Ludouicus Codrettus Lutetiae vitâ <note>248 Ludouici Codretti in inchoandis Collegijs praestantia</note> perfunctus, ad Beatorum Collegia pridie Idus Nouembris subuehitur. Idem Florentini, et Politiani, et Montisregalis, et Auenionensis, et Camberiensis infantiam rexit. Et habebat ad primam difficultatem sustinendam, ac perrumpendam aciem animorum satis, et virium: amantissimus paupertatis, incommodorum tolerantissimus, appetentissimus laborum, doctrinâ idem, et eloquentiâ <note>249 Virtutes aliae.</note> vltra medios: sed studio animarum, et exhortandi inexplebili quadam siti secundus nemini. Quae omnia singularis commendabat modestia, et bonitas: quae cum menti inesset; foris in totâ vitae actione emicabat: omninô vir non modo extra querelam aeque suam de alijs, et aliorum de ipso; sed et qui praeter se, nec paruifaceret quemquam, nec a quoquam parui fieret. Allobrox erat ex oppido Salanciâ, Societati non multis, post quam condita est, annis adiunctus.</p>
<p><note>250 Petri Saauedrae virtutes.</note> Compluti in Hispaniâ Petrus Saauedra decessit, qui ortus in Toletano vico Esquiuiâ, seculi anno decimo, celebre virtutis, et scientiae nomen anno quinto et quinquagesimo religiosae obedientiae mancipauerat. Is olim alligatus vxori, destinatusque a Carolo Quinto vnus e Consilio Quatuorvirum, quod anno nati Saluatoris millesimo quingentesimo quadragesimo octauo in nouae Granatae Regno Imperator instituit, exercitijs spiritualibus a Patre Francisco Villanouâ,
<pb id='s416' n='416'/>
<note>251 Per exercitia spiritualia sententiam mutat.</note> dum ad iter se parat, susceptis, sententiam mutauit, maxime caritate suorum retentus. Ergo quaestuosum Tribunal remisit, idque maiore compendio, quam lecti Collegaea adiuerunt. Nam duo ex his, cum aliquot post annis redirent bene nummati; non longe ab Hispaniâ cum vniuersâ, pecuniâ, totque laborum praemijs obruti perierunt. At ipse totus ex eotempore a consilijs Villanouae pendens, vitam in populi turbâ plane paucorum instituit. Publicus Aduocatus causas magnâ prudentiâ non nisi suscipiebat aequas: magnâ ingenuitate repudiabat, quas iniquas rebatur: magnâ susceptas fide, curâque tractabat. Sed tribus maxime praesidijs ad profectum vtebatur: memoriâ mortis, benignitate in pauperes, crebritate Sacramentorum. Paruulam filiam ferme quadrimulam ita <note>252 Mortis memoriam sibi suggeri curat.</note> instituerat, vt ad se identidem in conclaue adiret, ac diceret: Pater, memineris tibi esse moriendum: quod puella simpliciter interdum in magnâ etiam consulentium coronâ factitabat: et Saauedra eam, quo lubentius salubre carmen octcineret; munusculis allectabat. Eandem iusserat pauperibus, quotquot ad fores rogarent, sedulo ferre stipem, eâque porrectâ non absistere, quoad manum <note>253 In pauperesve neratio.</note> eisdem oscularetur: vt in suâ Christum Deum imagine assuesceret venerari. Homolegesim, ac synaxim frequens instaurabat; nec fere vnquam sine vberi fletu. Colebat inter Caelites veneratione praecipuâ Beatum Didacum Complutensem e Sancti Francisci Ordine, eum, quem postea Pontifex Sixtus Quintus in numerum Sanctorum adscripsit: singulisque diebus in dedicato ei sacello sacrificium praesente se fieri curabat. Hîc vero memorabile dictu narratur, et ipse met in actis, quae ad rite cognoscendum de Beati sanctitate fiebant, iuratus affirmauit. <note>254 Miraculum Sancti Didaci erga sacram Hostiam.</note> Singulis diebus, cum diuina hostia attolleretur, audiebat sanctum cadauer intra loculum commoueri, tanquam ad praesentem Dominum adorandum assurgeret, simulque suauissimum afflari odorem sentiebat, qui aliquanto tempore permanevet. Interim vxor occumbit. Quae mox expiratura, cum rogaret, vt si conditâ se nouas amaret nuptias, vnum videret illud, communibus pignoribus vt parentem potius, quam nouercam adduceret; continuo demissus ante Crucem in genua, perpetuam ex eo tempore castimoniam vouit, pollicitus insuper sacerdotium se subiturum, et quam primam immolaret victimam, <note>255 Saauedrae ad Societarem vo catio.</note> pro eâ facturum. Quae cumulate praestitit: nam breui succensus est amore vitae persectae. Verum cum anceps haereret, vtrum Societati, an Sancti Francisci Ordini daret sese; non alium, quam ipsummet Sanctum Didacum, cuius promptam quocunque loco, atque vsu experiebatur benignitatem, legendum sibi arbitrum dixit. Ergo dum enixissime in eius sacello ad internoscendam Del voluntatem coeleste precatur lumen; audito ex vrnâ strepitu venerandi corporis, quasi sese agitantis; simul vocem (quanquam explicare non poterat, vtruns sonorâ, et corporatâ fuisset, quae aures, an interior, quae solam impelleret mentem) accepit: quae plane denuntiabat in maiore Deum habiturum obsequio, si ad Societatem adscriptus esset. Quo ab oraculo domum reuersus, e paruulis filiabus, quas habebat quatuor, et natu maximam decennem idem interrogat, et idem consensu omnes affirmasse dicuntur. Tum ille protinus ardore immenso ad religiosa festinare septa. Verum cum Pater Villanoua non sineret loco moueri, antequam filiarum prospexisset infirmitati, resque domesticas christianâ <note>256 Eius ardor.</note> maturitate composuisset; scriptum edidit generoso plenum, sanctoque Spiritu, interque alia multa his verbis: Quoniam, inquit, fere ante biennium castitatem deuoui; idem nunc votum sponte meâ ratum habeo, approbo, deque integro, si opus est, suscipio. Ad haec, quoniam decreram nihil statuere de me, neque consulere, nisi Patris Francisci Villanouae Collegij Societatis Iesu Compluti Rectoris voluntate, cuius me obedientiae, meae diffidens voluntati, atque sententiae, ne aberrarem, ac potissimum Deo, dominoque meo grarificaturus, apud animum meum sponte subieceram; decretum idem agnosco, atque affirmo, volens ita intelligi, vt ad laudem Dei perinde me, tanquam emptitium mancipium suum agat, ac verset. Hoc enim studeo, hoc volo, quicquid in me voluntatis, quicquid libertatis est, Christi causâ funditus abdicare, ac perdere, vt
<pb id='s417' n='417'/>
me totum possideat, qui creauit me, et conseruat, cuius sum, cui me trado, vt que Diaboli seruitute, quae nostro summo bono ita exosa est, liberer. Rursus quoniam Patris eiusdem iussu adesse tantisper meis, atque seruire cogor, atque cupientem (ne caducarum spes, et cupiditas rerum iter mihi ad Dominum meum pro sceleribus meis impediat) paupertatem vouere ille prohibuit: ne perituris animus adhaerescat, sed ad Christi comitatum sit expeditior; statuo, ac spondeo Domino meo Iesu Christo, simul primum illi placuerit, quoquo modo placuerit, paupertatem voturum. Quarum rerum vt memoria vigeat; haec ego quinto Nonas Maias (quo die cum sanctâ Cruce admirabilis in coelum Christi ascensio colebatur) meâ manu scripsi Compluti, et Patri eidem, dominoque meo Francisco Villanouae tradidi. His non tam ad firmitatem consilij, quam ad lenimentum desiderij peractis, morae tamen impatiens, quamcelerrime potuit, quae necessitudinibus naturae debebat persolutis, anno post in Domum Dei receptum inuenit. Soceri curae filias reliquit, quem bonum fuisse virum, vel literae <note>257 Epistola Patris Francisci Bor. giae de vocationereligiosa.</note> ostendunt, quas egregias, nec luce indignas Pater Franciscus Borgia ad eum consolandum dedit. Non dubito, inquit, quin Doctoris ad nos Saauedrae aduentum dolueris, quantum pater adeo bonus, adeo bonum filium amas. Ceterum tanto maior est mihi causa leuandi doloris tui; quanto praebuit tibi Deus, vt melior esset pater, quam ceteri soliti sint. Nam illi de suis filijs nihil, nisi bona terrena, carnisque, et sanguinis praesentiam sugacem amant. Verum ipse, qui nosti quantulum hîc boni sit tendentibus eo, quo nos tendimus, huiusque exilij, quam breuem ducant absentiam, qui aeternam carorum sperant praesentiam; consolaberis temet, et gaudebis in Domino, qui carne mortificans spiritu viuificat. Non amisisti, quem diligebas, vt filium: quandoquidem vero parenti dedisti. Nequaquam praesidium ille tui deseruit, qui sub praesidium Dei se contulit, vt praestantius inde, et filij tibi, et patris, quibus debet, officium praestet. Proh quantum roboratur humana imbecillitas, quantum valet debilis, qui sibi dissidens, se, suosque Deo commendat! Si vitae subsidia, et quicquid boni est ex Dei benignitare nos expectare necesse est; cui dubium, quin quanto illum amore magis, et obsequio demerebimur, tanto plus referemus bonorum et nobis, et nostris. Recessit a te quo propius ad Deum accederet: domum suam deseruit, vt in domum iret Domini sui: abijt a filijs suis, quo maiorem partem haberet in filijs eius, qui nobis est et pater, et dominus. Enimuero, quos haec carissimi Doctoris Saauedrae conuersio dolore affecit; consolabuntur (quae Dei bonitas, ac misericordia est) laeti de eo in dies nuntij: intelligentque, eum veras nunc tandem Indias, et immensi thesauri venas inuenisse: quandoquidem non in terrae occidente, sed in coeli quaerit oriente, qui ortus est ei, atque nouâ specie, et claritate resplenduit. Dominus haec, a quo sunt, et propter quem sunt, ampliora faciat. De me affirmare habeo, vt bonorum, quae carissimis mihi in terrâ exopto, summum hoc est; ita non posse non gaudere quamplurimum, et summas Deo gratias agere, dum quem tantopere in ipso amabam, ita paratum video, vt sit e numero pauperum, quos eligit Christus ad coeli diuitias. Abs te autem pro tuâ tantâ religione, atque sapientiâ peto, vt ad diuinam voluntatem vsquequaque accomodans tuam, dolorem ponas, gaudium capias, et quibus necessariam videris, consolationem adhibeas. Hoc enim fortes, qualis ipse es, auxilium debent infirmis. Ego, quanquam nihil admodum valeo, tamen omnia me, et tuis debere, et fratris nostri Saauedrae rebus existimabo: daboque operam, vt vbique eum tanquam verum, ac germanum fratrem suscipiam, ita merentem, vel vno hoc nomine, quod ad communis Domini famulatum accessit. Id enim nos omnes, vt conseruos, et me ante omnes, obstringit. Haec scripsit Franciscus, et perinde postea gessit. Subinde viri operâ vti coepit, apud seque deinceps, quoad in Hispaniâ mansit, fidelem, ac strenuum in negotijs priuatis, ac publicis administrum, et adiutorem habuit: et vbi vocatus est a Pio Quarto Pontifice, secum in Vrbem duxit. Vnde remissus in Hispaniam; Collegio Madritano praefuit, quoad diuturno capitis dolore acerrime cruciatus, cuius leuamentum
<pb id='s418' n='418'/>
<note>258 Satuedraemors</note> nullum, nisi quandiu sacrificaret, reperiebat; Complutum curationis gratiâ profectu, ibi decimo Kalendas Sextiles sub mediam noctem decessit: multum rogatis Patribus, vt sacrificia sibi, et preces, quibus maxime confidebat, approperarent. Quod de Sancto Dominico, alijsque nonnullis memoriae <note>259 Orationum eius efficacitas.</note> proditur, id de hoc viro innocentissimo narrant: Deum vsque eo habuisse indulgentem; vt diceret nihil se petijsse vnquam, quin impetrasset: adhibebatque ad impetrandum ingentem fiduciam, et vim vberrimam lacrymarum, quibus totus in oratione, et sacrificio, flumine iugi, perfundebatur. Interque cetera filiae natu maximae, quam prorsus Medici desperarant, sanitatem impetrasse: et vxoris de statu solicito, ipsammet visam clarissimâ in luce gratias agentem, quod et nomen Societati dedisset, et pro ipsâ, quod receperat, primum sacrificium <note>260 Daemonum victoria.</note> immolasset: affirmantemque iam beatâ vitâ se frui. Ceterum quam indulgenter habebatur a Deo; tam exercitum vehementer a Daemone tumultuoso strepitu, monstrosis figuris, alijsque terricu lamentis: quibus tamen cruciaretur vexator, vexatus coronaretur. Iuuandi etiam animas ita cupiditate arsisse; vt <note>261 Iuuandarum animarum atdor.</note> cum grauissime aegrotantis hominis confessionem in Nosocomio excepisset, ad eum nocte intempestâ redierit, quod minus recte confessum opinaretur: neque animo falsum esse. Cumque acri hortatu obstinatum citius perire aeterno exitio, quam peccata prodere, vt se miser respiceret, compulisset; repetitam ab eo totius vitae confessionem, ac statim, vt absolutus est a peccatis, etiam per admirandam Dei clementiam vinculis corporis exolutum. Haec de religiosi huius <note>262 Corporis integritas postmor tis decennium.</note> viri donis caelestibus memorantur: et illud praeterea post decimum annum eius venerandum corpus integrum in sepulchro, nulloque corruptum vitio inuentum esse. Tanta est benignissimi numinis indulgentia erga seruorum suorum non animas modo, quas ad beatum sui conspectum statim purgatas admittit, sed etiam aduersus frigida, abditaque humi cadauera, quibus, vel in sinu mortis, <note>263 Ioannis Oranenfis virtus.</note> quandam tribuit immortalitatem. Eat Sacerdoti comes Adiutorum e classe anno eodem in Societatem militantem, eodem in triumphantem receptus Ioannes Baptista, cui Oranum Africae oppidum et patria, et pro cognomine fuit. Ab eodem Villanouâ, quem paulo ante saepe laudauimus, receptus Placentiae: aeuum ibidem omne (documentum non leue constantiae, probataeque virtutis) <note>264 Adhuc in seculo.</note> raro omnium laudum exemplo peregit. Vt primum familiariter Societatem nouit, in cultum pietatis totus incubuit. Quae Christus Dominus nostrâ causâ pertulit, et propositam hominibus moriendi necessitatem meditanda sibi sumpsit: ternam in hebdomada verberationem suscipiebat: frequens continuabat ieiunium: cilicium vix vnquam ponebat: quicquid labore manuum operosis diebus quaesisset, Dominico die pauperibus erogabat: interim precibus instans, vt ab se quid maxime postularet palam facere Deus ne grauaretur. Colluctabantur interdum, nec sane leui concussu, caro, et spiritus. Tranquillâ tandem mente, velut in compito, gradum fixit, quam viam coelestis monstraret index, continuo ingressurus, ingenti cum ardore magnas aerumnas, et foedissima probra Christi <note>265 In Societate.</note> gratiâ perferendi. Denique ad Societatem eo consilio curam flexit, vt coquum in eam per omnem aetatem ageret: nec ministeria obiret, nisi vltima quaeque, in quibus vilem pro Christo, despectam, atque aerumnosam vitam traheret: vehementer cupiens in Indias mitti, si forte martyrio dignaretur. Quas res, nec cogitare, nec loqui, nec audire sine multis lacrymis poterat: morsibus etiam, et artuum acri vellicatione subinde tentans, num sorcipis laniatui ferendo esset. Quos animorum impetus ad coelestia signa multi sane afferunt: sed sub signis obtinent non ita multi, pudendo scilicet in deterius lapsu, frugi tyrones, veterani nequam, sopitâ virtute, vbi debuit excitari, Procul a Ioanne Baptistâ tale flagitium. Capessiuit magno animo bellum, maiore gessit. Nihil modestius illo, nihil laboriosius, nihil obsequentius. Rapidus semper incessit, et ad gradum magis semper, ac magis adiecit. Per omnia versatus patientiae, et caritatis, et humilitatis officia: ad extremum, vt industrius, et aliquid literarum sciens, rem Collegij familiarem procurare iussus, ad omnes admouebat manum
<pb id='s419' n='419'/>
labores: gaudebatque per vrbis vicos, ac fora nunc illo, nunc alio sub asce conspici, ac derideri: vt, quam principio apportarat abijciendi sui voluntatem, exercendo augeret: quantoque minus benignam exercitationi materiam demandati genus officij praeberet; tanto eam curiosius humilitatis solertiâ venaretur. Et erat viri humilitas adeo comis, suauis, benigna vt omnium amor Placentinorum esset. Quod si quem perturbatum ille nosset; studiose a dibat, et opportunâ <note>266 Eiusdem mors.</note> religiosi dicti festiuitate tranquillum reddebat. Decimo Kalendas Maias occubuit. Damnum Respublica, et Societas priuatim nostra in obitu fecit <note>267 Seguntinum Collegium Cardinalis Spinosae morte deletum.</note> Cardinalis Spinosae. Seguntinum Collegium, quod ille meditabatur, nemine post eum coepta prosequente, Socijs reuocatis, inter cidit. At Madritanum hoc primum anno, publicatis literarum studijs, absolutum. Non sine molesto certamine fundamenta posita: quod sere consueuit bonorum esse coeptorum autora mentum. Repugnabant siue suâ sponte, siue cuiuspiam Ludima gistrorum inductu <note>268 Madriti scholae coeptae non sine pugna.</note> Praesides Ciuitatis. Ad Consilium regium causa delata. Scholas aiebant escam esse captandis adolescentibus: per hos deinde capi hereditates. Religiosorum institutione generosas indoles eneruari: socordes animos, ac minutos effici, bello, et magnificis factis inhabiles: ad confessionis sacramentum per vim compelli: et quia ne vestitu quidem permitterentur pro arbitrio vti; pro munditijs, et elegantiâ sordes addisci. Carpebatur et magistrorum doctrina, et laudabantur, qui ad id loci docuerant. Sed ante omnia patrimonijs insidiae timebantur: vsque eo, vt omni eiusmodi iure tabulis vellent iuratis cedi. Iamque Constitutionum nonnulla capita in iudicium vocabantur, tantoque strepitu; vt Cardinalis Spinosa, integerrimus aequi, et Societatis propugnator, magnopere desideraretur, et Consilium regium supersederi iuberet ab scholis aperiendis. Tum Prouincialis, quandoquidem in eum locum processerat res, nequaquam putauit e diuinâ gloriâ esse, vt per silentium obtrectationibus, et calumnijs auctoritas, ac vires <note>269 Calumniarum in Socletatem purgatio.</note> accederent. Quid Societati moris sit adolescehtibus, quos habet in disciplinâ, suum in numemm adser bendis: quam nihil metuendum Madritanis, magi, quam alijs tot Hispaniae ipsius, et Lusitaniae, Italiae, Galliae, Germaniae, atque aliarum terrarum Ciuitatibus, vbi Collegia essent; nulla adhuc hereditatum tantâ calamitate, quanta per inuidiam iactabatur: quid gymnasijs nostris propositum sit; quo religiosorum magistrorum disciplina tendat exposuit: docuitque eam eiusmodi esse; vt aemulationum stimulis, et actionibus dramatjcis, et declamationibus vehementer excitaret, acueretque ingenia, nullo modo debilitaret: nec vero cultu pietatis, aut literarum infringi bellicam indolem; sed produci, ac roborari. Porro quales magistri sint, re ipsâ cognitum iri: ad pietatem inuitari omnes, ac pellici, vt decent tum magistros, tum discipulos christianitatem professos: neminem vero cogi: cum minime ignoremus, nihil aduersarium magis esse virtuti, quam si non voluntaria, sed expressa, ac ficta sit. Ad extremum quid Societas huiusmodi gymnasiorum spinosâ, clamosâque curâ sequeretur, liquido si vellent intelligere; intuerentur Belmontem, Naualcarnerum, et alia eiusdem notae Oppida: protinus cognituros, non auram inanem, non aurum periturum, nil denique, nisi cum Dei gratiâ publicam ac priuatam ciuitatum, atque hominum salutem esse propositam. His in consilio publico recitatis e scripto, cum abunde confutatae essent calumniae; vt etiam planum fieret instituta Societatis, quae et Pautifices, et Tridentinum Concilium comprobassent, nihil non laudabile continere; ipsae Constitutiones, Pontificumque diplomata exhibita sunt non grauate. Peruolutarunt, quam libuit scrupulose, omnia: eâque re non modo omnis suspicionum nebula euanuit; sed etiam Societatis integritas, ac vita omnis interior, magnâ cum approbationis, et sauoris accessione, patefacta est. Quatuor itaque Madriti institutae classes latini sermonis inde vsque a primis elementis: quibus deinde quinta oratoriae artis accessit, cum plurimorum ingenti nobilium adolescentium bono: ex quibus ad domesticos primum eorum, deinde ad familiares, populosque subiectos vtilitas permanauit. Prouincia Castella Legionensi Collegio, et domo probationis Villagarziensi aucta.
<pb id='s420' n='420'/>
<note>270 Legionense Collegium inehoatur ab Antistite Io. Sancti Aemiliani.</note> Vtraque discedens ex Hispaniâ Borgia receperat. Ioannes Sancti Aemiliani Legionensis Antistes, vir omni virtutum laude cumulatus, eo maxime consilio, vt idoneos vineae Domini operarios proferret, qua tum re eius Dioecesis (vt pleraeque aliae) maxime laborabat; Collegium Legione, nobili, ac peruetustâ in vrbe fundauit. Nec suo fraudatus est voto. Inductae hoc anno latinitatis, ac Theologiae moralis scholae, quas deinceps septingenti ferme auditores celebrarunt, ea coeperunt educare germina, ex quibus Legione, lateque circumiecta per oppida fructus vberrimi prouenerunt. Habitarunt initio Socij, Iacobo Velâ <note>271 Antonius Marcenius primus eius Collegij Rector.</note> praefecto (nam Rectoris nomine primus paulo post Antonius Marcenius praefuit) conductâ in domo, Episcopi impensâ, difficulter sane, atque anguste, multasque exhausere ab rerum inopiâ incommoditates. Quae cum ipsis noui Collegij sundatoribus alacriter susceptae, amplam in coelo mercedem, tum posteris domicilij, ac templi, quae breui Antistes a fundamentis extruxit, et ceteras commoditates, quibus paulatim auctum Collegium est, pepererunt. Antistitis ea fuit modestia; vt nusquam in conditis ab se nec domo, nec templo (quod quidem bis extruxit, nam forte collapsum, firmius, ornatiusque restituit) extare monumentum voluerit, moriensque mandarit, vt corpus suum prope lustralis aquae fontem humi simplititer sine tumuli honore conderetur. Quanquam in eâ re parendum sibi Collegium, ne modestior pater, quam filij grati essent, nequaquam putauit: nec modo alabastrite in tumulo, cum gentilitijs signis, in sacello principe venerandum cadauer condidit; sed etiam exequiarum honores, conuentu cleri, et populi, laudatione quoque de suggesto adhibitâ quotannis instaurat. Villagarziae domum Probationis, vnaque Collegium Magdalena Vlloa pari nobilitate, ac sanctitate matrona condidit occasione tali. Nupta erat Ludouico Quixadae antiquae nobilitatis, multisque titulis illustri viro. Is ante biennium in Granatensi Mauricorum bello, e sclopeti ictu decedens, omnium facultatum, quas multas possidebat, vsum coniugi Magdalenae reliquit: addito, vt arbitratu suo, vel Collegium Sacerdotum duodecim (capellaniam <note>272 Villagarziensis Tyrocinij, et Collegij initia.</note> vocant) vel Coenobium Virginum conderet. Magdalena, post mulras ad Deum preces, religiosissimi viri Praedieatorum ex ordine vsa consilio Dominici Vlloi germani sui, decreuit ex viri pecuniâ Collegium, quod ille mandarat Presbyterorum condere: deque suo Tyrocinium, et Collegium addere Societatis, vnde alterum illud Collegium vsquequaque penderet. Sexdecim initio, quos Bartholomaeus Ferrius rexit, incolae missi. In Sancti Ludouici Regis Gallorum solenni primum Magdalenae fax, tanquam fundatrici, oblata est: ac tertio Nonas Nouembris primarius lapis noui templi, quod in eiusdem Sancti Ludouici nomine dedicatum est, solenniter positus. Ab his profecta initijs, quae postea <note>273 Alterius Magdalenae Vlioae pia in nos beneficentia.</note> Magdalena, pietatis iuxta, ac pecuniae locuples, sedula imitatrix beatissimae illius cognominis suae, quae tam pretiosis obsequijs, adeoque liberali studio Christum Dominum venerabatur, ibidem Villagarziae, religione non solum magnâ, sed etiam magnisicâ gessit. Sed erit de benignissimâ hac inopum omnium, et sacrorum Ordinum, et in primis nostri parente, post haec haud vno loco memorandum. Nam, praeter complura alia liberalitatis experimenta, eidem Collegia etiam a fundamentis condita, et affatim instructa Ouetanum, et Santanderense debemus.</p>
<p><note>274 Res Indiae.</note> Nec solum Collegijs nouis, sed Mexicanae quoque Prouinciae, de qua postea referam, ordiendae, ex Hispanijs hoc anno educta examina. Ar Lusitania, quanquam tot egregia capita primum Olisippone pestilentia, deinde in Oceano haereticus furor abstulerat; sane laude insigni constantiae, nec minore documento foecunditatis suae, praeclaram manum in Brasiliam misit: quibus auxilijs respirare ibi Societas, pariterque christiana res coepit. In Indiâ, quo die Sancti Pauli conuersio ad aras redit, in Goani Collegij nouotemplo primum sacrum, duodecimo postquam inchoatum est anno, celebritate maximâ Episcopus Malacensis fecit, et Archiepiscopus Gaspar, quem dein iussit Pontifex, post Georgij obitum, repetere magistratum, dixit ad populum. Accessit post merid em
<pb id='s421' n='421'/>
de conuerso Apostolo elegans drama. Nullum totâ Indiâ magnifi centius, ac celebratius eo templo tum ferebatur. Idem sub tempus in Salsettis sacrae aedes, interim dum lapide struerentur, leui materiâ restitutae, reuersique in eas catechistae Patres animarum pastores. Cetera item in vrbis Goae, suburbanisque paroecijs per belli turbinem intermissa repetita studia conseruandae fidei, et propagandae. Nec paruus, vt tali tempore, progressus est factus. In Salsettis, praeter alios alibi complures mortales, Pagus integer quingentorum circiter capitum fidei additus: Pagus item inter Coulanum, et Paymelum orae Trauancoris: inque Pago nomine Param ingens excitatus ardor, plusque ducenti viginti baptismo lustrati, praeter ingentem numerum Paymeli, Retorae, Mampoli, alijsque Pagis consignatorum. Cocini item, praesertim in vico Palurti, valde amplificata Ecclesia. Consaluus Visitator, post res Indiae compositas, iussu Praepositi Generalis, remotiora orientis, Sinas, et Iaponiam aditurus, mense Aprili Goâ discessit, opportunum Iaponiae subsidium vehens, si iustissimo mundi rectori Deo perducere saluos placuisset. Ex itinere Cocini alteram latinitatis classem addidit, et publicam de quaestionibus recte, perperamque factorum iussit scholam <note>275 Ludouicus Bendania primus ex India procurator Romam missus.</note> haberi, et Tyrocinium ordinauit. Hoc anno primum in Europam ex Indiâ Procurator, e Constitutionum praescripro, missus est Ludouicus Bendania. Eodem tempore Petrus Bonauentura ex Insulâ Machao, et Alexander Valla ex laponiâ reuecti, in Europam redituri, conscenderunt: sed successu plane diuerso. Alexander primus non solum de Societate, sed omnium plane mortalium (quod <note>276 Pater Alexander Valla primus e laponia Romam reuersus.</note> memoriâ constet) ab Iaponiâ reuersus Romam venit. At Bonauentura, vnâque Ludouicus Procurator, haustâ fluctibus naui, vectoribus, et cunctis rebus, in itinere perierunt. Deinde etiam Baptista Ribera redijt. Ita trium insignium virorum Ferdinandi Alcarazij, Petri Bonauenturae, et Baptistae Riberae, magnâ cum praeclari euentus spe, instituta ad Sinas, et Iaponios expeditio prope euanuit. Alexandro, quanquam in Iaponiâ quietius agitabat, nec sine fructu, tamen, quodante in Indiâ non admodum se probarat ob ardentius ingenium, partim permissa, partim iniuncta reuersio est: eo magis, quod valetudine pessimâ vtebatur. Qui, post accessum in Vrbem, adhuc iuuandorum ardens Indorum studio, in Lusitaniam rursus est missus, praepositusque rebus Indiae, et Brasiliae procurandis, et ad extremum multis in Europâ, et vltimis Asiae finibus pro religione perfunctis laboribus, in Africâ Sebastiani Regis tristissimo bello cecidit: vt nullam terrarum partem non suis ornaret aerumnis: et appareret terras minus <note>277 Petri Bonauenturae, et Baptistae Riberae ex India reditus non laudatus.</note> patere, quam caritatem. Bonauentura, et Ribera, quod se nihil proficere querebantur, redire permissi. Hi cum Romae multâ in existimatione domi, forisque essent, nec sane mediocribus ad agendas res instructi donis, vbi venerunt in Indiam; nequaquam tantam visi sunt, quantam par erat ab sanctâ Vrbe humilitatem tulisse, atque modestiam, vni se Generali Praeposito subiectos ferentes. Quo factum est, vt, dum nec ardori suo modum ponunt, nec se ad regionum vsum satis patienter accommodant; paulatim praeclaram spem, post tot impendia, aditaque pericula, et tam longam nauigationem, corruperint. Ijdem perpetuam Societatis, ac propriam constantiae laudem interrumpere visi sunt, quam cuncti per illas oras admirabantur: cum viderent tantâ vrgeri stabilitate sanctum Euangelij opus, tantâque firmitate teneri propositum; vt vnum omnibus, consenescere in labore, vitamque consumere, votum esset: nemo manum a stiuâ seiungere: nemo ad Europaea commoda retorquere oculos auderet. Quam vigere in Societate laudem magni decoris, ac momenti est. Valde enim interest, tum ad negotia fidei promouenda, tum ad domesticam disciplinam, qui sibi Indicam expeditionem deposcunt, eam animi altitudinem afferre; vt perfectum se holocaustum in auxilium proximorum offerentes Maiestati Diuinae, statuant sibi omnino in Cruce iliâ moriendum: id quod multis hoc anno, maiore ipsorum, quam Indiae bono, contigit. Quippe sex e Goano Collegio, non in Europam, sed ad caelestia domicilia demigrarunt: quorum maxime memorandi. Gaspar Villela, et Antonius Quadrius. Venerat e Iaponiâ Goam
<pb id='s422' n='422'/>
<note>278 Gasparis Villelae labores, et obitus.</note> Villela Visitatoris accitu. Post quam illum de statu earum Insularum docuerat commune mortalitatis debitum naturae persoluit. Primus in Iaponiae principem vrbem Meacum christianam religionem induxit: summum capitis discrimen fidei causâ saepe adijt: non semel in exilium pulsus est: multos sacro baptismo perfudit: Iaponicam Ecclesiam et ore, et stylo praeclare iuuit. Tandem in Goano Collegio febri correptus, supremum instare sibi diem asseuerans, totius vitae peccatis confessione repurgatis, reliquisque Ecclesiae munitus praesidijs, <note>279 Et Antonij Quadrij.</note> terras reliquit. Antonius Quadrius, post Visitatoris Consalui, ad Sinas discessum, toto Prouinciae repetito onere, dum curam supra vires intendit, labori vir dignus immortalitate succubuit, Nescio quid in Cocinensi Collegio turbabatur. Adornatâ eo nauigatione Quadrius, pridie eius diei, quo erat conscensurus, febri constrictus, decimoseptimo die, qui fuit Praesentationi coeli Reginae sacer, solutus est corpore, vt in templo gloriae aeternae (sicut equum est confidere) diuinae praesentiae sisteretur. Extremum sub tempus, cum circa lectulum Socij multis cum lacrymis suam orbitatem deplorantes adstarent; vultu eos sereno, blandisque oculis intuitus, modestâ fiduciâ verbis Domini solatus est: Si diligeretis me, gauderetis vtique, quia vado ad Patrem. Cuncta India collapsum sibi columen ingemuit. Etenim ille vnus non Societatis modo res, quas intime norat, tredecimque annis Praepositus Prouincialis sapientissime administrauit; sed totius statum Reipublicae mirum in modum sustinuit, firmauitque, omnibus, a Deo large donis ornatus, quaecunque ad cumulandam priuatae, publicaeque <note>280 Excellentes Quadrij virtutes.</note> personae absolutam virtutem pertinent. Ad excellentem doctrinam accedebat clarum, certumque rerum agendarum iudicium, cognitio summa hominum sibi creditorum, quidque cuique aptum, atque opportunum foret: vt consilij, et discretionis spirituum caelesti dono praeditus haud dubie censeretur. Quae dona ipse plurimo vsu cum Deo, et ex immensâ eius luce lumen assidue nouum hauriens, humilitate, suique despectu, et compressione cupiditatum diligentissime excolebat: vt qui de vitâ eius, ac moribus, tanquam veri, integrique censores ad Praepositos Generales scripserunt, post exaggeratum omnium laudum cumulum, nihil in eo plus, minusue notari posse dicerent; nisi forte exuperantem laborum, aerumnarumque sitim, atque in afflictando suo corpusculo duram vltra modum seueritatem. Cum christianâ prudentiâ nullus putaretur. Indiâ totâ superior illo esse; adeo parum tribuebat sibi, suaeque tantum diffidebat sententiae; vt ne minutas quidem res, nisi adhibito consilio Patrum, statueret. Nimirum, vt angusta, vel superba ingenia alienis consilijs abstinent: illa per diffidentiam sui, ne non possint sententias resutare, quas piget sequi; hec vero per confidentiam quoniam super omnes se putant sapere; ita magnae, modestaeque mentes consilijs libenter vtuntur: quia nec vnum hominem omnia videre posse confidunt, nec quae recte sentiunt alijs probari posse diffidunt. Ad haec comitatem Quadrius, ita cum paternâ quadam grauitate miscuerat; vt, sicubi poenas, obiurgationesque adhiberi oporteret; nihil de religiosâ seueritate detrahens, omnium tamen ad se quodammodo raperet voluntates. Magno item, excelsoque erat animo, ad aggrediendum, prosequendumque quod e diuino obsequio esse intellexisset: nullo metu, nullo (si causa ita posceret) gratiae humanae respectu, Et tamen quaecunque ab eo proficiscerentur, sic prorsus a summis, et imis, extraneis aeque, atque domesticis, tanquam ab Angelo Dei prosecta excipiebantut. Scripsere praecipui Indiae Patres ad Lainium Generalem cum post Consaluum Silueriam rursus Quadrium Prouincialem creauit, itase existimare; vt hunc potissimum deligeret, fuisse eum peculiari Sancti Spiritus erga Indiam beneuolentiâ instinctum: idque inter cetera clementia diuinae erga Societatem singularia dona reponendum, quod regenda ei viro permissa esset. Addidit Ioannes Nunnius Patriarcha, se, quo suae conscientiae satisfaceret. Lainium admonere, vt Quadrium, quoad spiritum duceret, nunquam ab gutbernaculis remoueret. Planeque ita est factum. Ab tertio aetatis et vigesimo anno, vsque ad quartum et quadragesimum, quo sublatus est, in ipsâ gerendarum
<pb id='s423' n='423'/>
maturitate rerum, nunquam priuatus vixit. Quanquam non vno tantum contentus erat laborum genere: sed in Goano Collegio philosophiam initio, deinde multos annos Theologiam docuit, et concionabatur frequenter: quicquid aggrederetur eâ excellentiâ, ac felicitate tractans; vt nemo esset, qui illi <note>281 Discrimen inter virum bonum, ac bonum religiosum.</note> non modo vniuersis, sed ne singulis quidem laudibus praeferretur. Inter cetera eius religiosae prudentiae documenta illud numerarim, quod solebat acute distinguere viros bonos, a bonis religiosis: quosdam inter Socios dicens, bonos quidem viros, et virtutibus praeditos esse, non tamen religiosos esse bonos: quod virtutes, quae bonum religiosum efficerent, non haberent. Addit enim ad communem virtutis rationem propriam quandam, quasi formam, ac notam religiosa disciplina: nec modo curam magis exquisitam, quam vulgaris bonorum vita desiderat; sed etiam ad familiae regulas exactam, et ad Praesidum tractationem sequacem, ac facilem: et ad Sociorum confortionem, atque communitatem, circumspectâ quadam simplicitate, accomodatam. Vnde sit, vt coenobitica perfectio magnum omnino quiddam, et rarum sit. Quo mirabilior ipsius perfectio Quadrij erat. Antequam discessum in Indiam putabatur, vulgo in Collegio Conimbricensi semper orare: vsque adeo sancto illi studio erat deditus: et, ante promulgatas Constitutiones, octonas saepe in die certum est solitum in meditandis diuinis horas ponere: haudquaquam minore curâ ad sui victoriam incumbentem. Quadrio vitâ persuncto dubitatum est de substitueudo Vicario, dum Praepositus Generalis Prouincialem crearet. Nam neque Visitator, nec ipse Quadrius quemquam suffecerat. Status autem is erat Prouinciae, qui moderatorem mature postularet. Non nihil haesitatum est in electionis ratione, et num accersendi essent Professi omnes ex Indiâ. Tandem tempori seruientes, quod moras non patiebatur, formulam creandi Generalis Praepositi, quamproxime sequuti Goani Professi, Francisco Rodericio Vicarij munus demandant. Remque inde totam, rogantes quid imposterum sequendum esset, Romam perscribunt.</p>
<p><note>282 Iaponiae res.</note> In Iaponiâ res et priuatim Societatis, et publice religionis sub Francisci Capralis sedulâ curâ secundos progressus habebant: qui, post aditas Ximi Ecclesias, Meacum aditurus magnum subijt certamen, suadentibus multis: vt quandoquidem Iaponicae nobilitatis apicem, floremque inuiseret; circundaret corpori paulo cultiorem amictum, quo decorus quoque habitus apud imperitorum aculos virtuti gratiam eblandiretur. Sed ille splendore paupertatis, obedientiaeque religiosae maiestate fretus, adduci non potuit, vt modestiam communis in Societate tegumenti pretiosioris ornatus ambitione vllâ violaret. Magno gaudio a Christianis, magno item honore a proceribus Meaci, circumiectisque in regnis a Cubosamâ Nobunangâ, Mioxindono, atque alijs exceptus est: eo etiam veriore, quo certius erat deferri virtuti, non vestimentis. Permulti ad baptismi amorem incensi, In Regnum Tambae, vbi nobilis Christianus Ioannes Naitodonus nomine multum pollebat, coeptum Euangelium inuehi, misso illuc Laurentio <note>283 In regnum Tambae Fuangelium Inuectum.</note> Iaponio e Societate, et aliquot Meacum inde ad baptismum prosectis. In regno Inge, cum vehemens esset praeconum fidei desiderium, sacras vltro aedes, quo procliuius eos impetrarent, impetratisque minus morae catechismo, atque baptismo esset, vltro coeperunt extruere. Verum et operarum paucitas, et bei. lorum continui turbines prohibebant fieri praeparatis noualibus parem sementem. In Ximum Meaco reuersus Capralis tum per se elaborans tum Sodalium lacertos regens, et incitans, propellere Domini nauiculam institit. In Bartholomaei terris florebat religio quampulcherrime, et roborabatur. Dynastarum iam nullus in seruitio Daemonum reliquus erat. Vulgus haud magno Dominos negotio sequeretur, si quantum res postulabat, tantum suppeteret magistrorum. Amacusana quoque Ecclesia, Almeidae studio, et Michaelis Amacusadoni ope, continuis auctibus adolescebat. Multae iam ibi aedes sacrae. Capita hoc anno plus septingenta fidelibus annumerata: sed profecto nusquam ab Daemone quicquam tutum. Iaponium hominem, cuius operâ ad catecheses quatuor annis
<pb id='s424' n='424'/>
<note>284 Perfidus Neophytorum seductor.</note> Almeida vsus erat, ducendae familiae cupido coepit. Iamque, sellâ positâ, Neophytorum ad mille quingentos ab consuetudine Patrum, et Ecclesiâ frequentandâ ad et audiendum abduxerat. Nec dubium quin tenellis stirpibus pernicies immineret, nisi foedum schisma Michael coercere maturans, leuem, ac seditiosum tabulam, quaeque non recte perceperat docere aduersus Magistrum publico veritatis audentem periculo exturbasset: qui paucis diebus (vt celerrime mala serpunt) ita simplicem plebem effascinauerat; vt pristinum feruorem Almeida vix magno et labore, et tempore suscitarit.</p>
<p><note>285 Dei prouidentia intuendis Catholicis inter Abassinos.</note> Tempus est et inter Abassinos Aethyopes, cum Andrea Ouiedo Patriarchasudantium Patrum meminisse: quibus per haec tempora singulare pignus diuinae tutelae contigit experiri. Fremonam incolebant pagum in orâ Tigaris maritimâ cum Catholicis, quorum curabant animas circiter mille. Turcae occupatâ priore anno Baroâ, et arce conditâ, cum frequenter in interiora populabundi excurrerent; tandem decreuere et nobilissimum eius orae templum diripere Chrismum nomine. Hoc praecognito, Barnagazius monet Ouiedum Patriarcham, viam ineat, si quam possit, qua consulat suis. Tertio die in Fremonam Turcas haud dubie irrupturos, quod illac eis expeditissimum iter, atque tutissimum esset ad Chrismum. Nihil poterat certius dici: et alioqui satis persuadebant praecipuum aduersos Lusitanos Turcarum odium et insita auaritia, et pagus vndecunque immunitus, vt in planitie iacens, et ab propugnatoribus destitutus. Ergo trepidatio, et lamentatio, et fuga toto pago fit. Mise rabile agmen egreditur foeminarum, ac puerorum turbâ impeditum, aliquot bobus commeatu onustis. Statim conspecti praedatores, et visa vndique pagorum incendia. In pernicibus discursantes equis diripiunt, incendunt, vinciunt, mactant, agunt, feruntque. Sed Deo suos obtegente, primum flexo ab Fremona cursu pagum non attigere: tum ad sugientium turbam cum peruenissent, in aperto campo deprehensam siue diuinitus emolliti ad commiserationem, siue (quod Patres etiam crediderunt) occaecati omnino, ne eos viderent, innoxij praeterierunt: proque miraculo res postea inter Abassinos celebrata, et Pater Emmanuel Fernandius, qui interfuit, literis commendauit. Quae multis post annis, cum rite de <note>286 Ouiedi Patriar chae sanctitatis opinio.</note> Patrum virtutibus quaereretur, testes iurati, attributa vulgo Patriarchae potissimum sanctitati, ac precibus, affirmarunt. Quin et ante fugam clare Patriarcham praedixisse, fore, vt Fremonam hostis nequaquam attingeret: et aliud addunt, quod haud minus admirabile annorum plurimorum euentus ostendit. Cum Praesul optimus de suo grege solicitus, quod Fremona tam inermis intuta, atque opportuna hostibus esset, precaretur Deum, demonstrare vellet, quo loco sedem habituri quamtutissimam essent; vocem diuinitus, ad eum sacrificantem, missam: Fremona stabit. Quâ fiduciâ statuisse nequaquam mutandum solum, et ab migrandi consilio remouisse permultos. Ceterum apud alios potentiorem fuisse formidinem, vt in mediterranea amplius decem dierum iter migrarent in Oppidum Dambeam nomine: quidam ad Regiam adirent cum Francisco Iacobo Lusitanorum primario, cuius pagum Turcae incendetant: obseruatumque esse longo tempore, cum et Turcae, et Galae (quae Cafrum natio est) omnia circum uastarent, ita illaesam perstitisse Fremonam; vt qui recesserant, eo remigrandum sibi quoque, quod nihil vsquam tutius reperijssent, putarint.</p>
<p><note>287 Brafiliae res.</note> Ad reliquas Brasiliae clades Antonij Petrij obitus accessit, qui Prouinciam loco Nobregae administrabat, e primis eius Prouinciae cultoribus, et apud domesticos aeque, ac populum virtutis opinione venerabilis. Sexto Kalendas Aprilis, tribus et viginti annis in Societate traductis, fere quinquagenarius obijt. Inter cetera virtutiis studia rerum meditationi diuinarum, et macerando corpori, cum se quotidie acriter flagello caederet, deditus in primis fuisse narratur. Nobregâ <note>288 Antonius Petrius Proprouin tialis moritur.</note> olim, Petrio nuper extincto, Daemonibus non ad intercludendum modo iter nouis auxilijs, sed etiam ad exiguas, quae in Brasiliâ superabant, copias turbandas intentis, ad vltimum prope exitium ea prouincia venerat. Sociorum non paucos ad Lusitaniam (vt supra indicatum est) animus fractior retrahebat,
<pb id='s425' n='425'/>
taedioque regionis neque satis corporibus, neque animis, nisi valde robustis, commodae; si nullum praeterea daretur effugium, obtendebant laborum fugae Carthusiam. Nec deerant, qui nequaquam fieri operae pretium inter barbaros populos, eosque numero sane non maximo, affirmantes, traducendam ad seliciores terras culturam dicerent. Itaque tum vel maxime Societatis, Lusitanaeque nominatim Prouinciae perspecta in recte, quanquam arduis, coeptis <note>289 Igaatius Tolosa Brasiliae Prouincialis.</note> constantia est. Dictus a Borgiâ nouus Prouincialis. Ignatius Tolosa egregiam tredecim Sociorum manum coegit: quos prosperâ trium mensium nauigatione, tot scilicet victimarum sanguine placato iam mari, Tartaroque infracto, <note>290 Prouincia respirat.</note> nono Kalendas Maias in Brasiliam exposuit. Ad noui Prouincialis aduentum, quasi lux e densâ caligine, laetiusque post nubes serenum affulsit. Inde rerum mirâ vicissitudine fluere secunda coepere omnia, tanto cum et religionis christianae incremento, et Societatis; vt singulare Azebedij, et Sociorum, etiam post mortem, haud obscure patrocinium senriretur. Continuo nouus Prouincialis, vti nomine Azebedium, ita virtute repraesentans, componere res aggressus, in Baiensi Collegio cum priuatis collocutionibus, tum cohortationibus publicis, et maxime exercitatione spiritus, quam singuli per hebdomadam vsitato secessu repetierunt, omnes adeo permouit; vt iam non Lusitaniam, nec vmbratilem vitam cogitarent; sed primae suae vocationis tenaces, ad omnemque se ascetae perfecti, euangelicique praeconis laudem componentes; Brasiliae aerumnas, quo primum ardore appetierant remotas, iam praesentes amarent, et in lucro reponerent. Additum est Philosophiae curriculum, quod <note>291 Consaluus Ley rephilosophiam docet.</note> Pater Consaluus Leyteinchoauit. Noui templi aedificatione strenue promotâ, in eo Pentecostes solennibus celebrata primum diuina. Praeceperat Borgia, si fieri posset, vt e pagis reuocati Socij, tantum eos excursionum more, aliquoties <note>292 Pagi Brasilien. sium non deserendi a Patribus.</note> in anno reuiserent. Id peritis diuturno vsu Brasiliensium rerum nullo modo visum est attentandum in praesens. Nam si tanto, per tot annos, labore congregati populi instituti, et protecti caritate Patrum, et operâ, praesenti eorum tutelâ destituerentur; partim insitâ solicitatos ingenij mobilitate, partim Europaeorum stimulatos iniurijs, propediem oblitos fidei, et religionis, ad vitam agrestem, ferisque simillimam redituros. Itaque quoad totâ de re Generalis <note>293 Prouincialis statuta.</note> Praepositus consuleretur, illud tantum Prouincialis adiecit, vt semel vnoquoque mense, qui Sociorum versarentur in pagis, in Collegium, ad vires animi, pietatisque instaurandas, reciperent sese. Ad seruorum priuatim vtilitatem, qui ferme re diuinâ semper carebant, proprium fieri sacrum opportuno iussit tempore: interque illud Christianae institutionis partem quampiam, quae aptissima loco, temporique foret, exponi. Denique domi, forisque pietatis renouatâ facie, Ludouico Granâ rerum, et locorum perito comite, Pernambucum, atque Ecclesias circa Baiam, inde exeunte iam anno Illaeorum, et Portus Seouri stationes inuisit. Pernambuci, post acerbam vexationem, Socios iam gratiâ apud omnes, et auctoritate florentes, eoque vberiorem ferentes pietatis prouentum, itemque populum inuenit de inflicto diuinâ vindictâ supplicio criminatoribus iusta Numinis iudicia praedicantem. Criminatorum vnus fuit, qui prope supremum spiritum laborans, accito Patre Mauro Consaluio, immensâ vi lacrymarum scelus suum professus, veniam petijt, se mendacem, se maledicum publice accusans, et Societatis innocentiam, et sanctitatem euulgans: eoque pacto, elutâ lacrymis culpâ, Socijs ei supremo illo agone sedulo opitulantibus, e vitâ concessit. In vrbe Sancti Saluatoris duo viri et beneuolentiae erganos, et virtutibus insignes obierunt: inque nouo Baiensis Collegij templo sepulti <note>294 Mendes Sa Bra filiae Praetor moritur.</note> sunt: Mendus Sa Regius Praefectus, post Brasiliam annos quatuordecim praeclare administratam, quitemplum ipsum extruxit, ingensque latisundium Collegio dedit; et Lazarus de Areualo, qui agri aliquantum, et tecta quaedam, itemque aedem Sanctae Mariae a Scalâ, quam prope vrbem loco amoeno aere suocondiderat, Collegio moriens legauit.</p>
<p><note>295 Floridaestatus.</note> Repositâ in statum Brasiliâ, Floridae res grauiter vacillabant. Nihil dignum
<pb id='s426' n='426'/>
memoriâ hoc anno gestum. Sub initium Iunij perlatis ex Hispaniâ literis a Petro Sancio nouae Hispaniae, designato Prouinciali, cui cognitionem, rectionemque Floridanarum quoque rerum Borgia demandarat, vt captato tempore aliquis inde Patrum praeiret Mexicum, seque edocturus opperiretur; Antonium Sedennium cum comite nouitio Ioanne Salsedo ire placuit. Rogerius interim, Carrera, et Villaregius in Axacam delati, cum Menende Praefecto de Segurae, atque Sociorum nece Alfonso potiti, captisque a Menende sceleris adiutoribus, ea, quae superiore libro posuimus, cognouerunt. Proditor Ludouicus euasit longe in mediterranea. Fuere quf dicerent, poenitentiâ eum facti perculsum, per montes, ac loca deserta in assiduo luctu, ad expiandum nefas, vagari. Menendes, quos comprehendit, supremo affecit supplicio: sed ante quam morerentur, fortasse eorum precibus, quos enecarant, placato Numine, petierunt, <note>296 Prouidcotia diuina.</note> et impetrauerunt baptismum, inenarrabili Dei prouisu, per oblatam innocentibus mortem immortalitatis occasionem adepti. Redeuntes ab Axacâ Habanam <note>297 Procella insignis.</note> procella, qua nulla vnquam violentior memorabatur, inter to nitrua horrenda, fulguraque, et fulmina, et aquas ingentes, immanissimâ bacchante ventorum vi, quae in terrâ domos funditus euertit, siluas excidit, montes nudauit; in desertam Insulam abstulit, nauigio incolumi: vnde placidiore mari prouecti, cum Habanae Portum intrarunt, miraculo cunctis fuere: et ipsi, vti viderant opera Domini, et mirabilia eius in profundo; non intermittebant ex intimis sensibus maiestatem pariter, atque indulgentiam Patris, ac Domini praedicare.</p>
<p><note>298 Nouae Hispaniae rudis descriptio.</note> Continuatur ad Occidentem hybernum Prouinciae Floridae noua Hispani, longe illâ faelicior, siue humanitate gentis, siue feracitate soli: quam quanti inuentores fecerint, significasse videntur, cum Hispaniae communi nomine nobilitarunt eam, regiones alias non nisi minorum Prouiuciarum dignati vocabulis. Posita est in eo veluti crure, quod borealis noui orbis Peninsula exporrigit, donec octodecim leucarum isthmo, minus decem gradus supra aequatorem cum austrinâ copuletur. Itaque a mediterraneis, barbarisque Prouincijs, vsque ad praedictum isthmum inter Oceanum, quem septentrionalem vocant, ab ortu, et austrinum ab occasu descendens, longitudine octingentas leucas, latitudine, vbi minimum, centum octoginta patet. Coeli temperatura (quanquam alicubi mire varia est, hîc aestuante feruore, proximo interuallo rigente frigore) tamen in vniuersum aequalis est. Quippe, vt sub mediâ coeli plagâ, nec dierum nec tem pestatum discrimen, nisi modicum, sentit, Mensibus quinque a Maio ad Septembrim singulis fere diebus sub vesperam imber cadit. Reginnis facies nequaquam, vt opinabatur antiquitas, perusta solibus squalet; sed tanquam <note>299 Regionis abundantia.</note> perpetui veris tepefacta suauitate perenne viret. Solum fertile, et opibus abundat suis, et nostrarum: quicquid; inferatur clementer accipit, educatque. Itaque extra vitem, et oleam, quae non inuehuntur, ne si nihil desideretur, commercia Hispanica remittantur, nihil in frugibus, aut oleribus, aut stirpibus, ac ne in gregibus quidem, et armentis habet Europa, quod inuectum non sit, et <note>300 Mexicum Regni caput.</note> magnifice proueniat. Caput Regni Mexicum est, vnde et regno nomen Vrbs frequens, et nobilis, in planicie sita, medioque in stagno, quod et e circumiectis montibus affluentes efficiunt aquae, immensae alicubi altitudinis. Suspicio est stagnum arcanis longo tractu meatibus, et inde purgatis ad dulcedinem aquis, cum mare committi: nec fere quicquam ex eo salubritas coeli violatur. Post haec tempora emissarium, aemulo vetustis Romanorum opere, perfossis montibus, factum est. Sedes ibi Archiepiscopi, et Proregis: sons Sacrorum, Diuinique, et hamani Iuris. Sacrae iurisdictio in Episcopos distributa septem, sub Archiepiscopo vno. Ciuilis in consilia tria, quorum primum Mexici, reliqua Guatemalae, et Guadalaxarae. Martinus Henricius hac tem pestate res pro Rege ad ministrabat. Archiepiscopi vacabat solium. Societatis iam pridem fama celebris, et ex pectatio ingens erat. Itaque vbi primum ex Florida Sedennius tertio Idus Iulias adfuit, et Mexici conspectus est; omnes eum ordines gratulabundi honorificentissimis
<pb id='s427' n='427'/>
<note>301 Primus Societatis Mexicum aduentus.</note> officijs exceperunt. Ille sibi domicilium in Nosocomio Deiparae, cui a Marchione Vallensi nomen, delegit. Ibi cum Salsedo comite dies ac noctes aegrotis omni et manuum, et aurium, et oris officio seruiebat: et diuersorium ibidem Socijs praeparabat, cum iam per Oceanum secundissimo cursu noua colonia nauigaret. Namque expectandae nauigationis morâ in populorum aliquot vtilitatem exactâ, demum et suis ascetico secessu, et generali confessione curatis animis, Idibus Iunijs conscensis nauibus, biduo post laeti vela in altum dederum <note>302 Mexicanae Prouinciae condirores.</note> lecti Socij quindecim. Ductores ibant Petrus Sanc ius Prouincialis, ac Iacobus Lopius Rector Collegij destinatus: is, qui non multo ante a Fortunatis Insulis remearat. Super hos Petrus Diazius, Ferdinandus Suarius Concha, Franciscus Bazanus, Alfonsus Camargus, Iacobus Lopius a Mesa, Petrus Lopius Parra Sacerdotium iam gerentes: tres paulo post Sacerdotes futuri Ioannes Cutiel, Petrus Mercatus, Ioannes Sancius. Ceteri operarij adiutores Martinus Matilla, Bartholomaeus Larius, Martinus Consaluins, Lopus Nauarrus; hic postremus, et gloria Fundatorum eius Prouinciae, ad vltimum se, et Societate indignum praebuit. Octo cum Prouinciali, ceteri cum Rectore duabus nauibus conscenderunt. Sed cum ad magnam Canariam octauo die ventum esset (vbi mirâ omnes omnium beneuolentiâ, sed Iacobus Lopius praesertim, cuius fixam animis caritatem Insulani, et instituta optima retinebant) Nauarchorum rogatu, solatij, auxilijque partem fummis precibus flagitantium, in quatuor naues diuisi sunt: eo cum euentu, vt quae de maxime piâ, iuxtaque prosperâ nanigatione commemorari possunt, in hanc abunde conueniant. Extra precationes priuatas, quas primâ luce summo omnes silentio vel e rosario, vel e libello <note>303 Nauigationis ratio admodum pia.</note> exequebantur, quotidie in communi multae fiebant. Solenni formulâ vocibus clatis, iter prosperum, tempusque tranquillum postulabatur: caelites nominatim vsitatis litanijs appellabantur; elogio suo salutabatur Coeli Regina: edito signo requies mortuis poscebatur; adijciebatur diebus festis quicquid licebat e Missâ cum cantu, itemque vtilis homilia. Ceterum eam solertiam multum profecisse siue ad vectores, siue ad nautas Prouincialis Sancius narrat. Vesperâ ingruente, vbi Salue Caeli Reginae dixerant, vt iam apud plerosque Christianorum nauigantium moris est, coactis in vnum modo nautis, modo vectoribus, imperatore classis Ioanne Alcegâ. Et Almirarcho Antonio Manricio, alijsque in suâ quoque onerariâ Nauarchis fauentibus, comiter instituto sermone de vitijs, ac virtutibus; aptae conuentui proponebantur quaestiones, iubebanturque singuli conferre in medium quicquid cuique super ijs veniret in mentem. Nunc de irâ interrogabantur quam deforme vitium sit, quam noxium; quanta patientiae, et lenitatis pulchritudo: quae irae superandae, quae mansuetudinis parandae adiumenta. Nunc quanta pernicies per ludi dulcedinem inuelutur, quaque viâ inde animus abstrahendus. Modo de temeritate iurandi, deque tartareâ execrandi procacitate; modo de praestantiâ, et decore castitatis, deque remedijs intemperantiae. Alias de alijs christian pietatis officijs, et ornamentis, prout vsui, temporique praesenti maxime congruebat. Vbi cum quisque per ingenuam bonitatem, quod succurrebat, promeret, et communicaret, omnemque disputationem comitate religiosâ, appasitisque cum sententjjs, tum exemplis exhilararent Patres; nimirum quo blandius, hoc altius in omnium animos dicta penetrabant, morumque commutationes pulcherrimae cernebantur: cum et sibi quisque magister, et sodalibus fieret: tanto grauior, et efficacior; quanto sua quisque pluris aestimat, minusque suspectos, ac magis sinceros habet monitores de <note>304 Casus non iniucundus.</note> grege suo. Nihil omnino vsquam in toto cursu aduersi contigit, nisi, quôd dum Clafsis tranquillâ nocte plenis velis micante Innâ prouehitur; forte adolescens in mare prolapsus est. Verum id quoque bene vertit. Nam edito bombardâ signo, et solenni clamore, quidam ex eâ, quae postrema subibat nauis, qua Prouincialis Sancius vehebatur, illo, et Socijs in preces abiectis, repente inanem cadum longissimo ab ruden te in mare demisit: ad quem enisus iuuenis, vix tandem ad nauit, cum funis iam toto exhausto volumine nihil reliquum erat, quod remitti
<pb id='s428' n='428'/>
posset: vt si momento cessasset; fugam euolantis onerariae consequi nequaquam posset. Sed cum cadum apprehendisset, colligentibus funem nautis, nemine gnaro quis esset, ita euenit, vt germanus eum frater primus omnium subleuaret in nauim, duplicato omnium plausu: haud dubie studiosius enisurus, si fratrem esse nouisset: vt intelligamus, quanto studio alter alteri adesse homines debeant: cum etiam si nunc leuiter sentiamus, tamen olim perspicue cognituri simus, quam vere; qui alterum iuuat, fratrem iuuet. Postridiae Natalis Deiparae portum nouae Hispaniae tenuerunt ad oppidum Veram Crucem diebus duobus <note>305 Excepti Patres perbenigne in Hispania noua</note> et septuaginta, quibus nauigarunt, leucas bis mille ducentas emensi. Illico praesto fuerunt, quos Prorex, quosque pro se Petrus Moia vir inter paucos excellens, sacrarum quaestionum eâ tempestate praeses, deinde Mexicanus Antistes, iusserant appellentes hospitaliter accipere. Angelopolim mox ingenti per totum iter omnium gratulatione progressos, cum certatim ad se Ordines Religiosi inuitarent; Archidiaconus vir optimus superior fuit. Optabat Ciuitas apud se nonnullos relinqui, domicilio, et alimentis oblatis: tamen e Regis, atque Praepositi Generalis mandato, recta omnes Mexicum tetenderunt, perque tenebras noctis, declinato quem Ciuitas adornarat occursu, in praeparatum sibi a Sedennio hospitium silentio perrexerunt. Haud sine diuino factum consilio statim <note>306 Morbo afflictantur.</note> apparuit, vt in Nosocomio diuersorium inuenirent. Continuo enim e quinde cim; quot numero erant, difficilis morbus nouem, et in his Prouincialem afflixit: Vbi, quanquam Ciuium omnium caritas ita sese effudit, vt in reliquos aegrotos ferme septuaginta large efflueret; tamen ad curationis ordinem, atque totius ministerij vsum, in longum praesertim tempus, gratuita valetudinarij benignitas egenis hospitibus peropportuna accidit. Ex eâ molestiâ ceteris, tametsi <note>307 Franciscus Bazanus instarpri mitiarum Deo redditus.</note> lente, tandem tamen explicitis, primitiarum instar, aut decimae, coelum sibi Franciscum Bazanum assumpsit, ortum Guadixij, e clarâ domo Marchionum Sanctae Crucis, virum solidâ, constantique virtute, modestiâque, et submissione praecipuâ. In Philosophiae studijs aliquandiu Compluti, deinde biennium in Pontificij iuris cognitione versatus, Salmanticae octauo et quinquagesimo eius seculi anno nomen ibidem Societati dedit: eo animo, vt, si Praesides sinerent, <note>308 Eius virtutes.</note> in Marthae occupationibus vitâ defungeretur. Itaque annos quinque studiorum expers, cathechismum duntaxat festis diebus exponens; de reliquo humiliora munia obiens, magnâ tranquillitate, atque sedulitate exegit. Quo tempore, quanquam Franciscus Arana vocabatur; tamen (quod scriptum quidam reliquit) ignoratum eius genus, deque industriâ occultatum ab eo humilioris conditionis studio; ex eiusdem literis, et libello, per quem Visitatori Natali sese indicauit, redarguitur. Permissum autem tamdiu haerere in laboribus operarijs idcirco reor; quod se ipse ad studia parum habilem ferret. Ceterum vbi ea repetere iussus est, libenter scilicet modestam in animam subeunte sapientiâ, bene multum profecit, nec deerat popularis facundia. Ab ipso Tyrocinio cupijt in Indias mitti. Cumque a Borgiâ tum Commissario id postulasset; iussus est Sacrosanctam Corporis Christi communionem ad hanc deliberationem per annum totum referre. Paruit ille, et confirmatâ voluutate postulatum identidem instaurauit: eo temperamento, vt non credere sibi, sed ipsos cenfere vellet Praepositos, num vocatio esset a Deo. Sibi quidem, aiebat, profectionem videri conuenientem, non modo, vt aliquid ad insciarum gentium christianam institutionem conferret; sed, vt penitus exueret sese, quo possideretur totus a Deo: simulque tentaret, si forte stirps parum in hoc solo frugifera, transpositu melior fieret. Ergo simul primum destinatae sibi peregrinationis accepit nuntium; quo vetustioris voti compos, eo maiore gaudio exilijt. In naui, qua vectus est, ita concionibus, et cathechesi, priuatisque congressibus, item officijs, et ante omnia suarum luce virtutum trecentos milites, et reliquos vectores instituit; vt in tumultuosâ turba species emicaret religiosae tranquillitatis: tantâ erga inopes, ac decum bentes caritate; vt demensum ad eos suum saepe mitteret, ieiunio ipse contentus. Natalem Apostolorum Simonis, et Iudae supremum diem in terris
<pb id='s429' n='429'/>
habuit. Corpus in templo Nosocomij, quo tum Patres vtebantur, honorifice tumulatum. Tantae igitur vir humilitatis bene positus est in Mexicanae Prouinciae <note>309 Quae Religiosorum familiae Mexici.</note> fundamento. Tres eo tempore Religiosorum familiae Mexici erant: Franciscana, quae omnium prima illas oras adijt, Dominicana, Augustiniana: florebantque virtutibus, auctoritate, rebus gerendis. Nouos commilitones magnâ omnes benignitate, sed Augustiniani plane memorabili, amplexati sunt. Qui res administrabat pro Rege Martinus Henricius, vt cunctis in rebus fauebat; itanegotium deligeodi Collegio situs, sua sibi sponte, ac regio quoque signisicatu adsciuit. Sed in eo, quem primum obtulit, cum controuersiae aliquid ab Religiosis Praedicatoribus de Iure finium extitisset, et Sancius ne ab odiosis litibus <note>310 Alfonsi Villaseccae erga Nostros liberalitas.</note> Prouinciae auspicia sumerentur, vltro cessisset; eo rerum articulo Alfonsus Villasecca, opinione vulgi regni totius opulentissimus, sua quaedam tecta, adiuncti laxitate situs, amoenitate horti, salubritate loci, praeterfluente etiam riuo, denique, nisi quod modice aberant a frequentiâ, in omnes partes accommodata, simul cum pecuniâ ad id, quod necesse esset aedificandum, liberaliter dedit: <note>311 Collegij Mexicani fundator</note> adeo laetâ Cuitate; vt ob id muneris multum ei gratiarum publice actum sit. Is deinde parens Collegij extitit, amantissimus nostri nominis, etiam num ante aduentum in eas oras. Nam, et pecuniam ad fratrem suum iam Hispalim miserat, qua de Societate quatuor Mexicum veherentur. Sed regia liberalitas in mittendis, quos diximus, anteuertit. Subinde Ecclesiae Principis Thesaurarius, Sanctus nomine, quas extruxerat aedes, multo oportuniores, prerijque amplioris, vnaque ipsum se per multas preces obtulit. Sed Prouincialis, ne quid ea res ipso statim initio nimiae cupiditatis oleret, nec iam prae senio Thesaurarius religiosae seueritati partim sufficeret, donum remisit. Vt primtim valetudo locum dedit, in templo Nosocomij, deinde alibi, et in temporario sacello Collegii sacra cultura coepta. Rector Iacobus Lopius magno studio, effectuque audiebatur - Dicebat et Prouincialis: dicebat Concha: catecheses et indigenarum, et Afrorum Aethiopum, et alia in Custodijs, et Valetudinarijs vsitata Societati repraesentata munia: nihil iam praeterea Mexicanis optantibus, nisi literarias officinas.</p>
<p><note>312 In Peruuia turbarum aliquid</note> Inter haec Prospera Prouinciae Mexicanae exordia, confirmabatur Pernuica non modo secundis, sed etiam rebus aduersis. Timuit haud dubie Tartarus, ne si res in Peruuiâ, qua felicitate coeperant, ire pergerent, peruetustâ regni possessione, quam haud prope minus, quam cum Idola propalam colebantur, ob, tinebat, propediem sibi cedendum foret. Itâque ergo non, vt alibi, Societatem aggredi insectationibus extraneorum, sed praecipue domesticis dissidijs, atque per honesti speciem, quae potentissima sunt contra viros bonos arma, constituit. Arduum profecto cuiuis mortalium generi est nimiam prosperitatem bene concoquere: vbique etiam pax externa insidiatur tranquillitati domesticae: nec in disciplinâ et virtutis periculosius quicquam est, quam, ne tumefactus inani fauore animus, corrupto sensim humilitatis robore, euanescat. Ab hoc, siue vt <note>313 Querimoniae de Portillo.</note> extraheret, siue vt arceret discrimine Prouincialem Portillum, permisit Deus intestinam in eum non leuem cooriri procellam, quae foras quoque (quanquam, diuinâ protegente clementiâ, non magno cum incommodo) emanauit. Bartholomaeus Fernandius vel primus, vel e primis concitatoribus fuit. Nam, vt inter Sanctos quoque sententiarum dissidia oriuntur, ac quisque, vt maxime assueuit suis inuentis, magisque praeire quam sequi; ita difficillime ad alienum se ductum accommodat; Portilli administrationem, homo plus nimio censor, et interdum apertus, coepit palam carpere. Limensis Collegij, vt amplam vltra religiosam mediocritatem, nimiumque properatam aedificationem reprehendebat. Nam aere alieno obeam rem contracto, cum expediri nequirent nomina, plus obscurari Societatem paucorum creditorum linguis obloquentium, quam quilibet concionatorum numerus illustraret eam benedicendo. Prouinciam replesse hominibus in Peruuiâ, atque etiam misto genere natis: statimque eos rudes, et nullo tyrocinio edolatos in acie collocasse. Ad haec magnâ apud omnes
<pb id='s430' n='430'/>
inuidiâ cum Prorege ad inspectionem regni eidem a confession ibus abiisse. Denique procurationem admisisse Oarocirensem: vbi, contra Societatis leges, et Curionum munia subirentur, et mercenaria fierent ministeria propria Professorum, et in grauissima pericula qui ei praessent curae, coniicerentur. Adiicie batur abalijs, quod Virginem nobilem a Daemonibus vexatam consuetis Ecclesie adiurationibus liberandam suscepisset: id in vrbe, quae tota flagitiorum aestu deflagrabat, nimium simpliciter factum. Quas adiurationes, et Archiepiscopi susceperat hortatu Portillus, et semper coram multis, praecipue aliquot Dominicanis Fratribus adhibuerat. Nec tamen satis fuit ad linguas hominum cohibendas: vt intelligant homines Nostri, quam procula consuetudine faeminarum <note>314 Diltuntur.</note> abesse debeant. Et sane tortores eius puellae Daemones profitebantur, inde vsque ab Hispaniâ se Patres persequutos, vt in Peruuiâ diuexarent, et eidem Virgini ferebantur interdum, tanquam ad lenocinium, speciem addere vltra modum venustam, ac rapacem. Porro si quid comitatu Proregis Portillus existimationis amiserat; eo relicto resarsit, quanquam suboffenso Prorege. Genus, ac festinatio aedificii si quid in praesens offendit, id breui effluxit. Tametsi enim suum cuique rei tempus, ac modus esse debet; tamen aedificiorum natura eiusmodi est; vt fere dum fiunt molestiam domesticorum, alienorum inuidiam habeant: vbi sunt perfecta; priuatim commodum, publice et iucunditatem, et ornamentum afferant. Verum enimuero Peruuorum institutio perplexum, ac propemodum inexplicabile negotium erat. Quippe vbi Peruuia Catholicorum Regum in potestatem venit, quo regiae conscientiae, et christiano officio satisfieret, in multas partes, quasi modicas prouincias, ac dioeceses, vniuersa regio distributa est: atque earum vnaquaeque partium cuipiam Hispanorum e primis <note>315 Difficultatesin regendis Peruuorum catechesibus.</note> commendata. Ad, hos spectabat curare, vt sparsi pagatim populi christianis sacris imbuerentur. Quam ad rem Sacerdotes vel e Clero, vel e Caenobio aduocabant: ita partitâ ad eorum vsus im pensâ; vt certam pecuniae summam ipsi Praesides (Commendatarios vocant) certum autem annonae numerum, et familiaria ministeria Peruui conferrent, quod Camaricum appellant. Quae ratio cum expeditissima videatur; non paucis tamen implicabatur incommodis, communi vitio hominum recte instituta non raro perperam exequentium. Nam, et hi, quibus commendata erat dioecesis; grauate pecuniam persoluebant, multoque malignius operam suam Indigenae, et praebenda exhibebaut, vt essent per vim extorquenda ingnatis. Inde fiebat, vt paulo leuior sacros Pastores, quam laicos Dominos auaritiae nomine infamia adureret. Adde, quöd cum eiusdem Pastoris esset in sontes animaduersio, et modo hos dari in custodiam, modo illos verberari, vt sit, nunc alios aliâ poenâ plecti necesse esset; qui debuerat parentis pietate diligi, peius domino timebatur: vtque malus officij magister metus est, a Magistris ipsam in doctrinam odio redundante, extimâ plerumque pietatis crustâ duataxatj. Idololatriae, vitijsque reliquis, quae intus in animo vigebant, obducebatur. Itaque haud dubie onerata eius generis stipendio talis doctrina ab Societatis abhorrebat legibus: quae, quod a Domino Deo gratis acceptum est, iubent gratis dari. Illud tamen super omnia rectas mentes absterrebat, quod cum e suscepta procuratione, suis deberent temporibus administrari populis sacramenta; scrupuli, oriebantur innumerabiles, ne forte sancta cani bus darent, nil christianum habentibus praeter nomen Praeterea vsus promiscuus, qui vitari non poterat, gentis intemperantia, molle regionis ingenium, denique licentia saciebant, vt vnusquisque, tot inter raptores pudicitiae, suo thesauro timeret. Cum praesertim sanctissimi, ac prudentissimi quique Religiosorum ceterorum aperte, ac seuere denuntiabant, caueret Societas in eas pedicas induere, si et disciplinae vigorem cordi haberet, et nomen bonum, quod ijs locis non a veris tantum criminibus, quantum a calumnijs periclitaretur, quas barbara, ac stolida gens iugum inuita ferens, et pene et eo actu christiana, nihil pensi haberet comminisci. Accedebant vetera tum regiorum admistrorum, tum Episcoporum certamina cum Caenobitarum parochorum moderatoribus.
<pb id='s431' n='431'/>
Nam Regij liberam eis potestatem collocandi, vel remouendi, quos libuisset saepe non permittebant: incommodum enimuero perniciabile disciplinae. Episcopi non solum religiosorum paroecias inspectare; sed quae ad ipsos quoque pertinerent homines, volebant cognoscere, et in suam redigere potestatem. <note>316 Portillus a Prorege se remouet.</note> Haec ita cum essent, videretque Portillus, quod Oarociris doctrinam suscepisset, domesticos sibi omnes infensos Socijs, vt supra demonstratum est, omnibus reuocatis, procurationem reliquit. Tum vero dolere Antistes, clamare Prorex nec voluntatem Regis obseruari, nec liberari conscientiam, qui Societatem, Peruuorum praecipue causâ misisset. Popularis multitudo tractari ea cernens munera ab Religiosis alijs, segnitiem in nostris, fugamque laborum potius, atque ambitionem, et captationem nobilium Ciuitatum interpretari; quam cautionem, studiumque maioris boni: vt humanae non esset opis inire consilij viam, quae in praecipitia non deferret, Nam breues per interualla excursus, stationesque exigui temporis difficultatibus suis obsidebantur. Num id Pastores facile permisissent, vt alieni, nec impensâ populis onerosi, nec animaduersionibus odiosi, collectâ officijs angusti temporis gratiâ suam aggrauarent inuidiam. Num regionum Praesides, qui necessario Pastori debita suppeditabant, sumptum in aduentitios excultores germinarent. Ad haec in barbaris ingenijs naturâ hebetibus, intemperantiâ, atque ebrietate occaecatis, quid porro in transitu momenti fieret. Ad vltimum ne hoc quidem pacto satis explicari <note>317 Bracamontius in Europam discedit.</note> Regis conscientiam Regij aiebant. Huius explicationem nodi petiturus, sed maxime de Portillo Generalem Praepositum edocturus, re cum Prorege (pessimo exemplo) Cuschi communicatâ; de eius, nonnullorumque Sociorum sententiâ in Europam Bracamontius nauigauit: inuito quidem, sed, ne latius indigni coepti foeditas suboleret, non reluctante Prouinciali. Haec domi dum fiunt, vt est immensa diuina bonitas suorumque administrorum ad Ecelesiae suae adiumentum custodit auctoritatem; eâdem pene ad vulgus approbatione, atque successu consueta munera tractabantur: multumque iuuit paulo post, quam Bracamontius <note>318 Iosephi Acostae in Peruuiam aduentus.</note> discesserat, Iosephus Acosta, qui priore anno institutâ nauigatione cursum tenere nequiuerat, hoc tandem anno perlongas varijs in Insulis, et vrbibus, sed vtiles incolis moras, cum duobus Socijs Andrea Lopio, et Iacobo Martinio ex Hispaniâ aduectus. Vir magnus ingenio, sagax consilio, facundiâ, doctrinâque praestans, quem, praeter asperi aliquid pro Christo tolerandi cupiditatem, duplex ad eam expeditionem causa impulerat: primum quod si quid ad Dei gloriam in regionum adeo sepositarum latebris fieret, videretur ab humanae aurae periculo valde semotum: deinde, quod maior esset operarum in orbe nouo penuria. Quare cum gymnasia illic institui oporteret; maiore vsu nauaturum se in ijs operam existimabat. Atque eo doctore addita sub anni finem in Limensi Collegio Theologica schola est. Simulque vno e Socijs magistro Quichuae linguae, quae communis est, instituta disciplina. In Collegio quoque Cuschensi Ludouicus Lopius quaestionum conscientiae explicationem exorsus. At Portillus, qui iam se a Proregis vsu, et confessionibus abstraxerat, Limamque redierat, eo maxime incumbebat vt quicquid ex relictâ Oarocirensi paraeciâ popularis gratiae amissum erat, modo aliquo sarciretur. Optatissimam praebuit eius rei opportunitatem Ioannes Ribius ex Aragoniâ oriundus, vir opulentus, <note>319 Collegij Pacensis occasio.</note> et nobilis. Is cum multa de fructuosis Sociorum laboribus audisset, Limam se contulerat ex vrbe Pacis, Socios illuc aliquot adducturus. Distat ea vrbs pari ferme interuallo, ab Cuscho, et Potosio, ad littus duorum fluminum sita, aureae feracium arenae, quam ideo indigenae Cuquiagum vocant, procul ab Limâ ducentis quadraginta leucis. Iuxta eam vrbem commendatam habebat Peruuorum Dioecesim Ioannes. Atque, vt erat suae cupidus salutis, nequaquam eo doctrinae genere, quod supra descripsi, suo. munere abunde se defungi rebatur. Itaque oblatis reditibus, vt graues populo nullo modo magistri essent, nullâ adiunctâ conditione, Collegium in vrbe se fundaturum promittit. Hanc expeditissimam, tan quam a Deo oblatam Peruuorum, sine Societatis detrimento,
<pb id='s432' n='432'/>
iuuandorum Patres viam putarunt. Sed quia inconsulto Generali noua suscipi Collegia non licebat; Portillus Patrem Ioannem Zunigam, Sebastianum Amatorium Peruuice peritum, et Ioannem Casasolam interim illuc, veluti in stationem misit: ipse vero Truxillum, cum duobus Socijs, quo diu fuerat accersitus, excurrit oppidum octoginta leucis ab Limâ. Ibi ita concionibus, cohortationibus, catechesibus ad Populum, ad pueros in ludis literarijs, in compitis, vicisque ad mancipia, et ad Peruuos profecere; vt vir primarius, qui initio hospitiolum ad receptum negauerat, deinde stabilem sedem, reditusque opimos deferret.</p>
<closer>FINIS.</closer>
</div1>
<gap desc='Index' resp='sampling'/>
<gap desc='Errata list' resp='sampling'/>
</body>
</text>
</TEI.2>