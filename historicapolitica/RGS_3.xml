<?xml version="1.0" encoding="ISO-8859-1"?>
<!DOCTYPE TEI.2 SYSTEM "http://www.uni-mannheim.de/mateo/camenatools/DTD/teixlite.dtd">
<TEI.2 TEIform="TEI.2">
<teiHeader type="text" status="new" TEIform="teiHeader">
<fileDesc TEIform="fileDesc">
<titleStmt TEIform="titleStmt">
<title TEIform="title">Rerum Germanicarum Scriptores aliquot insignes : Qui gesta sub Regibus &amp; Imperatoribus Teutonicis [...] perpetua ferè serie, suis quique seculis, litteris mandata posteritati reliquerunt. Tomus [...] ; ex bibliotheca Marquardi Freheri [...] olim editus, nunc denuo recognitus, additis scriptoribus aliis antea ineditis; cum glossario, locis aliorum auctorum parallelis, notis ac indice rerum &amp; verborum copiosissimo. Editio tertia, reliquis locupletior et emendatior. Curante Burcardo Gotthelffio Struvio [Struve, Burkhard Gotthelf; 1671-1738] [...}. - Argentorati : Sumptibus Johannis Reinholdi Dulsseckeri, 1717. - [Bd.] 3: [...] præmissis quibusdam superioris saeculi, sub Carolo V. Imp. memorabiliter acta potissimum [...].</title>
<title type="sub" TEIform="title">Machine-readable text</title>
<author n="Freher" TEIform="author">Freher, Marquard</author>
<editor role="editor" TEIform="editor">Struve, Burkhard Gotthelf</editor>
</titleStmt>
<editionStmt TEIform="editionStmt">
<edition TEIform="edition">XML version, markup prototype, December 1999</edition>
<respStmt TEIform="respStmt">
<name TEIform="name">Ruediger Niehl</name>
<resp TEIform="resp">markup</resp>
</respStmt>
</editionStmt>
<publicationStmt TEIform="publicationStmt">
<publisher TEIform="publisher">Camena</publisher>
<address TEIform="address">
<addrLine TEIform="addrLine">
<anchor n="http://www.uni-mannheim.de/mateo/camenahist/rgs/bd3/" type="href" id="bd3" TEIform="anchor" />
</addrLine>
</address>
</publicationStmt>
 <notesStmt TEIform="notesStmt">
<note type="href" place="unspecified" anchored="yes" TEIform="note">http://www.uni-mannheim.de/mateo/camenahist/rgs/</note>
<note type="pathname" place="unspecified" anchored="yes" TEIform="note">bd3</note>
<note type="filename" place="unspecified" anchored="yes" TEIform="note">RGS_3.html</note>
<note type="titleimage" place="unspecified" anchored="yes" TEIform="note">as001.html</note>
<note type="srcfile" place="unspecified" anchored="yes" TEIform="note">RGS_3.xml</note>
<note type="imgpath" place="unspecified" anchored="yes" TEIform="note">bd3/jpg</note>
<note type="imgtype" place="unspecified" anchored="yes" TEIform="note">html</note>
</notesStmt>
<sourceDesc default="NO" TEIform="sourceDesc">
<bibl default="NO" TEIform="bibl">Straßburg: Johannes Reinhold Dulssecker, 1717.</bibl>
</sourceDesc>
</fileDesc>
<encodingDesc TEIform="encodingDesc">
<editorialDecl default="NO" TEIform="editorialDecl">
<p TEIform="p">Regeln fuer die Texterfassung 03/2001</p>
</editorialDecl>
<refsDecl doctype="TEI.2" TEIform="refsDecl">
<p TEIform="p">not necessary</p>
</refsDecl>
</encodingDesc>
<revisionDesc TEIform="revisionDesc">
<change TEIform="change">
<date TEIform="date">09/2007</date>
<respStmt TEIform="respStmt">
<name TEIform="name">Reinhard Gruhl</name>
<resp TEIform="resp">markup</resp>
</respStmt>
<item TEIform="item">typed text - structural tagging completed - no semantic tagging - no spell check - no orthographical standardization</item>
</change>
</revisionDesc>
</teiHeader>
<text>
<pb id='as001'/>
<front>
<titlePage><titlePart>
RERVM
GERMANICARVM
SCRIPTORES
varii,
Qui, praemissis quibusdam superioris saeculi, sub
CAROLO V. Imp. memorabiliter acta potissimum
complectuntur.
TOMVS TERTIVS.
Ex Bibliotheca et recensione
MARQVARDI FREHERI 
Consiliarii Palatini,
Primum Editus, 
NVNC DENVO RECOGNITVS,
Curante
BURCARDO GOTTHELFFIO STRUVIO 
CONSILIARIO ET HISTORICO SAXONICO.
<gap desc='illustration' resp='sampling'/>
ARGENTORATI, 
Sumptibus JOHANNIS REINHOLDI DULSSECKERI, 
ANNO MDCCXVII.
</titlePart></titlePage>
<pb id='as002'/>
<gap desc='blank space' resp='sampling'/>
<pb id='as003'/>
<div type='dedication'>
<head><hi rend='italic'>MAGNIFICIS AMPLISSIMIS VIRIS NOBILITATE ORDINIS EQVESTRIS, DIGNITATE ET PRVDENTIA PRAESTANTISSIMIS,</hi> PRAETORIBVS, CONSVLIBVS ET SENATORIBVS INCLYTAE REIPUBLICAE ARGENTORATENSIS. <hi rend='italic'>S. P. D.</hi></head>
<p>QVo primum tempore, Amplissimi Patres, coepi digerendis edendisque talibus patriae Historiae monumentis, maiore fortuna an diligentia a me conquisitis, vix dixero, operam impendere, hoc votum et propositum simul fuit, singulos eius Tomos, singulorum annorum laborem, Germaniae nostrae ocellis, id est, Ciuitatibus Imperii praecipuis, apud quas saltem aliqua in notitia essem, honoris ergo inscribere. Quod meum institutum iam in duobus prioribus Tomis, non sine successu seruatum apparet. Et quidem hic animus et sententia fere erat, in illis tranquille subsistere, neque ad nostra haec plus satis exulcerata tempora propius accedere: sed quae istuc pertinentia in parato haberem, digesta tantum et ad praelum adornata posteris meis edenda relinquere. Quod tamen consilium meum partim cogitatio vicissitudinis rerum humanarum, et quam facile tanti momenti tantoque opere a me congestae opes non tam mihi meis ve quam ipsi Reipublicae perire possent; partim amicorum auctoritas, pene cum conuicio ista iam ab aliquot annis efflagitantium, addo et Typographorum instantia, ista cum prioribus coagmentare studentium, mutare me impulit atque adeo coegit. Gessi igitur, et publico hunc quoque Tomum (de sequentibus adhuc incertus) quod faustum sit,
<pb id='as004'/>
addixi. Cui dum de more Patronum, prioribus minime absimilem, ex eodem Ordine circumspicio; vestra Vrbs statim occurrit, vt oculis antehac non semel mihi neque sine voluptate vsurpata, ita animo nunquam excludenda: cum admiratione omnium in ea rerum, quibus nobiles ciuitates decus suum debent, vetustatis (inquam) et originis Romanae, pulchritudinis et magnificentiae, praesertim vero Politiae rationis et Eunomiae nunquam satis laudabilis, addo et florentis Academiae quae hoc ciuitati elogium conciliat:</p>
<lg>
<l><hi rend='italic'>Barbaricis olim quae cladibus inclyta, nunc est</hi></l>
<l><hi rend='italic'>Barbariae ipsius nobilis excidio.</hi></l>
</lg>
<p>Tum etiam recordatione multae magnaeque comitatis et beneuolentiae, quam in ea seu publico seu meo nomine transiens nunquam non et priuatim et publicitus sum expertus. Neque defuit spes aliqua, posse et consilium istudmeum, vos quo licet cultu prosequendi, vobis aliquatenus approbari: et ipsa hoc genus litteraria monumenta eo loci, qui eruditis et intelligentibus viris qua in Republica qua Academia abundat, precium aestimiumque suum obtinere: quae praesertim vestrae vrbi proprio quodam et praecipuo jure quasi deberi videbantur. Continet enim eam temporis difficillimi Historiam, quae apud vos vestrisque auspiciis a magno viro summo studio et judicio elegantissime elucubrata, et illi memoriam immortalem, et vobis perenne decus comparauit. Me quidem non magis aut amplitudo pomoerii, aut aedificiorum elegantia, aut Martia illa propugnacula, aut caput condens inter nubila sine exemplo Turris aerea aut aliud vllum pulchrum et spectabile ornamentum magis capit et rapit in stuporem, prae perfectissimo illo Annalium Sleidanicorum opere, quod intra muros (vt dixi) vestros felici sidere natum, totiesque deinceps diuersis et praelis et linguis renatum, extra omnem Fortunae aleam positum</p>
<l><hi rend='italic'>Canescet saeclis innumerabilibus.</hi></l>
<p>Cui quod tamen aliquid hinc inde lucis ab hisce etiam nostris (ita enim voco, quae lucis vsuram nobis debent, forte alias planissime peritura) accedere posse ausim affirmare: ideo vobis quasi proprium prae aliis omnibus deberi existimaui; eoque confidentius nunc libens merito ad vos affero: summo opere rogans et obtestans, vt istud quidem ceu recentissimae (vt ita dicam) antiquitatis pignus et monimentum non vsque adeo aspernabile, lubenti animo accipere, grauissimo iudicio vestro approbare, fidaque custodia recondere et posteritati conseruare; Editorem vero, ceu vicini vobis celsique principatus veterem ministrum, vestri splendoris et honoris studiosissimum, fauore et beneuolentia solita complecti et prosequi dignemini. Valete, Patres Amplissimi, bono publico et florete, e Plinianis, Calendar. Septembr. MDCXI.</p>
</div>
<pb id='as005'/>
<div type='poem'>
<head><hi rend='italic'>Ad NOBILISSIMVM ET AMPLISSIMVM</hi> VIRVM MARQVARDVM FREHERVM, CONSILIARVM PALATINVM.</head>
<lg>
<l>GErmanae Gentis VARRONEM, magne FREHERE,</l>
<l>Vno te doctus quilibet ore vocat.</l>
<l>Peruigile densis tenebris monumenta vetusta,</l>
<l>Eruis, ac gratâ luce renâta locas.</l>
<l>Tu leges Regum priscas, et fortia facta,</l>
<l>Teutonicas promis sedulus historias.</l>
<l>Nunc quoque diuulgas raros casusque vicesque,</l>
<l>Bibliothecarum de locuplete penu,</l>
<l>Quas sensit dubiis iactatus Teuto periclis,</l>
<l>Cum CAROLVS Quintus nomine, Caesar erat.</l>
<l>Perge, nec a coepto victus desiste labore:</l>
<l>Perge, Palatini gloria magna soli,</l>
<l>Et quae praeterea Rhenus monumenta Nicerque,</l>
<l>Atque Palatini principis ora legit.</l>
<l>Quaeque tui plutei, multo limata labore,</l>
<l>Fac possint aurâ liberiore frui.</l>
<l>Ausoniique, tuâ curâ, illustrata MOSELLA</l>
<l>Prodeat, et cursu prosperiore fluat.</l>
<l>Scaliger id dudum petiit: rogat ipsa MOSELLA,</l>
<l>Communis proprio Patria iure rogat.</l>
</lg>
<p>QVIRINVS REVTERVS, D.</p>
<p>Professor in Acad. Heidelb.</p>
<p><hi rend='italic'>Id. Sept. M DC XI.</hi></p>
</div>
<gap desc='Greek poem' resp='sampling'/>
<pb id='as006'/>
<div type='index'>
<head>AVCTORES HISTORIARVM QVI HOC TOMO TERTIO CONTINENTVR.</head>
<p>GEORGII SABINI, Brandeburgensis, <hi rend='italic'>de Caesaribus Germanicis,</hi> Libri Duo, carmine Elegiaco singulorum vitas succincte complectentes.</p>
<p>ANTONII PANORMITAE ab Alfonso Rege Arragoniae Legati, <hi rend='italic'>in Coronatione Friderici III. Imp. Romae habita Oratio</hi> A. 1452. fol. <ref>1</ref>. Ex editione veteri Veneta.</p>
<p>IANNOTII MANETI Florentinorum Legati, in eadem Coronatione sub Nicolao V. Pontifice facta, ad vtrumque <hi rend='italic'>Oratio Gratulatoria,</hi> Fol. <ref>9</ref>. Ex MSCto Palatinae Bibliothecae.</p>
<p>De FRIDERICI <hi rend='italic'>Imp. in Italiam profectione votiua</hi> Anno 1468. suscepta, narratio e Libro Ceremoniali desumpta, fol. <ref>19</ref>. Editionis vetustae Romanae.</p>
<p>DESCRIPTIO <hi rend='italic'>accurata Electionis Maximiliani I. Regis Romanorum</hi> apud Francofurtum A. 1486. legitime factae: itemque coronationis eiusdem continuo subsecutae apud Aquisgranum, fol. <ref>21</ref>. E vetusta eius aeui editione, incerto auctore.</p>
<p>HENRICI VII. <hi rend='italic'>Angliae Regis ad Maximilianum Regem et Principes in Comitiis, habitis Confluentiae Anno 1492. legatio,</hi> cum eorundem Responsoria, fol. <ref>42</ref>. Ex Archiuis Palatinis descripta per M. F.</p>
<p>BILIBALDI PIRCKHEIMERI Noribergensis, et Caesarei postea Consiliarii <hi rend='italic'>Bellum Suitense</hi> siue <hi rend='italic'>Helueticum</hi> Maximiliani I. Caes. Anno 1498. gestum fol. <ref>47</ref>. Ex eiusdem Bibliothecae reliquiis a N. V. Iohanne Imhofio, Patricio Noribergensi Frehero amicae communicatum.</p>
<p>IO. IACOBI GHILINI eiusdem <hi rend='italic'>Caesaris Expeditio Italica</hi> Anno 1497. suscepta, fol. <ref>91</ref>. cui accedit Telinae Vallis, ac Larii Lacus particularis descriptio, eodem auctore. A Melchiore Haiminsfeldio Goldasto V. C. subministrata.</p>
<p>IO. TRITHEMII <hi rend='italic'>Bauarici Belli</hi> Anno 1504. Philippo Palatino Electori et Ruperto Filio a Maximiliano Imp. indicti, <hi rend='italic'>Historia,</hi> fol. <ref>111</ref>. Ex Annalibus amplissimis desumta, qui in Bibliotheca Palatina asseruantur.</p>
<p>HVLDERICI ZWINGLII <hi rend='italic'>De Gestis inter Gallos et Heluetios ad Rauennam,</hi> Papiam et alia loca, deque Conuentu apud Thermas Helueticas Anno 1512. ad Ioachimum Vadianum Relatio, fol. <ref>137</ref>. ab eodem D. Goldasto amice suppeditata.</p>
<p>ALOYSII MARLIANI <hi rend='italic'>in Comitiis Ordinis Aurei Velleris</hi> Serenissimi Caroli Regis Catholici A. 1517. <hi rend='italic'>babita Oratio,</hi> fol. <ref>146</ref>. Ex editione eius temporis.</p>
<p>IACOBI ZIEGLERI <hi rend='italic'>Attentata Christierni II. Daniae Regis in Sueciae Regnum,</hi> et crudelitas perpetrata in Holmam Anno 1517. fol. <ref>149</ref>. Ex editione eius temporis.</p>
<p>ACTA <hi rend='italic'>Electionis Caroli V.</hi> fol. <ref>157</ref>.</p>
<p>LEONIS X. Pontificis <hi rend='italic'>Epistolae</hi> Tres, super obitu Maximiliani I. Imp. et noui Caesaris Electione facienda, ad Ludouicum Electorem Palatinum Anno 1519. missae, fol. <ref>161</ref>. E tabulariis Palatinis.</p>
<p>FRANCISCI REGIS Francorum <hi rend='italic'>Legatio ad Principes Electores Franofurdium missa,</hi> pro Suffragiis ad Imperium conciliandis Non. Iulii Anno 1519. fol. <ref>167</ref>. Ex editione ipsius temporis.</p>
<p>HERMANNI COMITIS NVENARII in eisdem Comitiis <hi rend='italic'>ad Senatum Electorum pro Carolo electo Rege Romanorum Oratio</hi> perelegans: itemque ad ipsum Regem electum Gratulatio, nomine studiosorum Germaniae, fol. <ref>173</ref>. Ex eadem Editione.</p>
<p>IACOBI SOBII Legum Doctoris ad eundem Caesarem exhortatoria nobilibus apud Francofurdiam iubentibus, fol. <ref>183</ref>. Ex eadem.</p>
<p>PRINCIPVM ELECTORVM <hi rend='italic'>Legatio ad Carolum Regem Hispaniarum,</hi> decretum Electoris ad Romanum Imperium ei insinuans; qua functus est Fridericus Comes Palatinus in Molendino Regio Anno 1519. dicente Bernhardo Wurmsero I. C.
<pb id='as007'/>
Cum responsiua eiusdem Regis, Electi Caesaris per Mercurium Albonensem de Galtinaria Cancellarium, fol. <ref>187</ref>. Ex editione eius temporis.</p>
<p>FLANDRIAE <hi rend='italic'>Ordinum Legatio</hi> ad Carolum Regem in Hispaniam, edita, per Stephanum Comitem Bellocassium: cum quibusdam eius Poematiis de Carolo V. fol. <ref>195</ref>. Ex simili Editione.</p>
<p>PETRI AEGYDII <hi rend='italic'>Hypotheses Spectaculorum apud Antwerpiam in honorem Caroli V. Caesaris editorum,</hi> fol. <ref>205</ref>. E simili Editione.</p>
<p>GERHARDI NOVIOMAGI Philippi a Burgundia, Philippi Burgundiae Ducis F. Episcopi Vltraiectini, vita et obitus: cum Genealogia Ducum Burgundiae, auctore Edmondo Dintero, fol. <ref>217</ref>.</p>
<p>PETRI CRINITI <hi rend='italic'>Belli Rusticani in Germaniae diuersis partibus Anno 1525. excitati</hi> et a Magistratibus feliciter sedati <hi rend='italic'>Historia,</hi> fol. <ref>233</ref>. Ex Bibliotheca Palatina Electorali.</p>
<p>IO. ATROCIANI <hi rend='italic'>de eodem querela,</hi> Carmine Elegiaco, fol. <ref>278</ref>. cum aliis eius Opusculis olim Basileae edita.</p>
<p>HVBERTI THOMAE LEODII, <hi rend='italic'>de eodem Bello</hi> Historia, illo tempore descripta, fol. <ref>283</ref>. humanitate N. V. Iani Iulii Leodii auctoris F. Freherique manu partim descripta.</p>
<p>Eiusdem <hi rend='italic'>Historiola de Francisci a Sickingen</hi> Equitis <hi rend='italic'>rebus gestis, seu potius ausis, et calamitoso exitu,</hi> fol. <ref>297</ref>. Indidem deprompta.</p>
<p>IO. SERVILII <hi rend='italic'>Coniuratio Geldro-Gallica in Ciuitatem Antwerpiam,</hi> Duce Martino a Rosheim A. 1544. fol. <ref>313</ref>. Ex Editione Augustana eius temporis.</p>
<p>FRANCISCI REGIS GALLIARVM, <hi rend='italic'>actitata per Legatos et litteras cum Imperii Principibus et Ordinibus,</hi> atque etiam separatim cum Foederatis Smalkaldicis, in diuersis Comitiis et aliter ab anno 1534. vsque ad 1543. fol. <ref>347</ref>. Ex editione Parisina eius temporis, diligenter emendata et meliori ordine digesta.</p>
<p>PAVLLI RICCII <hi rend='italic'>in conuentu Spirensi Anno 1544. habita Oratio de vitae emendatione et bello in Turcas</hi> suscipiendo, fol. <ref>447</ref>. Ex Editione eius temporis.</p>
<p>IOACHIMI CAMERARII V. C. <hi rend='italic'>Smalkaldici Belli</hi> inter Carolum V. Caesarem et Protestantium Duces Anno 1546. gesti, <hi rend='italic'>Origo, Progressus, et Exitus,</hi> Commentario Graeco eleganter descripta; cum Latina Versione et Supplemento M. Simonis Stenii Lomacensis, fol. <ref>457</ref>. Insigni humanitate C. V. Ludouici Camerarii auctoris Nepotis Consiliarii Palatini ad exornationem singularem huiusce Tomi peramice nobis suppeditata.</p>
<p>MARTINI CRVSII <hi rend='italic'>de eodem Bello, et in eo superatis parentum suorum Graeco-Latina Narratio,</hi> fol. <ref>429</ref>. Edita antehac cum eiusdem Epitoma Heliodori.</p>
<p>SIMONIS STENII Lomacensis, <hi rend='italic'>Vita Mauritii Saxoniae Ducis</hi> et postea Electoris succincte et fide descripta sermone Graeco, et in Latinum conuersa. Ex Editione Heydelbergensi.</p>
<p>JOACHIMI CAMERARII Papebergensis, <hi rend='italic'>Annotatio Rerum Praecipuarum quae acciderunt ab Anno 1550. usque ad Annum 1561.</hi> fol. <ref>533</ref>. Ex aduersariis eius manu exaratis, apud praedictum D. Ludouicum eius nepotem asseruatis summa fide et diligentia descripta per M. F.</p>
<p><corr sic='IVLIII' resp='transcriber'>IVLII</corr> PFLVGKII et IOANNIS ANTONII VIPERANI <hi rend='italic'>Laudatio funebris Caroli V.</hi></p>
</div>
</front>
<body>
<pb id='as008'/>
<div1 id='FrRS.01' n='1' type='book'>
<div2 id='FrRS.01.01' n='1' type='chapter'>
<head>GEORGII SABINI BRANDENBVRGENSIS, DE CAESARIBVS GERMANICIS LIBRI DVO.</head>
<div3 id='FrRS.01.01.01' n='1' type='poem'>
<head>JOACHIMI CAMERARII EPIGRAMMA.</head>
<gap desc='Greek poems' resp='sampling'/>
<p>Idem latine interprete S. Stenio.</p>
<lg>
<l>NOn olim Heroum solus Mauortia facta</l>
<l>Cantauit dulci carmine Maeonides.</l>
<l>Nec solum ad Thebas res gestae fortiter olim</l>
<l>Notae, nec solum nauis Iasonia.</l>
<l>Nam quoque Germanos ornauit Musa Sabini,</l>
<l>Quîs subiecta fuit Martia Roma, daces.</l>
<l>Induperatores qui nomine, saepe (vti notum)</l>
<l>Turpia senserunt vincula Pontificum.</l>
<l>Nec tamen his solis laudandis fessa Sabini:</l>
<l>Sed multis aliis, Calliopea fuit.</l>
</lg>
</div3>
<div3 id='FrRS.01.01.02' n='2' type='poem'>
<head>CAROLVS MAGNVS.</head>
<lg>
<l>CAROLUS antiquis Francorum regibus ortus,</l>
<l>Imperii meruit vindice sceptra manu,</l>
<l>Cum Desiderii fera contudit arma tyranni,</l>
<l>Finibus Ausoniis qui metuendus erat:</l>
<l>Cumque rebellantes per multos Saxonas annos</l>
<l>Traiecto domuit flumine, Maene, tuo,</l>
<l>Excisis Auarum compescuit vrbibus Hunnos,</l>
<l>Gens quibus asperior cognita nulla fuit.</l>
<l>Condidit et septem deductis Castra colonis,</l>
<l>Pannoniae celsis aspicienda iugis.</l>
<l>Atque Saracenos ab lberi depulit vndis,</l>
<l>Irrigat Hesperios huc vbi Baetis agros.</l>
<l>Astrorum cursus, et fata regentia mundum,</l>
<l>Scrutari solitus tempore pacis erat.</l>
<l>Addictusque fuit concessa per ocia Musis,</l>
<l>Doctus in alternos cogere verba pedes.</l>
<l>Carmina, morte quibus Rolandum fleuit ademptum,</l>
<l>Quatuor haec eius nomine vulgus habet:</l>
<l>Tu patriam repetis, tristi nos orbe relinquis,</l>
<l>Te tenet aula nitens, nos lachrymosa dies.</l>
<l>Sed qui lustra geris binos octo super annos,</l>
<l>Ereptus terris, justus ad astra redis.</l>
<l>Teutones Arctois etiam quibus vtimur oris,</l>
<l>Nomina bissenis mensibus ipse dedit.</l>
<l>Cum quater a decimo tria lustra peregerat anno,</l>
<l>Vltima longaeuum fata tulere senem.</l>
</lg>
</div3>
<div3 id='FrRS.01.01.03' n='3' type='poem'>
<head>LVDOVICVS PIVS.</head>
<lg>
<l>Filius Imperii cepit Ludouicus habenas,</l>
<l>Nomen ab insigni qui pietate tulit.</l>
<l>Hic studium pacis cum bella perosus amaret,</l>
<l>Marte tamen clarus militiaque fuit,</l>
<l>Cymbrica sedato pacauit regna tumultu,</l>
<l>Exitium fratri fratre mouente suo.</l>
<l>Compulit et sumptis absistere Britonas armis,</l>
<l>Stricta iubens saeua ponere tela manu.</l>
<l>Expulit Ausonios et Tybridis vrbe Quirites,</l>
<l>Qui caput exortae seditionis erant,</l>
<l>Felix, si sterili sobolem natura negasset,</l>
<l>Nullus et vxoris cognitus esset amor,</l>
<l>Quos genuit natos, crudeles repperit hostes,</l>
<l>A quibus heu captus vincula saeua tulit,</l>
<l>Mox tamen ereptus fatali carceris antro,</l>
<l>Cepit honorata reddita sceptra manu.</l>
<l>Emeritam clausit supremo fine senectam,</l>
<l>Mogus vbi Rheni cornua miscet aquis.</l>
</lg>
<pb id='as009'/>
</div3>
<div3 id='FrRS.01.01.04' n='4' type='poem'>
<head>LOTHARIVS I.</head>
<lg>
<l>Laude nihil dignum famaque Lotharius egit,</l>
<l>Intulit iniustus fratribus arma suis.</l>
<l>A quibus aduerso belli certamine victus,</l>
<l>Tristia cum turpi damna pudore tulit.</l>
<l>Dignus hic iniustis solet exitus esse tyrannis,</l>
<l>Impius in tantum quos scelus error agit:</l>
<l>Nominis vt sama, regnique cupidine ducti,</l>
<l>Horrida cum proprio sanguine bella gerant.</l>
</lg>
</div3>
<div3 id='FrRS.01.01.05' n='5' type='poem'>
<head>LVDOVICVS II.</head>
<lg>
<l>Regia defuncti Ludouicus sceptra parentis,</l>
<l>Imperii summo dignus honore tulit,</l>
<l>Vandalicae fregit, superato principe gentis,</l>
<l>Instabiles animos, instabilemque fidem.</l>
<l>Huius vt in duro virtus est cognita bello,</l>
<l>Sic etiam miti cognita pace fuit,</l>
<l>Ingenuas coluit studiis ac sumptibus artes,</l>
<l>Quae multis odio Regibus esse solent.</l>
<l>Tempore Caesareas a quo suscepit habenas,</l>
<l>Bis geminis lustris additus annus erat,</l>
<l>Ausoniis placida cum morte quieuit in oris:</l>
<l>Insubrum celebri conditus vrbe iacet.</l>
</lg>
</div3>
<div3 id='FrRS.01.01.06' n='6' type='poem'>
<head>CAROLVS CALVVS.</head>
<lg>
<l>Carolus Imperii fraudavit honore nepotes,</l>
<l>Qui licet iniustus, vir tamen acer erat.</l>
<l>Deuicit Ligurum populantes aequora Mauros,</l>
<l>In celerem vertens barbara terga fugam,</l>
<l>Et procul occiduo submotos orbe Britannos,</l>
<l>Compulit optatae pacis amore frui.</l>
<l>Mincius Andinos vbi flumine proluit agros,</l>
<l>Mixta bibit medici fraude venena sui.</l>
</lg>
</div3>
<div3 id='FrRS.01.01.07' n='7' type='poem'>
<head>CAROLVS CRASSVS.</head>
<lg>
<l>Crassus ab infesto semouit Pannonas Istro,</l>
<l>Cimbrica victrici fudit et arma manu.</l>
<l>Sed quam fortis erat primis et strenuus annis,</l>
<l>Tam senio factus mollis inersque fuit.</l>
<l>Regis ob ignauam priuatus nomine vitam,</l>
<l>Turpiter Imperio decidit ipse suo.</l>
</lg>
</div3>
<div3 id='FrRS.01.01.08' n='8' type='poem'>
<head>ARNOLPHVS.</head>
<lg>
<l>Aspera cum Cimbris Arnolphus praelia fecit,</l>
<l>Quos patria domitos victor abegit humo:</l>
<l>Gallica qui longo vastantes oppida bello,</l>
<l>Non leuis Imperio causa timoris erant.</l>
<l>Cepit et Ausoniam depulsis ciuibus vrbem,</l>
<l>Templaque militibus diripienda dedit:</l>
<l>Quas meruit, iustas soluit pro crimine poenas:</l>
<l>Syllanis moriens vermibus esca fuit.</l>
</lg>
</div3>
<div3 id='FrRS.01.01.09' n='9' type='poem'>
<head>LVDOVICVS III.</head>
<lg>
<l>Tertius indomitis Ludouicus victus ab Hunnis,</l>
<l>Multa tulit forti non patienda viro.</l>
<l>Perdere vindicibus quos vltor debuit armis,</l>
<l>Turpiter his empta pace tributa dedit.</l>
<l>Ingressus modico Veronae milite portas,</l>
<l>Venit in hostiles, captus ab vrbe, manus.</l>
<l>Supplicioque graui membris genitalibus orbus,</l>
<l>Est datus, Insubrum rege iubente, neci.</l>
</lg>
</div3>
<div3 id='FrRS.01.01.10' n='10' type='poem'>
<head>CONRADVS I.</head>
<lg>
<l>Marte serox Scythicis Conradus restitit Hunnis,</l>
<l>Atque neci victor millia multa dedit.</l>
<l>AEnus ab Alpina praeceps ubi rupe volutus</l>
<l>Humectat gelidis Norica rura vadis,</l>
<l>Francorum veteri postremus origine Caesar,</l>
<l>Stirpe fuit gentis deficiente suae.</l>
</lg>
</div3>
<div3 id='FrRS.01.01.11' n='11' type='poem'>
<head>HENRICVS AVCEPS.</head>
<lg>
<l>Cum sine legitimis defuncto Caesare natis,</l>
<l>Regia progenies nulla superstes erat,</l>
<l>Albis ad Arctoas Henricus transtulit vndas</l>
<l>Sceptra, Luitholdo Saxone natus auo.</l>
<l>Fallere quod volucres laqueis viscoque solebat,</l>
<l>Aucupis aucupii nomen ab arte tulit.</l>
<l>Hic domitis cogens mitescere cornibus Istrum,</l>
<l>Norica vastatis oppida cepit agris,</l>
<l>Misniacis celebri fama notissma terris.</l>
<l>Vrbs vetus, a Martis nomine dicta iacet,</l>
<l>Ad quam Pannonici contundens agmina regis,</l>
<l>Barbare te patria depulit Hunne sua.</l>
<l>Effera quid posset virtute Bohemia, sensit,</l>
<l>Inque fugam celeri Dalmata versus equo.</l>
<l>Marchiacae pariter sensit ferus incola terrae,</l>
<l>Structa super ripas vrbs et Hauele tuas,</l>
<l>A duce quam Brenno fundatam Teutones olim,</l>
<l>Vandalici sed tunc incoluere duces,</l>
<l>Vt foret insignis victoria nota triumphi,</l>
<l>Laudibus hic statuit digna trophaea suis.</l>
<l>Conditor erexit celsi fastigia templi,</l>
<l>Quod de Christipara Virgine nomen habet.</l>
<l>Mortuus est senos vbi quinque bis egerat annos,</l>
<l>Non habuit longo tempore Roma parem.</l>
</lg>
</div3>
<div3 id='FrRS.01.01.12' n='12' type='poem'>
<head>OTHO MAGNVS.</head>
<lg>
<l>Saxonicis domitos Otho finibus expulit Hunnos,</l>
<l>Quos pater Augusta vicerat ante manu:</l>
<l>Hosque reuertentes ingenti clade peremit,</l>
<l>Hic vbi Suevorum perfluit arua Lycus.</l>
<l>Centum vulneribus cetiderunt millia, septem</l>
<l>Vix sibi difficili consuluere fuga.</l>
<l>Bella lacessitus cum fratre domestica gessit:</l>
<l>Ad Rheni victor quem superauit aquas.</l>
<l>Hostilique truces inuadens Marte Bohemos,</l>
<l>Subdidit imperio regia sceptra suo,</l>
<l>Ausus et inuito Romam censere Senatu,</l>
<l>Prisce dedit populo iura Quirine tuo.</l>
<l>Pastoremque Dei lacero praefecit ouili,</l>
<l>Qui pius ac tanto munere dignus erat.</l>
<l>Cepit et Insubrum deuicto moenia Rege,</l>
<l>Ticini ferro depopulatus agros.</l>
<l>Argiuum Calabris eiecit montibus hostem,</l>
<l>Et Beneuentanum depulit orbe ducem.</l>
<l>Marte rebellantes Heduos Gallosque subegit,</l>
<l>Ingressus fines Sequana terra tuos.</l>
<l>Vicit et Hectorea natos ab origine Francos,</l>
<l>Imperii nobis qui peperere decus.</l>
<l>Mogus vbi inuicto miscet sua flumina Rheno,</l>
<l>Et generi, et nati contudit arma sui.</l>
<l>Inuida quae longo tellus absconderat aeuo,</l>
<l>Eruit Herciniis prima metalla iugis.</l>
<l>Albiacis vrbem vicinam condidit vndis,</l>
<l>Quae de Virginibus nomen adepta tenet.</l>
<l>Clara sub hoc meruit Germania principe, laudis</l>
<l>Quidquid habet Latium, Graecia quidquid habet.</l>
</lg>
<pb id='as010'/>
</div3>
<div3 id='FrRS.01.01.13' n='13' type='poem'>
<head>OTHO SECVNDVS.</head>
<lg>
<l>Nec fuit inferior primo virtute secundus,</l>
<l>Multa domi gessit praelia, multa foris.</l>
<l>Danubius rapidis vbi Norica perfluit vndis</l>
<l>Iugera conseruit cum patruele manus,</l>
<l>Ipsius ambibat qui seditiosus honores,</l>
<l>Factus et iniusto Marte rebellis erat.</l>
<l>Sole coloratos Mauros, Numidasque feroces,</l>
<l>Finibus eiecit Daunia terra tuis.</l>
<l>Victa triumphalem dedit illi Graecia palmam,</l>
<l>Infectasque sua Gallia caede manus.</l>
<l>At nauale gerens externo milite bellum,</l>
<l>Incidit in Siculas proditione rates</l>
<l>Captus vbi docto praedones ore fefellit,</l>
<l>Quod potuit Graio reddere verba sono.</l>
<l>AEqua solo posuit Beneuenti moenia flammis,</l>
<l>Hac quod ab infida proditus vrbe fuit.</l>
<l>Passa sub hoc longum Germania Caesare frigus,</l>
<l>Pene fuit saeuo tota perusta gelu.</l>
<l>Tempore quo calcat maturas vinitor vuas,</l>
<l>Bruma repentinas sparsit oborta niues.</l>
<l>Et concreta suum tenuerunt flumina cursum,</l>
<l>Donec hyems tepido vere soluta fuit.</l>
<l>Caeruleus leni quam perfluit agmine Tybris,</l>
<l>Mortuus extremum clausit in vrbe diem.</l>
</lg>
</div3>
<div3 id='FrRS.01.01.14' n='14' type='poem'>
<head>OTHO III.</head>
<lg>
<l>Venit ad Imperium teneris Otho tertius annis,</l>
<l>Imperio nondum cum satis aptus erat.</l>
<l>Sed matura virum quo tempore fecerat aetas,</l>
<l>Nec patre, nec forti degeneravit auo.</l>
<l>Germano Latias ingressus milite terras</l>
<l>Romulea cepit moenia facta manu.</l>
<l>Crescentemque illic hostilibus obruit armis.</l>
<l>Caesaris AEneadae quem coluere loco.</l>
<l>Victor et eripuit, belli certamine capto</l>
<l>Pontifici fossis lumen vtrumque genis.</l>
<l>Nil veritus summi quod janitor esset Olympi,</l>
<l>Coelestes posset qui reserare fores.</l>
<l>Vt penes immensi nos tota potentia mundi,</l>
<l>Semper et Imperii gloria summa foret.</l>
<l>Regia constituit quibus est electio curae,</l>
<l>Praecipua septem nobilitate Duces.</l>
<l>Teutonicaque genus qui non ab origine ducunt,</l>
<l>Haeredes vetuit nominis esse sui.</l>
<l>Legibus acceptum Germania debet Othonis</l>
<l>Ferre, quod Imperii laudibus aucta manet,</l>
<l>Et quod adhuc nostri viget integra gloria regni.</l>
<l>Gloria, Francorum quam peperere manus.</l>
</lg>
</div3>
<div3 id='FrRS.01.01.15' n='15' type='poem'>
<head>HENRICVS CLAVDVS.</head>
<lg>
<l>Cum priuatus adhuc princeps Henricus agebat,</l>
<l>A patruele suo victus Othone fuit.</l>
<l>Sed postquam summos est Caesar adeptus honores,</l>
<l>Auspiciis gessit prospera bella suis.</l>
<l>Conjugis edomuit fratrem, semperque rebellis</l>
<l>Ipsius est facti milite capta Metis.</l>
<l>Cinxit et infestis Gandaui moenia signis,</l>
<l>Tempore quo subiit Flandria victa jugum.</l>
<l>Oenotriis hostes Argiuos expulit oris,</l>
<l>Contudit et Phrisios Marte fauente duces.</l>
<l>Sarmatica junctos fudit cum gente Bohemos,</l>
<l>Omnes Vandalici fregit et hostis opes.</l>
<l>Rege sub hoc, veterum cultus exosa Deorum,</l>
<l>Pannonis est Christi terra prosessa fidem.</l>
<l>Magnus et insolitis arsit feruoribus aestus,</l>
<l>Ortus vbi verno tempore Maius erat.</l>
<l>Sole laborantes vssit sitis arida campos,</l>
<l>Ac periit culmis languida facta seges.</l>
<l>Vnde per Europam victus annona negauit,</l>
<l>Pestis et est longam dira sequuta famem.</l>
<l>Additus Henricus cum coelite conjuge Diuis,</l>
<l>Annua promeruit numine festa suo.</l>
</lg>
</div3>
<div3 id='FrRS.01.01.16' n='16' type='poem'>
<head>CONRADVS II.</head>
<lg>
<l>Signa pharetratos mouit Conradus in Hunnos.</l>
<l>A quibus infesto Marte petitus erat.</l>
<l>Versaque pugnaces Heduos dare terga coegit,</l>
<l>Quos Burgundiones tempora nostra vocant:</l>
<l>Sarmaticum regem dum fortibus adiuuat armis,</l>
<l>Qui patriis exul sedibus actus erat:</l>
<l>Saepe triumphatos affecit clade Polonos,</l>
<l>Saepe Bohemorum caede repleuit humum.</l>
<l>Vda paludosis habitatur terra Sicambris,</l>
<l>Martia vulgatum Geldria nomen habet:</l>
<l>AEger in hac obiit supremo funere mortem,</l>
<l>Imperium nato suscipiente suo.</l>
<l>Rhenus vbi Nemetum veterem praeterfluit vrbem,</l>
<l>Conditus in diuae Virginis aede iacet.</l>
</lg>
</div3>
<div3 id='FrRS.01.01.17' n='17' type='poem'>
<head>HENRICVS NIGER.</head>
<lg>
<l>Pannonio geminos Henricus ab hoste triumphos</l>
<l>Contusis retulit viribus, Hunne, tuis.</l>
<l>Non negat algenti Sauus id conterminus Istro,</l>
<l>Purpureum cuius sanguine flumen erat.</l>
<l>Compulit et fortes celeri virtute Bohemos,</l>
<l>In sua submissas tendere jura manus,</l>
<l>Hic vbi flauentes exaestuat Albis arenas,</l>
<l>Et celer vndoso gurgite Mulda fluit.</l>
<l>Vicit et extremos Morinos, Belgasque potentes,</l>
<l>Dedita tunc studiis gens ea Martis erat.</l>
<l>Nunc agit imbellem discincta per ocia vitam,</l>
<l>Mutandisque suas mercibus auget opes.</l>
<l>Tres quoque Pontifices Romana sede potitos,</l>
<l>Arbiter Ausonia cedere iussit humo.</l>
<l>Quaeque graues olim belli motura tumultus</l>
<l>Causa fuit, nato perniciosa suo:</l>
<l>Sedis Apostolicae proceres jurare coegit,</l>
<l>In patriam fecit cum rediturus iter:</l>
<l>Vt quicunque sacri munus pastoris obiret,</l>
<l>Caesaris electus voce probante foret.</l>
<l>Qua situs est genitor, requiescit in Vrbe sepultus,</l>
<l>Ad liquidas Rheni praetereuntis aquas.</l>
</lg>
</div3>
<div3 id='FrRS.01.01.18' n='18' type='poem'>
<head>HENRICVS IV.</head>
<lg>
<l>Gregorium sacrae priuauit honore cathedrae,</l>
<l>Quod magicae studio deditus artis erat.</l>
<l>Et contra mandata sui legesque parentis,</l>
<l>Pauit Apostolico munere functus oues,</l>
<l>Cumque rebellarent antistitis arma secuti,</l>
<l>Qui ripas habitant Saxones Albi tuas.</l>
<l>Vastatos incendit agros, poenamque coegit</l>
<l>Oppida vindictae capta subire suae.</l>
<l>Vltus et est digna mulctatum caede Rodolphum,</l>
<l>Carmine cum tali qui diadema tulit;</l>
<l>Petra dedit Petro, Petrus diadema Rodolpho:</l>
<l>Munus enim falsi Praesulis istud erat,</l>
<pb id='as011'/>
<l>Hunc vbi prostratus violentae morte iacebat,</l>
<l>Delicti puduit poenituitque sui.</l>
<l>Tam quod ob indignam deserto Principe causam</l>
<l>Impia pontificis iussa secutus erat.</l>
<l>Scilicet aspiciens mutilatam vulnere dextram,</l>
<l>Talia moerenti pectore verba dedit.</l>
<l>Ergo quod iniustus cum Caesare prelia feci,</l>
<l>Bellaque suscepi Marte nephanda meo,</l>
<l>Iuratamque fidem manus haec scelerata fesellit,</l>
<l>Perfidiam poenâ conueniente luo.</l>
<l>Post ducis interitum supremaque fata Rodolphi,</l>
<l>Caesar vbi facta pace quietus erat;</l>
<l>Imperio nati crudelibus excidit armis.</l>
<l>Res ea Pontificis fraude peracta fuit.</l>
<l>Exul apud Belgas lumen vitale reliquit,</l>
<l>Defuncti Nemetum corpus in vrbe iacet.</l>
<l>Teutones hoc Solymam viuente recepimus vrbem</l>
<l>Caesare, quae longo tempore capta fuit:</l>
<l>Quam ferus AEgypti regnator ademerat armis,</l>
<l>Imperio Memphis subdita cuius erat.</l>
</lg>
</div3>
<div3 id='FrRS.01.01.19' n='19' type='poem'>
<head>HENRICVS V.</head>
<lg>
<l>Iusta tulit natus scelerati praemia facti,</l>
<l>Proque sua poenas impietate dedit.</l>
<l>Quem prius adjutum sociis defenderat armis,</l>
<l>Detestanda gerens cum patre bella suo.</l>
<l>Terribiles huius diras et fulmina sensit.</l>
<l>Haec solet Ausonii praesulis esse fides,</l>
<l>Caesar at aequali fraudem mercede rependens,</l>
<l>Fecit in Italiam caede cruentus iter,</l>
<l>Omnia concutiens vbi tristibus oppida bellis,</l>
<l>Hostili Latios igne cremabat agros.</l>
<l>Martia quae jactat se nomine Roma Quirini,</l>
<l>Plena cadaueribus, sanguine plena fuit.</l>
<l>Discedensque sui crudelia signa furoris</l>
<l>In patriam victor cum referebat humum,</l>
<l>Vincula pontificem captiui more gerentem,</l>
<l>Ante triumphales ire coegit equos.</l>
<l>Quatuor hoc vno signantur marmora versu,</l>
<l>Quo situs in Nemetum conditur vrbe loco:</l>
<l>Filius hic, pater hic, auus hic, proauus jacet istic,</l>
<l>Marmora visuris inspicienda patent.</l>
<l>Surgit vbi diuae templum venerabile Matris,</l>
<l>Quae sacra virgineo pondera ventre tulit.</l>
</lg>
</div3>
<div3 id='FrRS.01.01.20' n='20' type='poem'>
<head>LOTHARIVS SAXO.</head>
<lg>
<l>Saxo rebellantes virtute Lotharius vrbes</l>
<l>Compulit imperii foedus inire sui.</l>
<l>Hostilem domuit Capuam, domuitque Cremonam,</l>
<l>Multaque diuersis oppida capta locis.</l>
<l>Addua quae gelidis, quae perfluit Aufidus vndis,</l>
<l>Ac taurina gerens cornua fronte Padus,</l>
<l>Noricus vltori Pegnesidos accola ripae,</l>
<l>Obsessa domitam tradidit vrbe manum,</l>
<l>Captaque de Nemetum victorem plebe triumphos</l>
<l>Spira coronatis ducere vidit equis,</l>
<l>Formidanda sui spernentem fulmina Martis,</l>
<l>Te quoque Caesareo subdidit Vlma jugo.</l>
<l>Nec minus vrbanas ad pacis idoneus artes,</l>
<l>Fortia quam belli promptus ad arma fuit.</l>
<l>Restituit veterum neglecta volumina legum,</l>
<l>Inque scholis jussit publica jura legi,</l>
<l>Quae prius obscura sub nocte sepulta jacebant,</l>
<l>Plenaque squalebant puluere plena situ.</l>
<l>Ipse suo dictam de nomine condidit vrbem,</l>
<l>Mortuus in patria qua requiescit humo.</l>
</lg>
</div3>
<div3 id='FrRS.01.01.21' n='21' type='poem'>
<head>CONRADVS SVEVVS.</head>
<lg>
<l>Magnanimos Conradus agens in praelia Sueuos,</l>
<l>ad Solymas longum per mare fecit iter.</l>
<l>Adventusque sui formidine terruit hostem,</l>
<l>Victor Idumaeam qui populatus erat,</l>
<l>Vindice quem dextra Iordanis ab amne fugauit,</l>
<l>Humectat Pharios hic vbi Nilus agros.</l>
<l>At celebri partum ducturus laude triumphum,</l>
<l>Cum reduci patriam classe petebat humum,</l>
<l>Nomen vbi ponto Nepheleias induit Helle,</l>
<l>Vastus et Euxinas Bosphorus arctat aquas:</l>
<l>Perdidit inuictas amisso milite vires,</l>
<l>Hospitis indigna proditione sui.</l>
<l>Ergo nec immeritas, expendit Thracia poenas,</l>
<l>Nunc ab inhumanis capta Borysthenidis.</l>
<l>Sustinet Imperium Getici crudele tyranni,</l>
<l>Quod fuit in justos fraude maligna duces.</l>
</lg>
</div3>
<div3 id='FrRS.01.01.22' n='22' type='poem'>
<head>FRIDERICVS BARBAROSSA.</head>
<lg>
<l>Inclyta Germanae Fridericus gloria gentis,</l>
<l>Ingenio duri Martis amante fuit.</l>
<l>Sedibus ac regno Guelphos ejecit auito,</l>
<l>Pingue Cheruscorum qui tenuere solum.</l>
<l>Saxonici pulsis quibus Electoris honores</l>
<l>Abstulit, Ascaniae principibusque dedit.</l>
<l>Quos tribus Augustis natos ab Othonibus, aiunt</l>
<l>Nobile Caesarei sanguinis esse genus,</l>
<l>Eruit Insubrium disiectam funditus vrbem,</l>
<l>Tempore quo summi praesulis hostis erat.</l>
<l>Remque breui gestam signari carmine jussit:</l>
<l>Hic stetit Insubrium nobile gentis opus.</l>
<l>Mos antiquus erat, qui publica commoda pacis</l>
<l>Caesare turbasset bella gerente foris,</l>
<l>Totius imperii reus inspectante senatu</l>
<l>Vt canis impositum corpore ferret onus.</l>
<l>Ergo quod Italicis dum concita gessit in oris</l>
<l>Bella, Palatinus mouerat arma domi:</l>
<l>Hunc licet inuitum detrectantemque coegit</l>
<l>Inclyta per Nemetum moenia ferre canem.</l>
<l>Imposuitque duci nomen regale Bohemo,</l>
<l>Qui sua militiae signa secutus erat.</l>
<l>Cuius in ambiguo saeui discrimine Martis</l>
<l>Saepe fuit virtus, saepe probata fides.</l>
<l>Cum Veneto gessit quo tempore bella senatu,</l>
<l>Procubuit summi Praesulis ante pedes:</l>
<l>Supplice delicti veniam quibus ore precatus</l>
<l>Oscula cum turpi fixa rubore dedit.</l>
<l>Terrarum dominum quid inani ludere fastu</l>
<l>Iuuit Pontificem, Roma superba, tuum?</l>
<l>Armeniae vitam submersus in amne reliquit,</l>
<l>Fortia cum saeuis intulit arma Getis.</l>
<l>At nisi crudeli praeuentus morte fuisset,</l>
<l>Imperiii fines vltima Bactra forent,</l>
<l>Hostis et, Europae qui nunc affectat habenas,</l>
<l>Vix Asiae minima parte teneret humum.</l>
<l>Hoc stetit, hoc cecidit Respublica Caesare Christi,</l>
<l>Quae sine nunc vllo vindice lapsa iacet.</l>
</lg>
</div3>
<div3 id='FrRS.01.01.23' n='23' type='poem'>
<head>HENRICVS VI.</head>
<lg>
<l>Tristia submersi natus post fata parentis,</l>
<l>Regia concordi sceptra fauore tulit.</l>
<pb id='as012'/>
<l>Obsidione premens Vbiorum moenia cinxit,</l>
<l>Vltus et est capta praesulis vrbe fidem.</l>
<l>Qui Burgundiacae confisus robore gentis,</l>
<l>Imperii lapsas despiciebat opes.</l>
<l>Edomuit victor Calabras et Japygis oras,</l>
<l>Pulsaque Sicanio Trinacra regna mari.</l>
<l>Sunt vbi Cyclopum fumantibus antra cammis,</l>
<l>Vrget et Encelati molibus AEtna caput.</l>
<l>Cujus anhelanti prorumpunt ore fauilae</l>
<l>Brachia cum saeuo fulmine tacta mouet.</l>
<l>Funeris ante diem nato commisit habenas,</l>
<l>Imperium certo ne sine Rege foret.</l>
</lg>
</div3>
<div3 id='FrRS.01.01.24' n='24' type='poem'>
<head>PHILIPPVS.</head>
<lg>
<l>Caesarea pepulit de sede Philippus Othonem,</l>
<l>Proque suo regni frena nepote tulit.</l>
<l>Donec is vtilibus crescens adolesceret annis,</l>
<l>Qui patris electus tempore Caesar erat.</l>
<l>At Romana pium damnauit curia Regem:</l>
<l>Curia quae nunquam Regibus aqua fuit.</l>
<l>Caesaream slygiis animam deuouit et vndis:</l>
<l>Praesul enim pulsi fautor Othonis erat.</l>
<l>Motus ob id saeuos tulit arma Philippus in hostes.</l>
<l>Consilio quorum res ea gesta fuit.</l>
<l>Diripuit captas Vbiorum praesulis vrbes,</l>
<l>Qui totius erat fons et origo mali.</l>
<l>Tyrigetasque acres domuit, quos nostra Doringos</l>
<l>Barbara corrupto nomine lingua vocat.</l>
<l>Post varios belli casus, actosque labores.</l>
<l>Dum secura trahens ocia solus agit,</l>
<l>Ac jubet incidi turgentem sanguine venam,</l>
<l>Traditus occubuit militis ense neci.</l>
</lg>
</div3>
<div3 id='FrRS.01.01.25' n='25' type='poem'>
<head>OTHO IV.</head>
<lg>
<l>Summus ad imperium Praesulreuocauit Othonem,</l>
<l>Mox vbi sublatus caede Philippus erat.</l>
<l>At Deus exegit poenam iustissimus vltor,</l>
<l>Caesareas paruo tempore rexit opes.</l>
<l>Excidit imperio Romani fulminis ictu,</l>
<l>Laesus vbi spreto numine Praesul erat.</l>
<l>Hic quibus incessit dominandi praua cupido,</l>
<l>Exitus iniustis Regibus esse solet.</l>
</lg>
</div3>
<div3 id='FrRS.01.01.26' n='26' type='poem'>
<head>DE CAESARIBVS GERMANICIS LIBER II. FRIDERICVS II.</head>
<lg>
<l>Imperium pulso Fridericus Othone secundus</l>
<l>Cepit, vbi natus bis duo lustra fuit.</l>
<l>Quem prius exosum Romanus praesul habebat,</l>
<l>Cum regale puer nomen adeptus erat.</l>
<l>Legitimusque patri succedere debuit haeres</l>
<l>Praeripiente fero munus Othone suum.</l>
<l>Sueuus hic Argolicis potuit depromere verbis,</l>
<l>Omnia quae voluit scribere siue loqui.</l>
<l>Eque Saraceno versos sermone libellos</l>
<l>Transtulit in linguam Roma diserta tuam.</l>
<l>Marte Brabantiacas vrbes populosque rebelles,</l>
<l>Atque Lotharingos contudit; acre genus.</l>
<l>Adductoque procul ferientes Pannonas arcu,</l>
<l>Quos Sauus et gelidis asperat Ister aquis.</l>
<l>At dum vindicibus repetitas asserit armis,</l>
<l>Quas sacer imperii praesul habebat opes;</l>
<l>Ianitor intumuit coelestis Honorius aulae,</l>
<l>Formidata mouens numinis arma sui.</l>
<l>Offensi metuens Fridericus Praesulis iram,</l>
<l>Posset ab hostili tutus vt esse dolo;</l>
<l>Imperii natum consortem in sede locauit,</l>
<l>Falsa sed heu quantum pectora fraudis habent.</l>
<l>Natus ad infestum desciuit persidus hostem,</l>
<l>Quo patris adiutor tempore factus erat.</l>
<l>Captus ob id facinus, vinclisque coercitus arctis</l>
<l>Supplicio poenas conueniente dedit.</l>
<l>Expulerat Solymum Nili ferus accola regem;</l>
<l>Caearis implorans ille petebat opem,</l>
<l>Casar Idumaeas cum classe profectus ad vrbes,</l>
<l>Auxilium regi Marte fauente tulit.</l>
<l>Sed procul externis dum belligeratur in oris,</l>
<l>Ausoniam Praesul fraude subegit humum.</l>
<l>Atque per insidias ab Hetruscis capta recepit</l>
<l>Oppida, Caesareae quae ditionis erant,</l>
<l>Idcirco Solima Fridericus ab vrbe retractus,</l>
<l>Movit in infidum Praesulis arma caput,</l>
<l>Effera tunc Italas turbauit factlio gentes,</l>
<l>Factio perpetui noxia causa mali.</l>
<l>Partibus Augusti fautor Gibelinus adhaesit,</l>
<l>Pontificique tulit transfuga Guelphus opem.</l>
<l>Ipse suis Praesul sed cum diffideret armis,</l>
<l>Auxilio tutus posset vt esse Dei:</l>
<l>Regis in exitium templis decreta fuerunt</l>
<l>Mille sacerdotum murmura, mille preces.</l>
<l>At Deus iniustis obstruxit vocibus aures,</l>
<l>Irrita praecipites verba tulere Noti.</l>
<l>Qui pugnacis erant fera Praesulis arma secuti,</l>
<l>Caesarea victi succubuere manu;</l>
<l>Euganei Phrygia Veneti de stirpe creati,</l>
<l>A quibus Adriacum nunc mare nomen habet.</l>
<l>Intersea Solymas hostis Mahometicus arces</l>
<l>Occupat: haec illa commoda lite tulit.</l>
<l>Ergo quod a Scythico Iudaea subacta tyranno</l>
<l>Oppida synceram destituere fidem,</l>
<l>Quodque prophanatus locus est, vbi rector Olympi</l>
<l>Sanguine deleuit crimina nostra suo;</l>
<l>Hoc Romana tuae debetur curia fraudi:</l>
<l>Praesulis haec bellum culpa gerentis erat,</l>
<l>Qui nisi victoris remoratus coepta fuisset,</l>
<l>Acta sub imperium Caspia regna forent:</l>
<l>Impia sensisset Sueuorum Turcia vires,</l>
<l>Ac dominus Nili Rhene futurus eras.</l>
<l>Pulsus ab infestis sed cum Ptolomaide Turcis,</l>
<l>Teutonicae miles nobilitatis erat:</l>
<l>Adversus Scythiae populos Asiaeque relictus</l>
<l>Caesare qui Solymis digrediente fuit,</l>
<l>Vicit adorantes Idola vetusta Borussos.</l>
<l>AEquor vbi canis succina gignit aquis,</l>
<l>Ipse sed aethereas qua morte reliquerit auras.</l>
<l>Non perhibet certam cognita fama fidem.</l>
<l>Si quid habent priscis annalibus edita veri,</l>
<l>Creditur extremam non obiisse diem.</l>
<l>Arx vetus est, primus fundasse Lotharius illam</l>
<l>Fertur, ab authoris nomine nomen habet.</l>
<l>Istic rumor ait somno dormire solutum,</l>
<l>Ante nec effoeto corpore posse mori.</l>
<l>Quam Geticus Solyma pellatur ab vrbe tyrannus:</l>
<l>Caesareumque ferat Turcia capta iugum.</l>
<pb id='as013'/>
<l>Huius enim viua sub Regis imagnie spectrum,</l>
<l>Conspicitur tepido membra fouere toro,</l>
<l>Frigida cum medio voluuntur sidera lapsu,</l>
<l>Et subuecta rotis nox tenet atra polum.</l>
</lg>
</div3>
<div3 id='FrRS.01.01.27' n='27' type='poem'>
<head>CONRADVS IV.</head>
<lg>
<l>Mortuus in tristi cum carcere filius esset</l>
<l>Regis, ab offenso qui patre captus erat:</l>
<l>Frater adoptatus fratris Conradus honores</l>
<l>Auspicio regni prosperiore tulit.</l>
<l>Hic cum Tyrigetis ad Moenum praelia fecit,</l>
<l>Dura gerens forti pro patre bella manu.</l>
<l>Sed fuit a summo deuotus Praesule diris,</l>
<l>Dum negat illius iussa superba sequi.</l>
<l>Vrbs vbi Parthenope sublimibus ardua muris</l>
<l>Surgit, et aequoreis pulsa feritur aquis,</l>
<l>Reddidit expirans animam, natoque reliquit</l>
<l>Frena parum fausta suscipienda manu.</l>
<l>Deficiente suae qui stirpe propaginis haeres,</l>
<l>Vltimus ex tota gente superstes erat.</l>
<l>Hunc Papa crudeli violenter caede necauit:</l>
<l>Sueuia principibus sic fuit orba suis,</l>
<l>O faciles animos et mitia pectora Regum,</l>
<l>Haec a Praesulibus quod potuere pati.</l>
<l>Iustitiae ficto quoties te nomine iactas,</l>
<l>Hoc agnosce tuum crimine Roma scelus.</l>
</lg>
</div3>
<div3 id='FrRS.01.01.28' n='28' type='poem'>
<head>GVILIELMVS.</head>
<lg>
<l>Dum gerit incautis bellum temerarius armis,</l>
<l>Nec satis instructo praelia Marte facit:</l>
<l>Occidit a Phrisio Guilhelmus milite caesus,</l>
<l>Per geminos annos vix vbi sceptra tulit.</l>
<l>Huius ab interitu sedes sine Rege vacauit,</l>
<l>Dum tria sunt annis addita lustra tribus.</l>
<l>Interea magna fremuit Germania motu,</l>
<l>Factaque sunt multis praelia multa locis,</l>
<l>Cum duce dux bellum, princeps cum principe gessis:</l>
<l>Vlla nec vrbs solida pace quieta fuit.</l>
<l>Scilicet vt certo naues rectore carentes,</l>
<l>Obruit insani fluctus et unda maris:</l>
<l>Sic labefactatur belli ciuilibus vndis</l>
<l>Imperii sedes, cum sine Rege vacat.</l>
</lg>
</div3>
<div3 id='FrRS.01.01.29' n='29' type='poem'>
<head>RODOLPHVS.</head>
<lg>
<l>Composuit mitis ciuilia bella Rodolphus,</l>
<l>Temporibus pacem restituitque suis.</l>
<l>Marte Doringiacas latronum subruit arces,</l>
<l>Aduena frugiferos qua Sala findit agros,</l>
<l>Vltus et est iustis Othocarem fortiter armis.</l>
<l>Regna sub arbitrio Vandala cuius erant.</l>
<l>Boiorumque ducem domuit, Sueuumque ferocem.</l>
<l>Qui duo cum gemino cornua pisce gerit.</l>
<l>Norica finitimis iacet vrbs contermina Francis:</l>
<l>Diuitiis vsquam vix habet illa parem.</l>
<l>Huius honorificum titulum nomenque Rodolphus</l>
<l>Principibus dono, cum regione dedit.</l>
<l>Qui piscosa tuae dominantur Marchia terra,</l>
<l>Ac titulos hodie Noridos vrbis habent.</l>
</lg>
</div3>
<div3 id='FrRS.01.01.30' n='30' type='poem'>
<head>ADOLPHVS.</head>
<lg>
<l>Austriaco bellum cum principe gessit Adolphus,</l>
<l>Sceptra trucidatus quo capiente fuit.</l>
<l>Hic vbi Vangionum sedes vrbemque vetustam</l>
<l>Alluis instabili Rhene bicornis aquae.</l>
<l>Quae fuit antiquis habitata Gigantibus olim,</l>
<l>Corpora cum tellus prodigiosa tulit.</l>
<l>Vt testantur, ibi grauibus quae nexa cathenis</l>
<l>In medio pendent ossa stupenda foro.</l>
<l>Qualia Trinacrio memorant subiecta Peloro</l>
<l>Grandia congestis molibus ossa premi.</l>
<l>Quin et Misniacae Fridericus Marchio terrae,</l>
<l>Qui profugae morsus dente parentis erat:</l>
<l>Hunc fera miscentem super auit praelia victor,</l>
<l>Moenibus angustis vrbs ubi parua iacet,</l>
<l>Tyrigetis fortes quae limite separat Hessos,</l>
<l>A crucis et nomen monte vocata tenet.</l>
</lg>
</div3>
<div3 id='FrRS.01.01.31' n='31' type='poem'>
<head>ALBERTVS PRIMVS.</head>
<lg>
<l>Intulit Albertus violentis arma Bohemis,</l>
<l>Attribuens nato regna tenenda suo.</l>
<l>Et Moguntiaco gessit cum principe bellum,</l>
<l>Cum duce quod Bauaro foedere iunctus erat:</l>
<l>Qui cupidus regni summos ambibat honores,</l>
<l>Contudit hostili victor vtrunque manu,</l>
<l>At misere periit iugulatus fraude nepotis,</l>
<l>Qua iacet Austriaci fertilis ora soli.</l>
<l>Vtque parum iustis armis oppressit Adolphum,</l>
<l>Sic obiit caesus vindicis ense necem.</l>
</lg>
</div3>
<div3 id='FrRS.01.01.32' n='32' type='poem'>
<head>HENRICVS VII.</head>
<lg>
<l>Quae florente statu rerum Florentia nomen</l>
<l>Vrbs tenet, ac ripis adiacet Arne tuis,</l>
<l>Caesaris Henrici parere negabat habenis,</l>
<l>Freta suis opibus, robore freta suo,</l>
<l>Hanc vbi vindicibus cinctam legionibus vrbem</l>
<l>Ipse subacturus fulmine Martis erat:</l>
<l>Thuscia conduxit sceleris mercede ministrum,</l>
<l>Dominici tonso de grege frater erat:</l>
<l>Toxica qui praebens illi sub corpore Christi,</l>
<l>Manducanda sacro pane venena daret.</l>
<l>Allatura mortalibus esca salutem,</l>
<l>Causa necis Regi perniciosa fuit.</l>
</lg>
</div3>
<div3 id='FrRS.01.01.33' n='33' type='poem'>
<head>LVDOVICVS BAVARVS ET FRIDE. RICVS AVSTRIACVS.</head>
<lg>
<l>Regibus incessit discordia magna duobus.</l>
<l>Summa quibus rerum tradita cura fuit.</l>
<l>Aspera collatis inierunt praelia signis,</l>
<l>Qua celer humectat Neccarus arua vadis.</l>
<l>Attulit optatam Bauaro victoria palmam:</l>
<l>Austriaci vires succubuere ducis.</l>
</lg>
</div3>
<div3 id='FrRS.01.01.34' n='34' type='poem'>
<head>CAROLVS IV. ET GVNTHERVS.</head>
<lg>
<l>Hos quoque saeua duos elegit factio Reges:</l>
<l>Sed lis alterius morte dirempta fuit.</l>
<l>Inclyta qua Moeni lapidosis adiacet vndis</l>
<l>Vrbs a Francorum nomen adepta vado,</l>
<l>Acria ciuili moturum bella tumultu</l>
<l>Funere Guntherum mors properata tulit.</l>
<l>Qui ramosa gerit velocis cornua cerui,</l>
<l>Indomiti fregit Carolus arma ducis.</l>
<l>Gymnasiumque recens ad flauum condidit Albim,</l>
<l>Hic vbi turrito culmine Praga iacet.</l>
</lg>
</div3>
<div3 id='FrRS.01.01.35' n='35' type='poem'>
<head>VENCESLAVS IGNAVVS.</head>
<lg>
<l>Pigra quod ignauo traduxerit ocia luxu,</l>
<l>Nactus id a vita deside nomen habet.</l>
<l>Gloria non illi, sed turpis inertia curae,</l>
<l>Atque saginato corpore venter erat.</l>
<pb id='as014'/>
<l>Militiam fugit, pacis virtute nec vnquam</l>
<l>Egregio dignum principe fecit opus,</l>
<l>At piger ingluuiem dapibus vinoque replebat,</l>
<l>Et graue distenti ventris alebat onus.</l>
<l>Omnibus inuisus, ceu detestabile monstrum,</l>
<l>A proprio captus vincula fratre tulit.</l>
<l>Hoc inuenta fuit sub Caesare machina belli,</l>
<l>Cuius ab impulsu maenia quassa ruunt,</l>
<l>Concipiens rapidum quae fomite sulsuris ignem,</l>
<l>Acta procul nitri puluere saxa iacit:</l>
<l>Atque coruscantis flammas imitatur Olympi,</l>
<l>AEthera terribili concutiente sono:</l>
<l>Ceu vibrata cadunt trifidis vbi fulgura telis,</l>
<l>Hoc sibi Germanus vendicat autor opus.</l>
</lg>
</div3>
<div3 id='FrRS.01.01.36' n='36' type='poem'>
<head>ROBERTVS.</head>
<lg>
<l>Insuber infregit Galeatius arma Roberti,</l>
<l>Cum tulit auxilium gentibus Arne tuis,</l>
<l>Pro quibus aduersi discrimina Martis adibat,</l>
<l>Victor vbi Tuscos est populatus agros.</l>
<l>Inclyta qua doctis iacet Heydelberga Camaenis,</l>
<l>In patria leni morte quieuit humo.</l>
</lg>
</div3>
<div3 id='FrRS.01.01.37' n='37' type='poem'>
<head>SIGISMVNDVS.</head>
<lg>
<l>Terra iacet gelido sub sidere Maenalis vrsae,</l>
<l>Terra paludosis inuia fluminibus:</l>
<l>Marchia nunc, quondam sed dicta Nomarchia Graecis</l>
<l>Est, et ab Imperii praeside nomen habet. <note>In Editione Poematum Sabini Argentoratensi A. 1538. in 8uo facta, hi versus ita concepti: <hi rend='italic'>Nomen ab antiquis tenet inclyta Marchia Marsis Quos ibi cum Sueuis tunc habitasse ferunt.</hi> subsequentes uero quatuor omissi sunt.</note></l>
<l>Summus enim praeses Romani Caesaris olim</l>
<l>Argolica dictus voce Nomarcha fuit,</l>
<l>Vnde quidem prisci vestigia nominis extant,</l>
<l>Vna sed est primo littera dempta loco,</l>
<l>Tempore quo pugnax rapuit Germania Drusum,</l>
<l>Indigenas Sueuos hic habitasse ferunt.</l>
<l>Hoc Sprea testatur gelidis vberrimis vndus,</l>
<l>Qui veteri dictus nomine Sueuus erat.</l>
<l>Caeruleum cuius perlabitur agmen aquarum,</l>
<l>Hanc et arenoso flumine radit humum.</l>
<l>Post, vt ab Augusto deducti Caesare Sueui</l>
<l>Mutauere, prius quos tenuere, lares;</l>
<l>Teutonibus pulsis, multos habitata per annos</l>
<l>Vandalicis regio gentibus ista fuit.</l>
<l>Donec ab aucupio nomen qui dictus habebat,</l>
<l>Caesarea meruit sceptra tenere manu,</l>
<l>Expulit externos hoc vindice Marchia reges,</l>
<l>Vrbis vbi fractas debilitasset opes,</l>
<l>Quam bibulae dirimit sulcator Hauelus arenae,</l>
<l>Humida qui patriae perfluit arua meae,</l>
<l>Haec nisi clara suis Heroibus ante fuisset</l>
<l>Terra, Sigismundo principe clara foret,</l>
<l>Natus enim veteri magnorum sanguine Regum,</l>
<l>Is prius Arctoae Marchio gentis erat:</l>
<l>Quam vel Pannoniae fuit accersitus in oras,</l>
<l>Aut regni tenuit frena Boheme tui.</l>
<l>Mitis vt optata concordia pace coiret,</l>
<l>Cum sacra plena diu curia litis erat:</l>
<l>Concilium solenne Patrum Regumque vocauit,</l>
<l>Qua fuit Hus duram passus in vrbe necem.</l>
<l>Tres ibi Romano solio priuauit iniquos</l>
<l>Pontifices, inter quos graue schisma fuit.</l>
<l>Signa Borysthenidas vltricia mouit in hostes,</l>
<l>Marte sed aduerso tristia damna tulit.</l>
<l>Ingenuas habuit summis in honoribus artes,</l>
<l>Atque viris doctis munera multa dedit:</l>
<l>Cum quibus interdum conuiuia laetus agebat,</l>
<l>Ex humili quamuis ordine plebis erant.</l>
<l>Sicque suos proceres hortari saepe solebat,</l>
<l>Artibus vt vellent incubuisse bonis:</l>
<l>Fama per ingenuas et gloria quaeritur artes,</l>
<l>His fauor ac regum conciliatur amor.</l>
<l>Ipse sed incertis patrias haeredibus vrbes</l>
<l>Morte relicturus cum sine prole foret:</l>
<l>Marchiacas dono Friderico tradidit oras,</l>
<l>Inclytus is praeses Noridos vrbis erat:</l>
<l>Bellaque vindicibus pro Caesare gesserat armis,</l>
<l>Tunc vbi Pannonio captus ab hoste fuit,</l>
<l>Teutonici genitor fuit hic Fridericus Achillis:</l>
<l>Cuius et hic paucis versibus acta canam.</l>
</lg>
</div3>
<div3 id='FrRS.01.01.38' n='38' type='poem'>
<head>ALBERTVS MARCHIO BRANDENBVRGENSIS, GERMANICVS ACHILLES APPELLATVS.</head>
<lg>
<l>Qualis erat, quantusque fuit bellator Achilles,</l>
<l>Hectora qui circum Pergama traxit equis.</l>
<l>Talis erat, tantusque fuit victricibus armis,</l>
<l>Qui ducis AEacidae Marchio nomen habet.</l>
<l>Militiae teneris hic castra sequutus ab annis,</l>
<l>Conseruit fuso saepius hoste manus,</l>
<l>Quam plerique duces belli sub imagine ficto</l>
<l>Ludicra viderunt praelia Marte geri.</l>
<l>Nec fugiens vnquam tergo, sed pectore semper</l>
<l>Fortis in aduerso cognitus hoste fuit.</l>
<l>Ora manusque gerens, concissaque brachia ferro</l>
<l>Mille cicatrices, vulnera mille tulit.</l>
<l>Inuictos domuit popolos, gentesque feroces,</l>
<l>Frigida quas rigidis educat Vrsa plagis:</l>
<l>Quas niue duratas et Rheticus asperat Ister:</l>
<l>Non tulit in molles strenuus arma viros,</l>
<l>Quae preciosa legit canis electra sub vndis</l>
<l>Prussia, Sarmatico limite iuncta solo.</l>
<l>Ipsius audito tremuit clangore tubarum,</l>
<l>Victaque pugnaci milite terga dedit.</l>
<l>Ipsius attoniti fugerunt arma Poloni,</l>
<l>Territa montanum ceu fugit agna lupum,</l>
<l>Norica quae duris viget artibus inclyta belli,</l>
<l>Istius vrbs nouies Marte cruenta fuit,</l>
<l>Adde quod Hussias compescuit: adde quod agmen</l>
<l>Silesii pepulit victor equestre ducis.</l>
<l>Qui parere ferox, illique subesse negabas,</l>
<l>Contudit ac forti te Pomerane manu,</l>
<l>Bella sed assiduo licet irrequietus agebat,</l>
<l>Si qua fuit, nunquam pax odiosa fuit,</l>
<l>Huius adhuc viuunt gemini de stirpe nepotes</l>
<l>De quibus hoc addam pauca, sed apta, loco.</l>
</lg>
<pb id='as015'/>
</div3>
<div3 id='FrRS.01.01.39' n='39' type='poem'>
<head>IOACHIMVS PRIMVS ELECTOR MARCHIO BRANDENBVRGENSIS.</head>
<lg>
<l>Quae Ioachime tuis praeconia laudibus addam.</l>
<l>Qui trahis amagno natus Achille genus?</l>
<l>Nam tua promeruit tantam facundia laudem,</l>
<l>Magnanimi quantam dextera fortis aui,</l>
<l>Os quoties coeleste moues linguamque disertam,</l>
<l>Exuperas dulci Nestora voce senem,</l>
<l>Suavior hyblaeo tibi copia melle redundat,</l>
<l>Verbaque ceu densis imbribus acta fluunt.</l>
<l>Te mirata frequens fuit vrbs Augusta loquentem,</l>
<l>Rhetoris imposuit cum tibi Caesar onus.</l>
<l>Ipse nec es patrio tantum sermone disertus,</l>
<l>Cuncta potes Latio, quae cupis, ore loqui.</l>
<l>Edita testatur cultis oratio verbis,</l>
<l>Omnibus ingenii nomine grata tui.</l>
<l>Nec varias piguit rerum te discere causas,</l>
<l>Quas sacra coelestis semina mentis habent,</l>
<l>Quas honor antiquis AEgypti regibus olim,</l>
<l>Summaque principibus gloria nosse fuit.</l>
<l>Cognita siderei tibi sunt animalia coeli:</l>
<l>Praescius et longe fata futura vides.</l>
<l>Cumque bonis faveas studiis, ac rebus honestis,</l>
<l>Ingenuas artes qui coluere, colis.</l>
<l>Quos vt ab Hetruscis Mecaenas regibus ortus,</l>
<l>Sic tua profusis sumptibus aula fouet.</l>
<l>Atria struxisti doctisque palatia Musis.</l>
<l>Auspiciisque recens est schola coepta tuis:</l>
<l>Hic vbi Marchiacos disterminat Odera fines,</l>
<l>Ac tua Sarmatico iungitur ora solo.</l>
<l>Nec diuina tui clementia pectoris vnquam</l>
<l>Bellica ciuili praetulit arma togae.</l>
<l>Publica tranquillae conseruas ocia pacis:</l>
<l>Nullaque funesti praelia Martis amas,</l>
<l>Haec te semideis virtus Heroibus aequat:</l>
<l>Non habet hoc similem tempore Roma tui.</l>
</lg>
</div3>
<div3 id='FrRS.01.01.40' n='40' type='poem'>
<head>ALBERTVS CARDINALIS ELECTOR, ARCHIEPISCOPVS MOGVNTINVS, ET MARCHIO BRANDENBVRGENSIS.</head>
<lg>
<l>Nec te carminibus nostris Alberte tacebo,</l>
<l>Nobile Praesul aui nomen adepte tui.</l>
<l>Ipsa gubernatrix caput et Germania mundi,</l>
<l>Quo nihil, excepto Caesare, maius habet.</l>
<l>Omnis cura tibi magnarum tradita rerum,</l>
<l>Inque tuis humeris grande recumbit onus.</l>
<l>Te medium pacis te conditionibus offers,</l>
<l>Teutonis armorum dum pauet ora metu.</l>
<l>Dumque ducum tacitae fraudes, et opertatumescunt,</l>
<l>Bella domi, nobis, bella timenda foris;</l>
<l>Et sacra turbatur variis Ecclesia sectis,</l>
<l>Omnia mixta quibus fanda nephanda iacent.</l>
<l>Ergo quod exultant securis publica terris</l>
<l>Ocia, suppresso bellaque Marte silent:</l>
<l>Quodque gravi nondum Germania mota tumultu,</l>
<l>In sua conuertit viscera caede manus:</l>
<l>Sed debere tuis meritis Alberte fatentur,</l>
<l>Compositae quotquot commoda pacis amant.</l>
<l>Ne qua sed existat metuendi causa furoris,</l>
<l>Afflictis fidei rebus et affer opem.</l>
<l>Induat vt verum pietas renouata nitorem,</l>
<l>Quae modo dissidiis tot labefacta ruit,</l>
<l>Quod si composito per te sublata tumultu</l>
<l>Schismata turbatae relligionis erunt:</l>
<l>Donec adorabit nomen Germania Christi,</l>
<l>Laudis erit nunquam fama caduca tuae.</l>
</lg>
</div3>
<div3 id='FrRS.01.01.41' n='41' type='poem'>
<head>ALBERTVS II. CAESAR.</head>
<lg>
<l>Contulit Alberto regale Bohemia sceptrum,</l>
<l>Ac subiecit opes Pannona terra suas:</l>
<l>Nupta quod illius thalamo, lectoque iugali</l>
<l>Nata Sigismundi regis Elissa fuit.</l>
<l>Quae velut exemplum Lucretia casta pudoris,</l>
<l>Aequabat morum nobilitate genus.</l>
<l>Teutonici ductu Thaboritas fudit Achillis:</l>
<l>Colluuies quaedam gens ea plebis erat.</l>
<l>Templa Bohemiacis quae disiiciebat in oris,</l>
<l>Atque sacerdotum diripiebat opes.</l>
<l>Illaturus erat Turcarum bella tyranno</l>
<l>Morte sed extinctus praeueniente fuit.</l>
</lg>
</div3>
<div3 id='FrRS.01.01.42' n='42' type='poem'>
<head>FRIDERICVS TERTIVS.</head>
<lg>
<l>Tertius vtilior Fridericus ad ocia pacis,</l>
<l>Aspera quam duri Martis ad arma fuit.</l>
<l>Quo Burgundiones Vbiorum depulit oris,</l>
<l>Teutonici bellum gessit Achillis ope.</l>
<l>Quae dedit ars nobis impressos aere libellos,</l>
<l>Facta sub hoc primum Caesare nota fuit.</l>
<l>Haec, si temporibus priscis inventa fuisset,</l>
<l>Qua nihil vtilius totus hic orbis habet:</l>
<l>Nostra libris hodie frueretur pluribus aetas,</l>
<l>Defraudata quibus secula nostra carent.</l>
<l>Hanc operosa novam Moguntia protulit artem</l>
<l>Quae celebris Magi nomen ab amne tenet.</l>
</lg>
</div3>
<div3 id='FrRS.01.01.43' n='43' type='poem'>
<head>MAXIMILIANVS.</head>
<lg>
<l>Maximus occiduis fuit Aemilianus in oris</l>
<l>Captus ab indigenis, perfida Bruga, tuis.</l>
<l>Ipse sed ereptus celeri virtute parentis,</l>
<l>Vincula qua tulerat, mox tulit arma manu.</l>
<l>Depulit Hunniaden a sedibus vltor auitis,</l>
<l>Qui fuit Austriacis Marte potitus agris,</l>
<l>Signaque regalem victricia mouit ad Albam,</l>
<l>Horruit inuicti Caesaris arma Sauus.</l>
<l>Pannones euersis et submisere pharetris</l>
<l>Spicula, quae ferro tinctile virus habent,</l>
<l>In Mahomethigenas deduxit et agmina Turcas,</l>
<l>A quibus affectus clade Liburnus erat.</l>
<l>Ante sed aggressus quam praelia miscuit hostem,</l>
<l>Densa metu pauidi terga dedere Getae.</l>
<l>Contudit indomitum debellauitque Sicambrum,</l>
<l>Victa prius nunquam dextera cuius erat.</l>
<l>Norica vastantes occidit et arua Bohemos,</l>
<l>Marte Palatinas cum sequerentur opes.</l>
<l>Nec semel est vltus rumpentem foedera Gallum,</l>
<l>Instabilem summi Pontificisque fidem.</l>
<l>Conscendens Tyrii ductoris et aemulus Alpes</l>
<l>Fudit in aeriis montibus Heluetium.</l>
<l>Quid loquar Euganea Venetum cum plebe senatum.</l>
<l>Quos domitos terra, quos super auit aqua?</l>
<l>Adriaci vasto trepidabant aequore nautae,</l>
<l>Mercibus ac plenas destituere rates,</l>
<l>Vrbis vbi victor Patauinae moenia cepit,</l>
<l>Tantus erat terror, tantus ubique metus.</l>
<pb id='as016'/>
<l>Vltima post duros aerumnososque labores</l>
<l>Fata pium terris eripuere senem.</l>
</lg>
</div3>
<div3 id='FrRS.01.01.44' n='44' type='poem'>
<head>CAROLVS V.</head>
<lg>
<l>Diue quibus coelo te Carole laudibus aequem?</l>
<l>Carole non ipso, quem regis, orbe minor.</l>
<l>Caesare quo maior, validisque potentior armis</l>
<l>Nullus ab Augusti tempore sceptra tulit.</l>
<l>Imperium terris, animos aequabit Olympo</l>
<l>Auspiciis soelix Teutona terra tuis.</l>
<l>Qui prius ibat ouans Gallus plaudentibus alis,</l>
<l>Praeda tuis Aquilis sanguinolenta fuit.</l>
<l>Signaque Ticini captus submisit ad vndam,</l>
<l>Militis inuicti robore fracta tui.</l>
<l>Clauigerique Petri sub nomine regna tenentem,</l>
<l>Arcta coegisti vincula ferre Papam:</l>
<l>Saeua cohortatus Venetum quod ad arma senatum,</l>
<l>Et noua cum Gallo foeder a pactus erat.</l>
<l>Tendere te Latias Florentia sensit in oras,</l>
<l>Sanguineo Martis fulmine capta tui.</l>
<l>Quae confisa suis opibus, rebusque secundis,</l>
<l>Irridere tuum non metuebat auum:</l>
<l>Illum retrogradi cum tergo incidere cancri</l>
<l>Pinxerat, hoc titulo: Tendimus in Latium.</l>
<l>Turca, triumphato qui formidabilis Istro,</l>
<l>Barbara Germanis tela minatus erat:</l>
<l>Et cessura suo sperabat cuncta furori,</l>
<l>Iuratus patrios, numina vana, Deos:</l>
<l>Quod foret Euxinas nunquam rediturus ad vndas,</l>
<l>Ni prius ad Rheni castra locasset aquas:</l>
<l>Ante tubam fugit, nec bellica degener hostis</l>
<l>Militis est ausus signa videre tui.</l>
<l>Marchio vertentem Ioachimus terga secutus,</l>
<l>Auspice te magna funera strage dedit.</l>
<l>Millia praeodonum bis quattuor intulit Orco,</l>
<l>Austriacam quorum caede piavit humum.</l>
<l>At procul ad septem fugiat licet Ostia Nili,</l>
<l>Aspera vindictae sentiet arma tuae.</l>
<l>Edita nam priscis oracula versibus extant,</l>
<l>Qualia Cumeae carmina vatis erant,</l>
<l>Quae tibi de Solyma promittunt vrbe triumphum,</l>
<l>Illa quod imperium sit subitur a tuum.</l>
<l>Ergo nisi veterum sunt irrita carmina vatum,</l>
<l>Quae reor euentus mox habitura suos:</l>
<l>Tempus erit, cum te spoliis Orientis onustum</l>
<l>Quadriiugis referet currus eburnus equis:</l>
<l>Liuentique gerens immania vincula collo,</l>
<l>Ante tuas ibit Turcia capta rotas.</l>
<l>Plaudentesque tuis resonabunt laudibus vrbes</l>
<l>Austriacae, per quas victor iturus eris.</l>
<l>Laeticiaque fremet, conceptaque gaudia ducet</l>
<l>Pannonis hostili terra soluta metu,</l>
<l>Tunc ego non paruis elegis humilique Camaena,</l>
<l>Sed tua Maeonio carmine facta canam:</l>
<l>Si modo quae vitae dispensant fata sorores,</l>
<l>Temporibus dederint stamina longa meis.</l>
</lg>
</div3>
<div3 id='FrRS.01.01.45' n='45' type='poem'>
<head>FERDINANDVS.</head>
<lg>
<l>Hoc opus exegi florentibus integer annis,</l>
<l>Bis duo cum natus lustra Sabinus eram;</l>
<l>Tempore quo Geticos rex Ferdinandus in hostes</l>
<l>Arma, suo bellum fratre gerente, tulit.</l>
<l>Vnanimis cum quo regni moderatur habenas,</l>
<l>Et graue terrarum sustinet orbis onus.</l>
<l>Viuite Semidei, concordes viuite fratres,</l>
<l>Omnia sub vobis, Vesper et Ortus, erunt.</l>
<l>Vos metuat primus, vos vltimus horreat orbis:</l>
<l>Vos et si qua parum terra veretur, amet.</l>
</lg>
</div3>
<div3 id='FrRS.01.01.46' n='46' type='poem'>
<p><gap desc='Greek poem' resp='sampling'/></p>
</div3>
<div3 id='FrRS.01.01.47' n='47' type='poem'>
<head>SIMONE STENIO INTERPRETE.</head>
<lg>
<l>Solis ab occasu ferri iubar aureum ad ortum</l>
<l>Qui perhibent, prorsus non adimenda fides.</l>
<l>Scilicet Hesperiis alter Sol ortus ab oris</l>
<l>Rex hominum fulget Carolus eximius.</l>
<l>Vt gens AEthiopum faciat conuicia Phoebo,</l>
<l>Carlum orbis dominum totus habere cupit.</l>
</lg>
</div3>
<div3 id='FrRS.01.01.48' n='48' type='poem'>
<head>ANDREAS ALCIATVS IC. EMBLEMATE XLII.</head>
<lg>
<l>Oceanus quamvis fluctus pater excitet omnes,</l>
<l>Danubiumque omnem barbare Turca bibas:</l>
<l>Non tamen irrumpas perfracto limite, Caesar</l>
<l>Dum Carolus populis bellica signa dabit.</l>
<l>Sic sacrae quercus firmis radicibus adstant,</l>
<l>Sicca licet venti concutiant folia.</l>
</lg>
</div3>
</div2>
<pb id='s001'/>
<div2 id='FrRS.01.02' n='2' type='chapter'>
<head>ANTONINI PANORMITANI ET IANNOTII MANETTI ORATIONES IN CORONATIONE  FRIDERICI III HABITAE.</head>
<pb id='s002' n='2'/>
<div3 id='FrRS.01.02.01' n='1' type='section'>
<head>LECTORI SALVTEM! BURCARD GOTTHELF STRUVE.</head>
<p><hi rend='italic'>SOlennis erat Friderici III Imp. vna cum coniuge sua Eleonora Lusitanica coronatio, magnifico cum adparatu, a Nicolao V Romae facta, quam etiam aliae gentes, aliique Reges votiua adclamatione celebrarunt. Inter hos Alfonsus Rex Siciliae et Neapolis, auunculus Eleonorae, quae Eduardi, Lusitaniae Regis erat filia, Alphonsi V. qui hinc imperabat, soror, Antonium hunc Panormitanum Romam mittebat, qui de coronatione gratularetur. Hic Panormi natus, genus suum ab vltimis Britannis, Becadellaque familia, Bononiae celebri, repetebat. <note>P. Iouius <hi rend='italic'>elog. n. XII p. 29.</hi> Hier. Raguza <hi rend='italic'>elog. Sicul. p. 33.</hi> Quare etiam Nicolaus Toppius <hi rend='italic'>Bibl. Neapolitana p. 24.</hi> ipsum vocat <hi rend='italic'>Antonio Bologna.</hi></note> Moribus ac litteris praestantibus erat exornatus, cum Philippo Mediolanensium Principi fertilis ingenii industriam obtulisset, tanta liberalitate susceptus est, vt Principem noscendae historiae cupidum, familiariter doceret, et publice octingentis annuis aureis elegantiores litteras profiteretur. Verum, eo grauissimis bellis occupato, Panormita Alfonso adhaesit, secretioris scrinii Magister, et studiorum expeditionumque omnium terra marique perpetuus comes fuit. <note>verba sunt Iouii <hi rend='italic'>c. l.</hi></note> Hinc etiam ad Venetos legatus missus, vt ex tumulo T. Liuii Patauini brachium peteret, quod etiam impetrauit, <note>haec ex Angeli Portinari <hi rend='italic'>libro de felicitate Patauina</hi> exponit Nic. Toppius <hi rend='italic'>c. l.</hi></note> aliisque negotiis publicis fuit adhibitus, <note>hoc Bayle <hi rend='italic'>Dict. Histor. et Critique</hi> cum aliis, quae Panormitanum concernunt, plenius exposuit.</note> vt mirum esse non debeat, quod hoc etiam ipsi negotium</hi>
<pb id='s003' n='3'/>
<hi rend='italic'>fuerit demandatum. In hac autem Oratione Imp. potissimum laudat a Religione et Temperantia. Commune tamen Italorum repetit commentum de corona Paleari, ferrea, argentea, aurea.</hi></p>
<p><hi rend='italic'>Sequitur</hi> IANNOTII MANETTI, <hi rend='italic'>legati Florentini</hi> Oratio <hi rend='italic'>eadem in caussa Romae habita. Erat hic discipulus Emanuelis Chrysolorae, trium linguarum peritus, Senator Florentinus, atque a Nicolao V Papa equestri dignitate ornatus. Legationes varias ad Reges principesque atque etiam Pontificem M. obiit. Varia scripsit, quae <note>Vossius <hi rend='italic'>de Histor. latinis lib. III p. 581,</hi> qui etiam scripta ipsius recenset.</note> tamen plerumque adhuc latent in MStis. Vtrasque orationes Politicis suis Imperialibus inseruit Goldastus. <note><hi rend='italic'>p. V p. 344.</hi></note> Panormitani vero Orationem solam Theatro suo Comitiorum sub Friderico III inseruit Mullerus. <note><hi rend='italic'>p. II c. I §. 10.</hi></note></hi></p>
<p><hi rend='italic'>Adiecta est</hi> Narratio de profectione Imp. in Italiam votiua, <hi rend='italic'>quae ex Caeremoniali Romano libro Isect. XIII est desumta. Causam eiusdem profectionis exponit Gerhardus a Roo, <note><hi rend='italic'>lib. VIII p. 270.</hi></note> dicens:</hi> sub initium Nouembr. Caesar res in Austria satis iam quietas, et Mathiae ob foedus fidendum ratus suscepto in Italiam itinere, in ante diem natalis domini nostri Romam venit, vbi ea nocte, sacra faciente pontifice, euangelium de edicto Caesaris Augusti decantasse dicitur, exemplo Imperatoris Sigismundi. Sedeeim dies illic commoratus, domumrediit. Itineris huius causa votum esse vulgo ferebatur. Erant qui confirmationem successionis in Hungariae et Boemiae regna petiisse dicerent; nec absimile vero
<pb id='s004' n='4'/>
est, prudentissimum Imperatorem, consilia sua, ex authoritate Pontificis instituere voluisse. De expeditione in Turcam et bello Boemico actum esse nonnulli meminere. <hi rend='italic'>Qua ratione a Paulo II Papa fuerit exceptus, docet Cardinalis Papensis <note><hi rend='italic'>Comment. lib. VII p. 438.</hi></note> scribens:</hi> cum Calendis Decembribus, qui fuit annus sedentis Pauli, quintus, Fredericum Imperatorem eius noministertium in Italiam descendisse voti soluendi caussa, quod ad aedem Apostolorum ex Germania vouerat, idque Venetorun litteris certissimum haberetur, conuersus adeius suscipiendi curam, vnum ex Secretariorum ordine, quam longissime ire obuiam iussit negotio iniuncto, vt crebris nuntiis de ratione viae, et caeteris, quae cognouisset, sine mora significaret. Inde vocatis in Consilium patribus, quatuor ex diuersis nationibus Episcopos designauit. Iudicesque Rotae duos et consistoriales Aduocatos totidem, qui secretario succedentes secunda salutationis officia exhiberent. Delegit quoque Cardinalem Hostiensem ac sancti Eustachii, qui praestarent tertia, non tamen vltra bidui viam progrederentur. <hi rend='italic'>Inde quoque Papiensis, qua ratione Imp. in vrbe fuerit receptus, exponit, quae relatio iamdum in Tomo secundo Freheri reperitur, quem sequitur Mullerus. <note><hi rend='italic'>p. IV c. XLIII.</hi></note></hi></p>
</div3>
<pb id='s005' n='5'/>
<div3 id='FrRS.01.02.02' n='2' type='section'>
<head>AD FRIDERICVM III. IMP. ANTONII PANORMITAE AB ALFONSO NEAPOLITANO REGE LEGATI, IN CORONATIONE ILLIVS ROMAE HABITA ORATIO.</head>
<p>ILLVXIT iam tandem felix illa et expectatissima dies, Friderice Caesar, quae bonis omnibus pacem et tranquillitatem, tibi vero laudem et gloriam sit sempiternam allatura. Ecce enim aduenisti, exoptatissime Auguste, tuamque sacrosanctam Maiestatem hodierno die coram intueri licet, aut rectius quasi Dei cuiuspiam immortalis effigiem venerari. Nam tecum vna, quasi diuinum sidus comitantes, aduenisse creduntur Salus, atque Libertas, Italiae, bonorum ac constantissimorum hominum exaltatio, prauorum perfidorumque depressio. Exultent igitur gaudio, Iesu optimo maximo laudes ac gratias habeant, quicunque puri sunt, fidelesque perstiterunt: iniqui vero ac perpetuo contumaces erubescant, formident, profugiant: huius enim dignissimi Romanorum Regis artes sunt Romanae illae quidem, <hi rend='italic'>parcere subiectis, et debellare superbos.</hi> Verum antequam Alfonsi maguanimi atque inuicti Regis nostri mandata explicemus, a quo quidem ad eminentissimam Maiestatem tuam legati sumus, pauca admodum quae partim ad laudem, partim ad dignitatem suam pertinent, enarrare nos pro singulari tua humanitate concedas. Ego vero a clarissimis ac illustribus collegis iussus dicere obtemperabo, verum ita obtemperabo, vt rationem ruarum occupationum, vel inprimis ipso breuiloquio videat habuisse. Quod igitur a plerisque oratoribus dictum est, nescire se vnde principium sumant, id in praesentia mihi euenire on verbis, quemadmodum fortasse illis, sed re ipsa nimirum intelligo. Non solum enim quia multae sunt tuae virtutes, et varie inter se connexae, verum etiam quia ita praeclarae omnes et ita egregiae sunt, vt inter se ipsas de excellentia concertare vidcantur: nec facilis sit deliberatio, quaenam in dicendo sit anteponenda. Siue enim animi magnitudinem considero, nihil magis dignum videri potest, de quo quam primum enarretur: Siue religionem, aut ceremoniarum cultum, illud omnino ensebis praeferendum. At si iustitiam et aequitatem contempleris, nihil tum videri debet vt illi anteponatur. Cum vero liberalitatem, humanitatem, moderationem tecum pensites, quam illarum praeponere, aut quam non praeponere debeas, ignorabis. Ego tamen vnde aptissimum et congruentissimum putabo, inde initium dicendi faciam: a religione videlicet et cultu diuino. Qua in re vel maxime tuam, Friderice, sapientiam declarasti: siquidem vera hominis sapientia est pietas, id est, Dei cultus: Etenim ante omnia verum creatorem, vnicum et summum Deum, Christum Iesum penitus colendum, adorandum, verendum animo proposuisti, vt erga eum ipsum Christum; quo terrarum imperium, assumpsisti, pro tanto munere accepto et gratus existeres, et hominibus quibus diuina prouidentia praeesses, vitae beatae viam tui luminis exemplo monstrare. Maxime quidem decet Reges ac Principes, quique ab omnibus timeantur, eos ipsos vereri, ac metuere Deum immortalem. Quod qui fecerint, sentient praeclarum illud et memorabile Camilli dictum, <hi rend='italic'>Omnia prospere euenisse sequentibus Deos, aduersa spernentibus.</hi> His tu itaque rationibus
<pb id='s006' n='6'/>
adductus, in primo ipso iuuentutis flore, non maris, non viarum discrimina, non Barbarorum et eorum, apud quos Christi nomen inuisum est, latrocinia atque insidias veritus, sepulchrum Domini <note>Factum hoc a. 1437. Cuspinianus Friderico III p. 405. <hi rend='italic'>Fridericus ab adolescentia bene educatus, in religione Christiana vsque adeo creuit, vt et terram sanctam cum adoleuisset, nullis territus minis, ac maris tempestatibus inuiseret.</hi> De eodem testatur Nauclerus <hi rend='italic'>vol. II Gen. XLIX p. 1065.</hi> Aen. Syluius <hi rend='italic'>in Orat. sua ad Nicolaum V Papam</hi> quae extat in Historia Friderici p. 87. Fugger <hi rend='italic'>lib. IV. c. VIII p. 458.</hi></note> ex vltimis vsque Germaniae partibus adiisti, laborum et velut gloriae primitias Deo reddens atque sacrificans. Quid nunc ego Psalmos, et orationes? quid Missarum sacra mysteria? Quid ieiunia, adque indictas Christiano ritu abstinentias referam? Nihil vtique omittis, quod boni, et puri Christiani officium esse intelligas, quo Deum tibi perpetuo places, ac propitium et fauentem reddas: quo ciues tibi diuinitus commissos ad veram dirigas felicitatem et sapientiam. Cumque animo magno et excellenti praeditus sis, in hoc vno, ne Dei scilicet voluntatem offendas, miro quodam modo timidus atque anxius praedicaris. Denique cum natura natus ad virtutem videaris, et bonitatem naturae Dei quoque voluntate confirmes; ob illud etiam a peccatis atque flagitiis caues, ne tuos ciues vitiorum imitatores efficias. Satis enim nosti, exemplo magis quam peccato Principes nocere. Inter haec tam praeclara tui animi ornamenta, gloriosissime Caesar, illud in primis admirari licet, atque veneratione complecti omni, quod cum tam infinita et innumerabilis multitudo tum domesticarum, tum externarum gentium sub te degat, nullus tamen adhuc inuentus sit, qui non dico a te (qui inter mortales iustitiae et aequitatis gloria excelles) sed ne a proceribus quidem tuis fuerit iniuriam passus, aut de violentia conquestus. Illa quidem lex apud te prima et est, et obseruatur, ne cui quis noceat, suum cuique permittatur in pace et securitate possidere. Quae vero Caesaris sunt, omnibus propemodum vti frui fas esse. Illudque diui Adriani praeclare dictum frequenter vsurpas, <hi rend='italic'>Ita te rempublicam gesturum, vt sciat senatus populi rem esse, non propriam.</hi> Iam vero dicendi, et loquendi libertas non minus infimis quam summis est viris, aditus semper patens, audiendi patientia et lenitas inaudita. O saecula aurea! O Caesarem vere Augustum, vere Patrem Patriae! O hominem diuinum! O nos etiam perbeatos, quibus virum talem intueri, eiusque suauissimis atque humanissimis moribus frui datum atque concessum est. Beneficentiam vero ac liberalitatem tuam, Caesar, admirari magis possumus, quam oratione percurrere. Quae cum incredibilis sit, et tanquam e fonte quodam benignitatis perpetuo emanans; nunquam tamen eripere visus es, quod aliis largirere: nunquam aliis nocere, vt in alios liberalis viderere. Vacat enim iniuria liberalitas tua. Quodque tuum est (est enim grande, et vt terrarum domini patrimonium) id tamen omne in communem hominum vtilitatem erogare solitus es: vt vere, quae tua sunt, sint iuxta prouerbium, communia omnia. Et sane e toto prorsus imperio (quod quam amplum et copiosum sit, omnes intelligunt) nihil tibi retentum videmus, praeter dispensandi potestatem. Interea intelligis tamen, quid vnicuique conueniat, proque dignitate distribuis, tibi solummodo hoc reseruans atque seponens, quod Caesareae rationi ac maiestati necessarium fore arbitraris: nihil omnino custodiens ad voluptatem, nihil ad delitias. Et es quidem natura liberalis atque beneficus, non vt plerique quadam vanitate ducti multa largientes, vt videantur benefici, cum non sint. Vir vtique purus, simplex, atque sincerus, nihil ad ostentationem, omnia ad conscientiam referens. Gaudes, cum bene benigneque facis, non cum fecisse laudaris. Neque gratias agi tibi aut rependi admodum curas, praeterquam a conscientia benefactorum. Nihil denique tibi arrogans, sed immortali Deo omnia tribuens, a quo et beneficia, et bona omnia proficisci satis pro singulari tua sapientia cognoscis. Praetereo hoc loco singularia ac prope innumerabilia tuae liberalitatis exempla. Quis enim hac temporis angustia recensere satis queat, quot Regum filios,
<pb id='s007' n='7'/>
quot proceres, quot viros tum literis, tum armis illustres quotidie suscipias, susceptos exornes, honestes, amplifices? Mihi quidem videtur, tuam hanc non Curiam modo, sed Academiam quandam bonarum artium et disciplinarum appellari posse, vbi de re militari, vbi de literatura, vbi de virtute, ac moribus; quoquo te verteris, disputantes acriter simul et erudite circumspicias. Quo fit, vt omnes qui aut virtute, aut eruditione sibiipsi confidunt, huc ad te vndequaque diuertant, ac velut olim in Olympium montem exercendae atque ostentandae virtutis gratia conueniant. Tu vero, benignissime Caesar, perhumaniter omnes excipis, exerces, acuis, foues, instruis: denique indonatum neminem a te abire sinis. His praeclaris artibus, Caesar, mortalium gratiam et beneuolentiam consecutus, his perardua, et excelsa semper animo meditaris, his domum relinquens (quamquam domus tua Mundus est) non asperrimos labores, non infinitos sumptus, non pericula aestimans, per mediam Italiam, vbi nonnullos scires Imperio rebelles, incedis fiducia animi laetus, strenuus, inuictus. Imo vero tantum et virtutis et dignitatis tuae auctoritas valuit, vt non solum ab amicis, sed etiam ab his ipsis, qui iam pridem imperio male precari, honorificentissime fueris susceptus; nihil aliud (vt mea fert opinio) applausu et gratulatione confitentibus, quam te vere dominum et imperatorem eorum esse. At tu quae omnia animo iam dudum magnifice conceperas, tandem adipiscaris, hoc est, sacram vnctionem, et consuetas Imperatoribus coronas. Sed quoniam in coronarum mentionem incidimus, consideremus, si per te licet, humanissime Caesar, quibus ex causis maiores nostri huiuscemodi coronas excogitasse credantur. Hoc enim viso cognitoque, liquido apparebit, an tu quoque dignus iudicandus sis huiusmodi coronario (vt ita dixerim) triumpho. Primum vero peruulgatum est, palearem illos decreuisse coronam, quod aliquando receptum, nunc vero, vt pleraque mansuetudinis officia, obsoleuit. Caeterum maiores illi recte sane, siquidem mansuetudine, et humilitate non superbia et inhumanitate ad imperiale fastigium se ascensuros esse existimarunt, quod palea denotatum iri visum est. Palea quidem res admodum abiecta atque contempta est. Et Imperatorem decet se hominem esse existimare, hoc est, ex humo factum, in humum tandem rediturum. Huic inuento perpulchre consonare videtur Romanorum institutum, qui triumphanti Consuli vel abiectissimae conditionis seruum associauere in eodem curru, et coronam sustinentem, et aequa fortuna triumphantem. Praeterea vt qui mansuete et humaniter atque benigne cum hominibusagit, is vehementer ab omnibus amatur, et in omnium animos tanquam influere videtur: ex diuerso, qui insolenter et crudeliter sese habet, odium sibi omnium generat, et metum, malum (vt ait Cicero) diuturnitatis custodem. Secundo loco coronam ferream excogitauere, ea ratione (vt arbitror) vt fortitudinem animi imperaturus assumeret. Nam comparata sibi prius (quomodo dictum est) ciuium et subditorum gratia, intrepidum, constantem, inuictum sese praestare Imperatorem oportet, contra pericula, ac varios Fortunae casus, praesertim pro gloria tuenda, ac subditorum salute, et conseruatione societatis humanae diuinitus sibi, commissae. Imperio quidem indignus habebitur, qui vim, atque iniurias aut sibi, aut prouincialibus illatas non magno ac praesenti animo propulsauerit. Tertio loco argenteam coronam assignauerunt, vt animaduertatis qui demum Imperator sit constituendus, argenti nitorem atque candorem ptae se ferre oportere, hoc est, sine labe atque spurcitia animum purum et tersum exhibere necesse esse. Postremo autem loco auream statuerunt. Haec antiquitus (vt ait Gellius) ex lauro erat, postea ex auro fieri coepta, vt intelligatis, qui demum coronandus est, se perfectam esse ac splendidissimam laudem assecutum. Nam qui mansuetudine et humilitate primo mortalium beneuolentiam, deinde beneuolentia imperiumadipiscitur, quod post animi magnitudine, puritate, atque iustitia conseruet, is omnium iudicio splendidissimum ac perfectissimum vitae exemplum ad posteros relicturus est, ita immortalitate ac luce perpetua dignus existimabitur. Num tu igitur his coronis perdignus censeberis, Caesar inuicte, qui mansuetudine, vel animi magnitudine, vel iustitia nemini cesseris? imo vero
<pb id='s008' n='8'/>
quod summi Imperatoris ornamenta in te lucent omnia; vt non Caesar modo, sed Caesarum decus iure ac merito possis appellari? Quid enim a te abest Imperatoriarum (vt ita dixerim) virtutum? aut quid non est potius insigniter? Quaeris clementiam? At tua animi placabilitas ipsam illam C. Caesaris, quae singularis exempli et admirabilis memoriae extat apud homines, ipsam, inquam, illam prouocare potest et vincere. Cupis fidem? At tuis dictis conuentisque nihil firmius, nihil verius, nihil religiosius, inueniri potest, non ipsum quidem olim apud gentiles, aut Sibyllae folium, aut Apollinis oraculum. Laudas prudentiam? At quid tua prospicientia non videt, quid tua solertia non agnoscit, quid tua denique industria non assequitur, quod vlli vspiam cognitum aut perspectum erit? Non est autem vllo pacto praetermittenda temperantia tua Caesar. Est enim non modo inter virtutes pulcherrima, sed virtutum omnium singulare decus et ornamentum: ita vt si haec vna desit, caeterae virtutes imperfectae existimentur. Nam prudentia et fortitudo, atque harum similes, interdum etiam eorum sit qui non satis probantur. Temperantia vero proborum et clarorum hominum est solum. Illae saepenumero impetus animi concitant, nec sinunt obedire rationi: Haec concitatos sedat, compescitque, et ratione moderatur. Quae quidem virtus tanta in te vno est, quanta in iis Imperatoribus, de quibus legimus aut accepimus, non fuit. Quem enim tibi continentia comparabimus? cepisti vxorem genere nobilissimam, moribus excellentissimam, forma vero praestantissimam, cumque ea Senas ad te nuper venisset e paterno regno, quoniam dies sacri et obseruandi erant, eam non vt vxorem, sed vt sororem suscepisti: religionem matrimonio, castitatem voluptati anteponens. <note>Castitatem Friderici, etiam post copulationem a Nicolao V Romae factam, describit Aeneas Syluius in vita p. 84. dum ait: <hi rend='italic'>Leonoram autem sponsam suam nondum cognouerat, quod id operis in Alemanniam referre volebat, siue ne sanguis Italicus sibi nasceretur, fiue aliud religionis in mente gerens.</hi> Consummauit tamen instinctu Alfonsi, Neapolitani Regis matrimonium per copulam carnalem in vrbe Neapoli.</note> Alii ab alienis vxoribus vix sese continere possunt. Tu a tua, tibi concessa, et ea quidem formosissima te continuisti. Docuisti hoc exemplo inferiores, qualiter sese habere et continere circa coniugia debeant: et diuini potius cultus, quam humani iuris habendam esse rationem. Nec illud est silentio praetereundum, quam sis vini parcissimus, quamque in cibo moderatissimus. Neque enim ea parua laus est, Regis praesertim, et imperatoris. Legimus Alexandrum (ne plures memorem) propter vini intemperantiam non parum gloriam eius obscurasse: quandoquidem per temulentiam Clytum sibi charissimum in conuiuio occiderit. Namque vt sobrietas Principem ad crudelitatem prouocat, nullumque scelus aut flagitium est, ad quod temulentia Principem non impellat aut rapiat. In sermone vero quammodestus sis, quam rarus, quam grauis, quamque in iis suscipiendis qui ad te adeunt, communis et humanus, facile omni Italiae perspectum est. Siquidem tanta circa omnes mansuetudine vteris, vt te interdum tuae dignitatis atque auctoritatis obliuio cepisse videatur. Quam vero adulatores, scurras, et huiusmodi leuitatem spernas, atque oderis, ipsi perspeximus. O dignum summo Imperio Principem! Hoc enim est Imperatorem esse: superbiam, fastidium, arrogantiam effugere: erga omnes sese mansuetum facilemque praestare, assentationem procul amouere, grauem esse. Adde quod nec tibi quoque deest in conciliis suscipiendis constantia, virtutum haud mediocre condimentum, sine qua nihil in homine potest esse laudabile. Hae te profecto virtutes, Caesar inuicte, Augusto illi omnium Principum foelicissimo, hae te Tito omnium grauissimo, hae te Antonino Pio omnium humanissimo, parem effecerunt. Per has maxime virtutes ab omnibus laudaris, extolleris, diligeris, praedicaris. Maxime enim commouetur amor multitudinis ipsa fama et opinione mansuetudinis, atque constantiae. Quae si in priuato vel mediocri viro laudabiles plurimum atque admirabiles sunt, quanto magis in eo Principe, qui inter Principes dignitatis principatum obtinet? Sed iam plura consulto praetereo, ne modum mea excedat oratio: simul ne inclyti Regis nostri mandata vlterius differamus. Quae, si tuae quoque prudentiae visum fuerit, melius ac cautius seorsum, quam palam, enarrabuntur. Vale, et triumpha. DIXI.</p>
</div3>
<pb id='s009' n='9'/>
<div3 id='FrRS.01.02.03' n='3' type='section'>
<head>FLORENTINORVM LEGATORVM ORATIO IN FAVSTA AC FELICI FRIDERICI III. IMPERATORIS CORONATIONE, TEMPORIBVS NICOLAI V. SVMMI PONTIFICIS, PER IANNOTVM MANETTI HABITA ROMAE.</head>
<p>SI optata fierent, Beatissime Pater, ac serenissime Princeps, tantum facultatis et eloquentiae nobis coram Sanctitate et Maiestate vestra in praesentiarum oraturis diuinitus dari et exhiberi profecto totis mentis affectibus cuperemus, vt huic tantae et tam admirabili imperatoriae coronationis solemnitati saltem aliqua ex parte satisfacere valeremus. Sed quoniam, si excellentes et admirabiles Demosthenis et Ciceronis dicendi et eloquendi vires, quos cunctorum tam Graecorum quam Latinorum oratorum Principes extitisse legimus, in vnum coniungerentur, nimirum tanto et tam arduo explicandae huius coronationis muneri longe impares fore censeremus; Idcirco in hac nostra oratione nullo exordio, nulla praefatione, nullo denique consueto et vsitato prooemio iure ac merito vtendum esse existimamus. Nos enim de imperatoris dignitate, et de eius potestate, simul ac de ista tam fausta et tam felici coronatione deinceps tractaturi; nec beniuolentiae, nec attentationis, nec docilitatis, (in quibus cunctae Rhetorum artes plerumque consumuntur) captatione ab his praestantissimis cum Ecclesiasticis tum secularibus auditoribus, coram summo Pontifice atque Imperatore, duobus magnis totius orbis luminaribus constitutis, vllatenus indigere posse videremur. Quippe nullus est, qui in hoc sacrosancto consistorio, in hoc tam ad mirabili et tam splendido cunctarum rerum spectaculo, in hoc quasi terrestri et seculari paradiso, velut in iocundissimo quodam diuersorio, ac tranquillissimo et tutissimo portu, non sponte sua totis (vt dicitur) mentis affectibus diutius persistere et commorari vel maxime vellet, praesertim si ea auditurus esset, de quibus nos dicturos esse profitemur. Quocirca cunctis exordiorum ac praefationum generibus veluti friuolis et inanibus praetermissis, antequam ea dicere incipiamus, quae ad nostrorum propositum praecipue pertinere existimabimus, pro tritis vulgaribusque prooemiis ad humilem quandam et deuotam diuini fauoris impetrationem parumper conuertemur, sine quo quasi infantes vel potius muti et elingues, in hac praesertim tanta ac tam maxima diuinarum et humanarum rerum copia et abundantia, euaderemus. Itaque ad omnipotentem Deum, et Iesum Christum humani generis redemptorem; et Spiritum sanctum tota mente et summa deuotione conuersi, humiles et supplices in hunc modum exorare et deprecari confidimus, sicque deprecati ex infinita quadam trium diuinarum personarum gratia exauditum iri speramus et credimus. Tantum ergo facultatis et eloquentiae nobis Christianis et fidelibus famulis, tuis praesta, quaesumus, diuina et ineffabilis Trinitas, vt de hac Imperatoria coronatione pauca quaedam, non indigna hoc tanto et tam splendido auditorio, dicere ac tractare valeamus. Nos igitur nunc coelestibus et spiritualibus telis armati, in hoc tam profundum et tam immensum pelagus laeti et alacres ingredi et intrare audebimus. Sed vt ordine quodam et recta via nostra procedat oratio, ab Imperatoria dignitate faustis ominibus initium sumemus: De eius deinde potestate breuiter prosequemur: Postremo de hac Coronatione nonnulla memoratu digna in medium adducemus. Quibus rite peractis, de generali quodam ac pene incredibili cunctarum Christianarum gentium gaudio, ac de praecipua et admirabili, Beatissime Pater, ac serenissime Princeps, vtriusque vestrum laetitia aliqua memorabilia breuiter tractare et explicare conabimur. Atque cum haec eo ordine quo proposita sunt, diuina tandem fauente gratia pro modulo nostro absoluerimus, finem dicendi faciemus. Magnum opus et arduum non coacti et inuiti, sed potius alacres volentesque ideo aggredimur, quoniam Omnipotentem Deum, quando boni gratia id agimus, hoc est,
<pb id='s010' n='10'/>
vt haec ipsa, quae astantibus et aspicientibus mirabilia videntur, hac nostra oratione splendidiora quodammodo, et viuis absentibus, et posteris etiam, nonnulli tantarum et tam excellentissimarum rerum gustus praebeantur, in primis fautorem et adiutorem fore non dubitamus. In infinita ergo omnipotentis Dei benignitate, et in singulari quoque et praecipua sanctitatis et Maiestatis vestrae humanitate, o duo beata et felicia totius orbis luminaria, et infirma denique ac peremni cunctorum auditorum attentione confisi, secundum praemissum diuisionis nostrae ordinem, promti et audaces dicere ac disserere aggrediemur.</p>
<p>Imperatoriae maiestatis dignitas, secundum veras omnium et profanorum et sacrorum scriptorum sententias, tanta profecto ac tam admirabilis iure existimatur et creditur, vt facultatem humani excedat eloquii. Nam vt a Poetis incipiamus, Homerus in suo illo praeclaro Iliados poemate Agamemnonem Graecorum Principem cum Troianis potius de imperio totius Graeciae, quam de sola Helenae a Paride Priami filio raptae repetitione, diuturno et decennali bello contendentem inducit. Quod Virgilius noster praeclare post plura secula imitatus, AEneam patria, quae iam ab hostibus in seruitutem redacta fuerat, profugum nouas in Italia sedes quaerentem fingit, atque Rutulis postea et Latinis sibi resistere ac repugnare cupientibus, bello tandem victis et superatis imperantem scribit. Et in assumptione quoque Octauiani Caesaris Romanorum Imperatoris, cuius temporibus floruisse tradirur; <hi rend='italic'>Ecce,</hi> inquit, <hi rend='italic'>Dionei processit Caesaris astrum, et reliqua.</hi> Imperatorem tunc orbis terrarum Principem ob admirabilem quandam dignitatis suae excellentiam, nimirum astris et fulgidis stellis, diuinis et non humanis rebus, aequiparare et comparare volens. Ad Historicos accedamus, quorum varia ac diuersa multorum generum scripta, cum Assyrios, tum Medos, Parthos insuper et Persas, AEgyptios atque Macedonas, Graecos praeterea Troianosque, Romanos denique ac Carthaginenses, vna cum omnibus aliis gentibus pluribus et diuturnis inter se bellis de imperio ad vltimam et desperatam internecionem dimicasse et contendisse declarant. Philosophi sequuntur quorum Princeps (pace cunctorum dixerim) Aristoteles, Monarchiam (quod Graece nihil aliud quam imperium, hoc est, vnius solius dominatum, si Latine ad verbum interpretari volumus, significare videtur) ad veram et rectam totius orbis terrarum gubernationem, non modo vtilem, sed necessariam etiam pluribus argumentis multisque rationibus probare et confirmare conatur. Ac per hunc modum gubernaculum vnius, quod <hi rend='italic'>Monarchia</hi> Graece, imperium Latine appellatur, plane aperteque defendit. Et Cicero quamuis multa vt orator in laude Caesaris dixisse et scripsisse comperiatur, in libris tamen de officiis vbi se Philosophum fore profitetur, verba haec ponit: <hi rend='italic'>Caesar omnia iura diuina et humana peruertit, propter eum, quem sibi ipsi opinionis errore finxerat, principatum.</hi> Tanti enim imperium ab eo factum fuisse scribit, vt cuncta quaeque diuina et humana iura peruertere et violare non formidauerit. Quid insuper de iure naturali, gentium et ciuili dicemus? nonne ex singulo quoque huiusmodi iuris genere maximam quandam esse imperiis dignitatem manifestum est? quando singulae quaeque gentes paulo validiores, quasi naturali instinctu inductae adactaeque, talem sibi dignitatem antiquitus, totis animi et corporis (quemadmodum dicitur) viribus arrogare et vendicare nitebantur. Vnde variae bellorum lites contentionesque oriebantur, et pluribus quoque Digestorum et Pandectarum locis partim Deum imperium de caelo constituisse, partim etiam vniuersum Mundum eum ipsum Imperatorem, tanquam certam quandam et animatam in terris legem, obseruasse et coluisse legimus. Quid praeterea de sacris literis arbitrabimur? an eas de haec tanta et tam singulari imperii dignitate omnino siluisse mutasque fuisse censebimus? quandoquidem profanos cum Graecos tum Latinos auctores, veluti diuino quodam Spiritu afflatos, de hac ipsa materia certa quaedam ac vera sensisse; et quasi e sacro veritatis fonte hausisse accepimus. <hi rend='italic'>Vero enim,</hi> iuxta celebratam illam et decantatam Philosophi sententiam, <hi rend='italic'>omnia consonant.</hi> Latissimus profecto nobis ad peruagandum campus ostenderetur, si singula quaeque commemorare et explicare
<pb id='s011' n='11'/>
vellemus, quae ingentem quandam Imperatoriae maiestatis dignitatem, ex sacro vtriusque Veteris et Noui Testamenti pelago hinc inde collecta vel maxime declararent. Sed ne modum excedat oratio, duo vel tria, praesertim seria et grauia et magnum pondus habentia, ostendisse sat erit. Ac primum veniatin medium Prophetica illa et diuina ac tantopere per cunctas Theologorum scholas celebrata Geneseos authoritas, quae pro duobus magnis orbis luminaribus duos duntaxat totius mundi status, spiritualem scilicet et secularem, quibuscunque paulo doctioribus viris, et mentem suam a sensibilibus rebus reuocantibus, et ad caelestia vel paululum conuertentibus, plane et aperte fuisse declarant, ceu ab omnibus catholicis et eruditioribus expositoribus non literali, sed potius anagogico et tropologico sensu, vere ac diuinitus interpretari et explanari posse videtur. Quod ita esse non dubitabat, quicunque sacris literis vel mediocriter eruditus, admirabilem quendam diuinorum verborum ordinem paulo diligentius et accuratius considerauerit. Postquam enim Deus in primo illo rudi et indigesto mundi principio caelum et terram creauit, lucem fieri et a tenebris distingui voluit: quod prima die factum fuisse scribitur, quibus ab inuicem separatis firmamentum postridie factum esse narratur. Ac tertia deinceps die terram ab aquis distinctam, herbas et fructus sponte sua produxisse, legitur. Quarta autem die Deum fecisse duo magna luminaria; alterum, vt diei; alterum vero vt nocti praesideret ac dominaretur, a Moyse Prophetarum maximo his verbis et in hunc modum scriptum esse meminimus: sic enim inquit: <hi rend='italic'>Fecit Deus duo magna luminaria: luminare maius vt praeeesset diei; et luminare minus, vt praeesset nocti, et reliqua huiusmodi.</hi> Quae quidem verba etsi ad literam, iuxta sensum literalem pro Sole et Luna recte exponi et explanari posse videantur: anagogice ac tropologice tamen (vt Theologicis et tritis verbis in hac nostra explanatione, maioris declarationis gratia vtamur) ad vtrumque mundi statum, spiritualem scilicet et secularem, secundum omnium excellentium Doctorum explanationes rectius diriguntur, ac sapientius et accommodatius conuertuntur: vt luminare maius, quod nimirum pro Sole ad literam exponitur, Summus Pontifex plane et aperte intelligatur. Quippe sicut Sol obscuratis caeteris sideribus solus apparet; vnde Cicero nomen sumsisse et vsurpasse testatur: Ita Pontifex cunctas Ecclesiasticas et seculares potestates, diuino quodam personae suae splendore occultare et obscurare videtur. Et ceu quoque Sol diem sua et propria luceilluminat, eique praeesse deprehenditur: ita Pontifex diem, id est, spiritualem statum, qui seculari comparatus, dies, quasi in comparatione noctis, non immerito appellatur, eique praesidere cognoscitur, Pontificalibus constitutionibus et vicissitudinariis promotionibus illustrat ac gubernat. Et velut Sol nocturnis temporibus radiis suis ad aliud hemisphaerium illustrandi gratia descendit: ita pontifex censuris et anathematibus, benedictionibus pariter et indulgentiis, et ad perpetuam et aeternam vitam transcendere et penetrare dignoscitur. Petro enim Apostolorum principi, primo Summo Pontifici, et cunctis eius successoribus, a Christo redemtore nostro viuae vocis oraculo omnem soluendi et ligandi potestatem datam fuisse constat. Ad haec duo magna totius mundi luminaria, per quae quidem duo duntaxat vniuersi orbis status (quemadmodum diximus) plane et aperte designantur, duo illi Euangelici, et per cunctas Theologorum scholas celebrati gladii pariter ac iure accedere videntur; quorum alter pecuniariis mulctis, capitalibusque sententiis, et vltimis suppliciis secularia tantummodo et temporalia delicta coercet ac castigat: alter vero grauibus censuris, asperisque anathematibus, Ecclesiastica sola et spiritnalia peccata punit ac coarguit. Vnde magnam quandam Imperatoriae maiestatis dignitatem simul atque ingentem potestatem esse, iure negare et inficiari non possumus: Quandoquidem ab initio orbis duo magna luminaria pro duobus mundi statibus ordinata, et post multa quoque temporum curricula praedictos duos Euangelicos gladios ad idem confirmandum repetitos fuisse nouimus, Paulus insuper ad M. Agrippam tunc temporis imperantem, de falsa quadam Iudaeorum aduersus ipsum accusatione, apud Festum pro eodem Agrippa Hierosolymis
<pb id='s012' n='12'/>
praesidentem appellasse legimus: atque eum ex Actibus Apostolorum tanti fecisse intelleximus, vt in principio orationis suaeipsum huiusmodi pene verbis vsum fuisse non ignoremus. <hi rend='italic'>De omnibus, enim,</hi> inquit, <hi rend='italic'>de quibus a Iudaeis accusari et simulari videor, beatum profecto et felicem me fore existimo, cum apud te Marce Agrippa causam meam agere et perorare conceditur, et quae sequuntur.</hi> Ex his igitur omnibus et caeteris huiusmodi, quae, ne longiores essemus, breuitatis causa, de industria praetermisimus, maximam quandam Imperatoriae maiestatis dignitatem esse, manifestum est, quod ab initio probatum iri proposueramus. Nunc vero de eius admirabili potestate secundum praetaxatum ordinem prosequemur.</p>
<p>Ad hanc tantam et tam diuinam ac caelestem potius, quam humanam Imperatoriae maiestatis dignitatem, magna quaedam et aequalis cunctarum rerum secularium iurisdictio ac potestas non immerito competere et consequi videtur. Nam, vt more nostro a leuioribus incipiamus, Virgilius Caesari Augusto duobus tam decantatis et tam celebratis carminibus tantam eius, vtpote Romani Imperatoris, potestatem esse testatur, vt cum Ioue diuisum coelestium ac terrestrium rerum imperium contenderet: sic enim inquit: <hi rend='italic'>Nocte pluit tota, redeunt spectacula mane: Diuisum imperium cum Ioue Casar habet.</hi> Historici et Oratores sequuntur, qui quidem Imperium ab eo, quod late ampleque imperaretur; nuncupatum et appellatum esse voluerunt: quod ita fuisse veteres tam Graecae quam Latinae historiae plane et aperte declarant. Nam antequam principatuum fines hinc inde extenderentur, ac large longeque propagarentur, Regium nomen in terris primum fuisse constat; quippe Reges et non Imperatores dicebantur. Sic Belus primus Assyriorum rex. Sic Cambyses Medorum, Sic Pharao AEgypti, sic Cyrus Persarum, sic Philippus et eius filius Alexander Macedonum, sic Romulus, sic Numa Pompilius, sic Tarquinius Priscus, sic caeteri Romanorum reges, ne de singulis particularem quandam mentionem faciamus, Reges et non Imperatores appellabantur. Sed postquam diuersa terrarum regna hinc inde late ampleque humanis viribus et magnis potentibus protendi ac propagari, et plura quoque ab vno solo gubernari, et in vnius ditionem venire coeperunt; vt potentiae augeri et amplificari videbantur, ita et earum potentiarum nomen pariter crescere iustum esse putabatur. Et quoniam Imperatores proprie exercitus ductores olim prisco et idoneo vocabulo nuncupabantur, ad quos solos cunctorum exercituum cura et gubernatio pertinebat; idcirco propagatis et amplificatis (vt diximus) regnis, nomen Imperatorium decentius et augustius, quam regnum videri coepit, quasi solus vel soli essent Imperatores illi, ad quos duntaxat cura et gubernatio totius orbis, quasi totius exercitus pertineret. Sic Iulius Caesar, sic Augustus, sic Tiberius, sic deinceps caeteri Imperatores vocabantur, etiam antequam Catholica fides hinc inde pullularet. Sed postquam Christiana et orthodoxa religio ita inualuit, vt quasi per vniuersum terrarum orbem intonarer, ac per hunc modum summi Pontifices a cunctis Christianis principibus, Regibus et Imperatoribus maxima humilitate et singulari quadam deuotione adorabantur; factum est, vt communi omnium Christianorum populorum consensu ex duobus duntaxat mundi statibus, alter a Pontifice, alter vero ab Imperatore separatim gubernaretur: ita tamen vt Imperatores dignitatem imperatoriam simul atque potestatem a summis Pontificibus, tanquam a veris mediatoribus et intercessoribus recognoscerent, quibus absque vllis alienis intercessionibus ambo diuinitus collata fuisse non dubitamus. Accedit ius ciuile, quod quidem pluribus auctoritatibus suis, Imperatoriam maiestatem humanis legibus subiectam esse, nec sinit, nec patitur: quin imo eam ipsam cunctis iuribus et humanis legibus dominari ac praesidere, plane et aperte significat. Quippe diuina liumanis, caelestia terrestribus obnoxia et subdita esse, absurdum quiddam ac monstri simile videatur. Atqui imperium Deum de coelo constituisse supra diximus, vt quandoquidem caelitus in terras descenderat; humanis et secularibus rebus merito praesideret ac dominaretur, et vniuerso quoque terrarum orbi praeesset. Genus insuper humanum triplici iure, naturali scilicet, gentium et ciuili, regi et gubernari plane
<pb id='s013' n='13'/>
aperteque cognoscimus, quemadmodum superius commemorasse meminimus. Quod si Imperatoria Maiestas profecto talis et tanta est, vt praedictarum virium humanarum frena moderetur; quis sanae mentis vllo vnquam tempore reperiri poterit, qui admirabilem quandam ac pene incredibilem Romani Imperii ditionem negare inficiarive auderet. Verum enim vero Imperatoria maiestas omnibus praedictis iuribus determinatum modum certamque regulam imponere et iniungere videtur, ceu pluribus Digestorum et Pandectarum locis meridiana (vt dicitur) luce clarius ostenditur. Sed ea quaecunque sunt, consulto praetermittimus, quoniam ad alia maiora et digniora festinat oratio. Suetonius Tranquillus duodecim Caesarum vitas et gesta describens, et alter Marcellinus nescio quis, ac plures alii doctissimi simul atque eruditissimi viri, egregia multorum Imperatorum facinora factaque narrantes, magnam vel potius maximam quandam eorum potestatem commemorationibus suis fuisse testantur. Seneca Stoicorum acerrimus Neronis Magister, ita eum, vtpote Imperatorem veneratus est, vt libros <hi rend='italic'>De clementia</hi> suo nomini dedicaret. Plutarchus similiter Traianum Augustum plurib. scriptorum suorum locis plurimum coluisse et honorasse videtur. Lactantius praeterea vir elegantissimus, Constantinum et eius filios, et Beatus Ambrosius Theodosium et Gratianum (ad quos multa pro Catholica fide et de Spiritu sancto conscripsit) Hieronymus insuper et Augustinus plures suorum temporum Imperatores, multis propriorum librorum conscriptionibus ingentibus et maximis honoribus prosecuti et venerati sunt. Quid plura? nam sexcenta huiusmodi restant, quae si sigillatim enarrare vellemus, dies profecto nos talia prosequentes deficeret. Tanta nimirum, vt duo prima orationis nostrae membra in vnum concludamus, Imperatoriae maiestatis dignitatem, simul atque potestatem fuisse constat, vt partim huiusmodi auctoritatem de caelis ad homines descendentem, partim toti terrarum orbi imperantem, partim a nullo alio, quam ab omnipotenti Deo dependentem, priscis temporibus opinarentur. Sed postea rebus humanis iam dudum meliori quadam et grauiori ordinatione dispositis, hoc est, duobus vniuersi mundi statibus ab inuicem separatis inter seque distinctis, quemadmodum pluribus ante seculis vsitatum et consuetum fuisse accepimus Imperatoriae Maiestatis dignitatem potestatemque praedictas pariter a Summis pontificibus non iniuria suscipi, ac recognosci oportere, consueuit. Quod quidem quosdam optimos religiosos et pios praedecessores tuos hactenus fecisse legimus, quorum tu, inuictissime Caesar, praeclara et gloriosa vestigia sequi et imitari vel maxime cupiens, e media Germania in intimam Italiam hiemali tempestate, per longissimas atque asperrimas et periculosissimas vias partim niuibus, partim glaciebus obsessas, partim vero coenis opertas, non famem, non sitim, non frigus, non somnos non iuges pluuias extimescens, accedere et venire non dubitasti, vt ab hoc Nicolao quinto diuina prouidentia Summo pontifice, Pontificiali solio de more pro tribunali (quemadmodum e regione apparet) sedente, opportunum et conueniens Romani Imperii diadema susciperes, humiliterque suscipiens Imperatoriam dignitatem potestatemque ab Apostolica sede recognosceres. Proinde ea, quam tu paulo ante fidelitatis et successionis iuramenta praestitisti, instituta et ordinata fuisse creduntur. Atque haec omnia ex dexterae manus et frontis, et renum inunctione, et ensis postea incinctione, et aureae pilae in sinistra manu largitione, ac regalis sceptri in dextra positione, non absurde, sed potius plane et aperte declarari posse videntur. De hac tua tam humili, tam pia, et tam deuota ab hoc Nicolao Domino nostro Summo Pontifice Romani Imperii recognitione, dici non potest, quantas et quam magnas et praecipuas laudes et commendationes apud Deum et homines reportabis. Cum igitur de egregia quadam et singulari Imperatoriae Maiestatis dignitate potestateque, duobus praedictae diuisionis membris pro facultate nostra pauca quaedam hactenus absoluerimus; quid nunc de hac tam fausta et tam felici coronatione dicemus, in qua quidem vna et sola ambo dignitatis et potestatis praestantissima et
<pb id='s014' n='14'/>
excellentissima dona, a nobis superius commemorata, simul exhiberi conferrique intelligimus. De ea igitur ipsa deinceps secundum praemissum ordinem prosequemur.</p>
<p>Sed vt res tota paulo clarius et euidentius innotescat, a primaeua coronandi origine ordiri initiumque sumere satius esse duximus. Primas itaque ac vetustissimas coronas a militibus sese in re militari exercentibus militiamque profitentibus, ex antiquis historiis certam quandam originem habuisse legimus. Vnde propterea, quod militibus in signum honoris et praemii bene et prospere actae rei exhiberentur, coronae militares <note>de his P. Merula <hi rend='italic'>de praemiis, quae militiam sequebantur Romanorum p. 3</hi></note> appellabantur, quae quidem octo erant, et caeteris huiusmodi nobiliores habebantur. Quod ita esse, varia et diuersa eorum nomina plane et aperte declarant. Nam prima <hi rend='italic'>Obsidionalis</hi> dicebatur, ea a gramine fiebat. Hanc qui obsidione liberabantur, idcirco liberatoribus Ducibus donabant, quod ibi gramen plerumque generaretur, vbi illi prius obsessi tenebantur. Huiusmodi coronam Senatus Populusque Romanus Q. Fabio Maximo, secundo bello Punico dederat, quoniam vrbem Romam ab obsidione hostili liberauerat. Secunda <hi rend='italic'>Ciuica</hi> appellabatur, quam ciuis ciui, a quo in praelio seruatus fuerat, testem vitae salutisque perceptae concedebat: ea e fronde quernea vel ilignea ob id efficiebatur, quod victus antiquissimus ex quercubus atque ilicibus capiebatur. Hac corona L. Gellius vir Censorius in Senatu Ciceronem consulem donari a rep. censuit, quod eius opera et intercessione atrocissima illa Catilinae coniuratio detecta vindicataque fuisset. Tertia <hi rend='italic'>Muralis</hi> nuncupabatur: hac nimirum illi donabantur, qui primi moenia per vim in quocunque hostile oppidum ascendissent. Quarta <hi rend='italic'>Castrensis</hi> perhibebatur, quam quidem Imperatores eis impertiebantur, qui primi pugnantes in hostium castra ingrederentur, ea profecto insigne valli habebat Quinta <hi rend='italic'>Naualis</hi> cognominabatur: hac maritimo praelio. ii donari solebant, qui hostium naues armati transiliuissent; ea quasi nauium rostris insigniebatur. Atque hae tres vltimae ex auro fiebant, inaurataeque apparebant. Sexta <hi rend='italic'>Oualis</hi> erat, et myrtea habebatur, ea Imperatores vtebantur quandoque ouandi gratia in vrbem inuehebantur. Ouare autem dicebantur, si quando vel ex indignis bellis, vel non cum iustis hostibus gestis victores in Patriam remearent; aut quando hostile nomen humile et non idoneum, vt seruorum, piratarumque fuisset, aut deditione repente facta, sine puluere (vt dici solet) incruentaque victoria obuenisset: cui facilitati myrtum, Veneris frondem, aptam et accommodatam esse non iniuria putauerunt: quod non Martius sed quasi Venereus quidam triumphus foret: ac per hunc modum Octauianus Augustus post Philippense et rursus post Siculum bellum bis ouans vrbem ingressus est. Septima quasi <hi rend='italic'>Triumphalis</hi> putabatur, et oleagina videbatur: ea coronabantur non qui praelio interfuissent, sed qui dignum aliquem pro absentibus imperatoribus triumphum procurassent. Octaua <hi rend='italic'>Triumphalis</hi> praedicabatur, ex lauro fiebat, et quia caeteris omnibus praeferebatur, solis duntaxat triumphaturis Impertoribus seruabatur, qui cum ex ancipiti praelio cruentaque victoria, victis superatisque hostibus in patriam reuerterentur, triumphalibus curribus cunctis ornamentorum generibus praeditis, ipsi tamen vndique purpurei ac laurea coronati per Vrbem vehebantur. Sic C. Iulius Caesar, qui primus exactis Regibus Romae imperauit, quinquies triumphauit. Nam et Gallicum, et Alexandrinum, et Ponticum, et Africanum, et Hispanensem triumphos laurea (quemadmodum diximus) coronatus absoluit. Sic Octauianus Augustus tres Curules triumphos, Dalmaticum, Actiacum, Alexandrinum, continuo triduo mirandum spectaculum, de more laurea coronatus, egisse et accepisse legitur. At Tiberius Caesar, cum ei toto Illyrico perdomito et in ditionem Populi Romani redacto, triumphus decerneretur, ac ipse ob. Q. Vari cladem qui sub idem fere tempus in Germania vna cum tribus legionibus perierat, decretum sibi triumphum differre, quam triumphare maluisset: Vrbem nihilominus praetextatus
<pb id='s015' n='15'/>
et laurea coronatus intrauit. Sic Nero e Graecia per Neapolim per Antium et Albanum Romam reuersus, eo curru quo Augustus antea triumphauerat, veste purpurea chlamydeque stellis aureis distincta, ac Olympiaca et laurea corona capite redimito, Vrbem ingreditur: cum prius etiam triumphantis habitu ac laurea coronatus in Capitolium ascendisset, postquam Mithridatem Armeniae regem, Romam venientem quasi triumphaturus recepisset. Sic denique multos alios Imperatores, quos sigillatim recensere nimis longum esset, laurea coronatos triumphasse legimus. Sed quorsum haec tam multa de veteribus coronis? fortasse vestrum dicet quispiam. Vt scilicet intelligatis, quo et quali coronationis genere prisci vterentur, et in quanto quoque precio laurea antiquitus haberetur, quandoquidem, omnes Imperatores ea coronati triumphare consueuerant. Siquidem eam tanti faciebant, vt commemoratus Iulius Caesar ex omnibus decretis sibi a senatu populoque Romano honoribus, nullum libentius, quam ius laureae perpetuo gestandae, recipisse scribatur. At haec et caetera huiusmodi nimia vetustate obsoleta iamdiu euanuisse comperimus, nisi quod laurea Poetis duntaxat, et aurea corona Regibus et Imperatoribus, aliter tamen quam priscis temporibus, reseruatae fuisse videntur. De C. quippe Caesare a Suetonio in eius vita scriptum esse legimus, quemadmodum quidam e turba statuae suae coronam lauream candida fascia praeligatam imposuerit, et Lupercalibus quoque pro rostris a M. Antonio consule admotum capiti eius diadema ipse repulerit; quod et Plutarchus probare et confirmare videtur. Hoc diadema fascia quaedam erat in modum cuiusdam coronae facta, absque illis ornamentis, quae temporibus nostris Regiis et Imperatoriis ac Pontificalibus diadematibus imponi inserique conspicimus; quod ita esse Graeca origo, vnde deriuari manifestum est, plane aperteque demonstrat. Nam id nomen propria sui interpretatione ligamen quoddam circumdatum significare nouimus. Ac de Alexandro insuper Magno ab idoneis auctoribus scribitur, vt cuidam eius militi grauiter vulnerato sanguinolentum vulnus suo diademate, quod e capite amouerat, celeriter circumligari iusserit; quando ob magnam quandam fluentis et emanantis sanguinis abundantiam tunc pro salute saucii militis aliter fieri non poterat. Nos vero, qui Christiani et sumus et haberi volumus et in cruce et in patibulo Iesu Christi Domini nostri vel maxime gloriamur, his friuolis et inanibus gentilium et Ethnicorum hominum inuentionibus omnino abolitis penitusque reiectis, nonnulla vetusta coronandi et inungendi genera exsacris literis hinc inde collecta in medium adducemus. Saul, vt a primo Iudaeorum Rege incipiamus, a Samuele Propheta his verbis in primo Regum, vnctum fuisse legimus. <hi rend='italic'>Tulit Samuel lenticulam olei, et effudit super caput eius, et deosculatus est eum: et ait: Ecce vnxit te Dominus super haereditatem suam in principem; et tu liberabis populum eius de manibus inimicorum suorum, qui in circuitu sunt.</hi> Et in eodem loco paulo post ab eodem Samuele Dauid praedicti Saul successorem in hunc modum inunctum extitisse accepimus: <hi rend='italic'>Et ait Samuel ad Isai patrem Dauid: Mitte et adduc eum, nec enim discumbemus prius, quam ille huc venerit. Misit ergo et adduxit eum; erat autem rufus et pulcher aspectu, decoraque facie. Et ait Dominus: Surge et vnge eum, ipse est enim. Tulit ergo Samuel cornu olei, et vnxit eum in medio fratrum eius, et directus est spiritu. Domini a die illa in Dauid et deinceps, et quae sequuntur.</hi> Et in tertio eiusdem voluminis Salomonem commemorati Dauid filium per Sadoch sacerdotem quendam sacro oleo delibutum fuisse cognouimus. Sic enim scribitur: <hi rend='italic'>Sumsitque Sadoch Sacerdos cornu olei de tabernaculo, et vnxit Salomonem, et cecinerunt buccina, et dixit omnis populus: Viuat Rex Salomon. Et ascendit vniuersa multitudo post eum, et populus caenentium tibiis, et laetantium gaudio magno; et insonuit terra clamore eorum;</hi> Et reliqua huiusmodi gaudiis et iubilationibus et exultationibus plena et referta comperimus. Atque haec tria praecipua et singularia talium ac tantorum Regum exempla, ad regiam et sacram vnctionem, quae quidem ex egregia quadam humilitate pro hodierna regalium et imperatoriarum personarum coronatione non immerito
<pb id='s016' n='16'/>
putabantur, ex veteri Testamento protulisse sufficiat. Id etiam ipsum de Sacerdotibus, quod de Regibus in sacris literis legisse meminimus; vt scilicet sacro oleo pariter vngerentur; nam vtrumque vsque ad haec nostra tempora hadenus seruatum esse deprehendimus. Quod in persona Christi humani generis redemptoris, non humano sed potius diuino quodam exultationis oleo, ideo factum fuisse credimus, quoniam Dauid Prophetarum maximum de eo ipso in libro Pfalmorum loquentem, carmina haec ponere comperimus: <hi rend='italic'>Propterea vnxit te Deus, Deus tuus oleo exultationis, prae participibus tuis: et reliqua.</hi> Proinde et Sacerdotes et Reges <hi rend='italic'>Christos,</hi> quod Graece vnctos significat, in sacris literis per hunc modum legimus appellatos: <hi rend='italic'>Nolite tangere Christos meos, et in Prophetis meis nolite malignari:</hi> et plura huiusmodi dicendi genera ex lato et amplo sacrarum scripturarum campo sponte sua nobis in praesentiarum occurrerent, quae, ne longiores simus, de industria praetermittimus. Nos igitur, qui (vt diximus) Christiani sumus, et praeclara maiorum nostrorum vestigia sequi et imitari vel maxime cupimus, non solum te, Diue Friderice Romanorum Rex semper Auguste, sacro solo vnctionis oleo vna cum Leonora beata et felici consorte tua, secundum veterem quandam et vsitatam regiae vnctionis antiquorum Patrum consuetudinem, per hanc humilem et deuotam Nicolai V. Summi Pontificis administrationem feliciter vngimus; sed et ensem aureum cingimus, et regale insuper sceptrum et similem pilam ambabus manibus exhibemus, ac denique sacro sancto capiti tuo imperiale diadema, ex puro et solido auro confectum, et pluribus quoque margaritarum et vnionum ac caeteris preciosorum lapillorum generibus redimitum, solenniter imponimus, cum te prius duo alia diademata, ferreum videlicet et argenteum, veteri quadam consuetudine iam suscepisse non ignoremus. Quippe corona ferrea, quam in ordine primam esse constat, fortitudinem ac potestatem significare videtur. Nam quemadmodum ferrum caeteris omnibus metallis forrius ac potentius habetur et creditur; ita Imperatoria maiestas cunctis aliis principibus fortior ac potentior esse debet. Secunda quoque argentea non fortuito, sed singulari quodam mysterio assumitur. Sicut enim argentum aliis metallis albius, purius et nitidius conspicitur, ita maximi ac Summi Principis mentem claram, mundam, et serenam esse decet. Tertia aurea egregia et solemni significatione capitur. Etenim ceu aurum caetera metalla sua dignitate longe superat et excellit; ita pariter Imperator caeteris omnibus secularibus Principibus proprio virtutum suarum splendore praestare et excellere existimatur; et vt etiam hoc, qualecunque est, nostrorum temporum Imperium, illius veteris Romani vestigia sibi reseruasse ac retinuisse videatur. Priscis namque Romanis vniuerso pene terrarum orbi, cum maxime florebant, imperantibus, a cunctis subditis gentibus aureum tributum pro diuersis exhibentium subiectorum facultatibus varie tradebatur. Ex hac itaque praedictarum trium coronarum mystica susceptione, tria praecipua et singularia a nobis paulo ante commemorata, plane aperteque designantur: in quibus duo illa nostra dignitas et imperatoria Maiestas vel maxime continentur, quemadmodum a principio huius orationis proposuisse meminimus: quod a pluribus Summis Pontificibus ad politiorem quandam et solenniorem imperatoriae coronationis celebritatem iam dudum praecipuo et singulari mysterio factum fuisse accepimus. A Carolo enim Francorum Rege, cui ob rerum a se gestarum magnitudinem Magno non secusquam Alexandro Philippi Regis filio cognomen fuit, vetus quaedam coronandi consuetudo initium sumsit, quae a prioribus et maioribus quibusdam Imperatoribus aliquotiens obseruata, ad nostram vsque aetatem in augustam huius Friderici tertii personam in praesentiarum tanta cum gloria prouenisse videtur, vt etiam eisdem praedicti Caroli insignibus coronari mereretur. Nam cum tota Italia per aduentum Longobardorum sub Desiderio eorum Rege magnis vndique calamitatibus premeretur, factum est, vt in necessarium quoddam obsessae vrbis subsidium a Stephano secundo ea tempestate Romanae Ecclesiae praesidente, e Gallia in. Italiam euocaretur: qui quidem ita
<pb id='s017' n='17'/>
se gessit, vt commemoratum desiderium eorum Regem gener osissime ac gloriosissime superaret, hostesque pariter similiterque subigeret. Vnde hononis et gloriae suae causa Imperator appellatus atque a Leone postea Tertio Summo Pontifice magno cum honore coronatus est, quem quidem morem priscis illis ritibus gentilibusque abolitis a nonnullis praedecessoribus tuis diutius seruatum fuisse non ignoramus. Quapropter quantum non solum praesentes, verum etiam absentes, homines, haec ipsa religiosa maiorum nostrorum instituta sequentes, et haec quoque tam admirabilia et tam incredibilia propriis (vt dicitur) oculis conspicientes, ex hac tanta et tam inaudita cunctorum Christianorum populorum vnione, conuentioneque laetari et gaudere debent; nedum verbis scriptisue explicari, sed ne mente quidem cogitari comprehendique posset Tantum enim et tam concordem in hanc ipsam coronationem omnium Christianorum gentium Consensum, sine expresso quodam nutu diuino euenire non posse credendum est. Ideo vnusquisque sanae mentis in singulari et praecipua quadam vtriusque Sanctitatis et Maiestatis sapientia sanctimonia et integritate vitae condita, summopere confidere et sperare debet, vt cuncta quaeque bellica et tumultuosa a recta tam spirituali quam seculari via aliquatenus abhorrentia, ad pacem et tranquillitatem, concordiam et quietem Dei gratia tandem aliquando reducantur. Praesertim cum generalis quidam et hactenus inusitatus omnium fidelium populorum principumque consensus, et vniuersalis quaedam praedictorum coetuum (vt ita dixerim) conspiratio, manifestum quoddam et expressum diuinae voluntatis signum esse videatur. Vnde non iniuria in praesentiarum ad vos assistentes, et ad absentes etiam, in hac ranta et tam inusitata laetitia parumperconuersus, cum Psalmo psallere his verbis et in hunc modum cantare non formidabimus: <hi rend='italic'>Omnes gentes plaudite manibus, iubilate Deo in voce exultationis, et reliqua.</hi> Quod si cuncti Christiani principes et populi ex hac tanta ac tam admirabili et tam solemni Imperatoris Maiestatis coronatione apprime laetari, atque plurimum gaudere debent: quanto vos, Beatissime Pater ac Serenissime Imperator, vehementius atque efficacius et ardentius gaudebitis, cum praesentem et futuram huius tantae solennitatis et celebritatis gloriam, solidosque fructus, ad vos solos pertinere et spectare vel maxime existimaueritis? Quod enim ex Summis Pontificibus, vel quot etiam ex veris Imperatoribus, vtrisque maioribus et praedecessoribus vestris, fuisse nouimus, qui huiusmodi Diadema vel legitime largirentur, legitimeue susciperent? Nam ita pauci ex vtroque ordine reperientur, vt si numerarentur, facile paruulum quendam numerum constituere viderentur. Duobus enim Carolis, duobusue Othonibus, et vno Henrico, Constantino, Radulpho, Conrado, Alberto, et altero Sigismundo, et si qui alii fuerunt, duntaxat exceptis, quos legitime ab Apostolica Sede coronatos fuisse accepimus, neminem alium invtroque Pontificum Imperatorumque Catalogo, reperiri potuimus, quem Imperatorium diadema iure suscepisse diceremus; caeteris omnibus siue Honoriis, siue Valentinianis, siue Theodoricis, siue aliis Federicis, vna cum reliqua Caesarum turba, vel per incuriam negligentibus vel per vastum aspernantibus, vel potius vi et armis sacrosanctum Romanum Imperium sibi ipsis nefarie nimis arrogantibus. Et eos etiam quos honoris causa nominauimus, non tanto populorum omnium principumque consensu, cunctarumque gentium applausu, Diue Federice, instar tui, coronatos fuisse constat: quem quidem nullis discrepantibus, quin imo cunctis vel maxime approbantibus, ex intima Germania huius coronationis gratia huc vsque venisse conspeximus. Praeterea si Samuel et Saul in illa inunctione veteri adprime gauisi sunt; quanto vos Nicolae ac Friderice vehementius illis laetari et ardentius gaudere debetis? Quemadmodum enim tu Summe Pontifex, cum Christi humani generis redemptoris vicarius reperiaris, Samuele licet Propheta melior et praestantior esse diceris: ita tu, Friderice, Saulum in regno ipso longe excellere et superare videris. Ille namque Iudaeorum duntaxat, tu autem Romanorum Rex, ac totius saltem Occidentalis imperii solus moderator et princeps apellaris. Quod quidem imperium caeteris priscis et Assyriorum, et AEgyptiorum, et Sicyoniorum, et cunctarum aliarum gentium nobilius
<pb id='s018' n='18'/>
et excellentius ac potentius fuisse scribitur. Assyriorum enim imperium aliis omnibus, Romano tantummodo excepto, potentius fuisse traditur. Nam Ninus qui Belo patri primo Assyriorum regi successit, vniuersam Asiam, quae totius orbis ad numerum partium tertia dicitur, ad magnitudinem vero dimidia reperitur, vsque ad Libyae fines subegisse et in ditionem suam redegisse fertur. Solis quippe Indis in partib. Orientis non dominabatur, nec amplius quam per mille trecentos circiter annos durasse creditur. Ad Romanorum Imperium si a condita Vrbe vsque ad irruptionem Gothorum (qua quidem tempestate degenerare et declinare vel maxime coepit) diligenter et accurate recensebimus, multo diutius perdurasse comperiemus, ac longius latiusque diffusum extitisse nequaquam dubitabimus. Romani enim totam Europam, totamque Africam, partemque Asiae in ditionem suam redegerunt. Et ceu tu, Nicolae, eodem Samuele, ob eas quas supra diximus causas, melior esse censeris: ita tu, Friderice, ipso Dauid quoniam Christianus, et Christi gratia refulgens, excellentior ac praestantior reperieris. Ac veluti tu sacerdotii princeps, Sadoch sacerdote longe praestantior es; ita tu, Friderice, Salomone ipso propterea non immerito excellentior iudicaberis. Quod si praedicti Prophetae et Sacerdotes vngentes, et vncti quoque Reges vna cum populis suis, in ipsa vnctionis die ita supra humanum modum laetabantur, vt variis omnium cantuum cunctorumque sonorum ac symphoniarum generibus, diuersa iubilationis et exultationis genera demonstrarent; quanto vos studiosius id ipsum facere et operari debetis, qui in caeteris et veteribus et nouis cum Regum tum Imperatorum coronationibus reliquis omnibus coronantibus et coronatis longe praestare atque excellere videmini. Verum enim vero in mentibus vestris tantum et tam excellens gaudium propterea non iniuria fore existimamus et credimus, vt penitus et omnino exprimi explicariue non possit. Attamen Epilogo partium huius orationis nostrae hinc in de longe lateque dispersarum praetermisso, ne forte prolixiores simus, ad modicam et paruulam quandam tanti gaudii, tantaeque laetiae expressionem, pro vtroque vestrum quibusdam Ecclesiasticis cantibus breuissime vtemur. Itaque audite haec, omnes gentes, auribus percipite omnes qui habitatis terram: audite, audite, inquam, coeli, quae loquimur. Audiat terra verba oris nostri. Cantemus igitur cunctis audientibus Domino, cantemus inquam canticum nouum Domino, quia mirabilia fecit quae quidem praeterita secula hactenus nec videre nec audire potuerunt. Itaque pie deuoteque in praesentiarum iubilemus, cantemus, exultemus ac psallamus, vt in futuro seculo coram omnipotenti Deo constituti, vna cum reliquis beatis spiritibus diuina Trinitate fruentes, id ipsum in perpetuum facere et operari valeamus.</p>
<p>Cum igitur cuncta eo ordine, quo ab initio orationis nostrae proposuisse meminimus, omnibus oratorum epilogis breuitatis causa praetermissis, pro modulo nostro absoluisse videamur: reliquum est, vt finem dicendi faciamus, si prius pro te, Beatissime Pater, ad omnipotentem Deum iam tota mente conuerso, et pro hoc Federico III. nouello Imperatore a Sanctitate tua nuper constituto, in hunc modum humiliter exorauerimus, proque Maiestate tua tandem, gloriosissime Caesar, breuiter responderimus. Omnipotens et Sempiterne Deus, qui ad praedicandum aeterni regni Euangelium Romanum Imperium praeparasti, praesta quaeso huic Federico tertio nouello Imperatori, fideli famulo tuo, arma caelestia, vt superatis barbaris et inhumanis gentibus, pacis ac Catholicae fidei inimicis, secuta et intrepida tibi seruiat Christiana libertas. Nunc ad hanc pontificialem tam piam et tam humilem orationem pro te, Religiosissime Imperator, deuoti et supplices in hunc modum respondebimus. Exaudi, quaesumus, omnipotens et sempiterne Deus pias et deuotas preces Nicolai tui Summi Pontificis, vt cuncti ecclesiastici et seculares populi, Praelati, Respublicae et principes, omnibus Christianae fidei hostibus penitus abolitis, atque ad vltimam internetionem vsque deletis, liberius seruire et efficacius famulari valeant: quatenus per hunc certum et securum omnium fidelium nostrarum gentium famulatum, cuncti Christiani homines digna vtriusque praesentis et futurae vitae praemia consequi mereantur.</p>
<pb id='s019' n='19'/>
<p>Atque haec habuimus, quae in hac tam admirabili, tam fausta et tam felici imperatoriae coronationis celebritate primo ad aeternam omnipotentis Dei gloriam, ad perpetuam deinde beatitudinis tuae, Beatissime Pater ac etiam Maiestaris tuae, gloriosissime Imperator, laudem et commendationem, ad consolationem infuper vestram, praestantissimi Auditores, praeterea ad generalem quandam: et immensam totius Christiani generis laetitiam atque hilaritatem, et sempiternam denique tantarum et tam magnarum rerum memoriam in praesentiarum diceremus.</p>
</div3>
<div3 id='FrRS.01.02.04' n='4' type='section'>
<head>DE FRIDERICI III. IMP. IN ITALIAM PROFECTIONE VOTIVA, ET HONORIFICO AD VRBEM ADVENTV, NARRATIO, E LIBRO I. SACRARVM CEREMONIARVM. SECT. XIII. CAP. I. DESVMTA.</head>
<p>FRIDERICVS tertius Anno salutis sexagesimo octauo supra Millesimum quadringentesimum, Romam venit religiosae peregrinationis gratia: eum que Paulus secundus Pontifex Maximus summis honoribus excepit. Quae igitur in suo aduentu mature et prudenter ordinata sunt atque seruata, quoniam omnibus interfui, ex officio hic annotabo, et vt posteri his vti si voluerint facile possint, adnectam. Vt primum igitur Pontifici nunciatum est, Caesarem in Italiam aduentasse, Romamque via Flaminia petiturum, iussit prouinciarum Ecclesiae Romanae praefectos, per quas iter facturus erat Caesar, vt venienti honoris causa obuiam irent Pontificis nomine ad fines prouinciae, illumque cum omni suo comitatupublicis sumptibus magnifice exciperent, et honores ei omnes impenderent, iuberentque per ciuitates omnesqua esset transiturus, clerum in porta obuiam exire cum crucibus, et deducere ad ecclesiam cum Antiphonis, versiculis et orationibus, vt in Pontificali habetur. Deinde vt Ecclesiae agrum Caesarem intrasse cognouit, Nobiles quosdam ex ordine equestri praemisit, qui Caesari obuiam eant, gratulantes Pontificis nomine prosperum eius aduentum, et omnia Pontificis officia pollicentes. Post hoc sunt missi duo sacri Palatii causarum auditores, qui Spoleti; et duo deinde Archiepiscopi cum duobus Episcopis ex assistentibus Papae, qui Marini Caesari se exhibuerunt. designauit praeterea Pontifex duos Apostolicae Sedis legatos, Guilielmum Episcopum Hostiensem Rothomagensem, et Franciscum S. Eustachii Diaconum Senensem, S. Rom. Ecclesiae Cardinales, datis mandatis vt duorum dierum itinere Caesari obuiam irent. Sed legati cum primum obuiam fiunt Imperatori descendunt ex equis, cum ex propinquo eum manifeste videant, et suae Maiestati reuerentiam faciunt, siue descenteret, siue in equo maserit: consueuit tamen et ipse descendentib. legatis descendere. Die autem quo vrbem intrauit, hoc ordine exceptus est. Primi obuiam iere ad tertium lapidem Vicecamerarius, Praefectus, Senator, conseruatores et cancellarii vrbis, omnes cum habitu suae dignitatis, et cum his capita Regionum et alii magistratus vrbani, cum ciuibus nobilioribus; quos non multo interuallo ordines curiae et cancellariae officiales, Duce Episcopo Vrbinate Correctore et abbreuiatore literarum Apostolicarum, secuti sunt, tertio loco Praelati domestici Pontificis, cum aulicis proceribus et nobilibus multis, ad secundum lapidem processere. Sacer deinde Cardinalium senatus extra portam ad quingentos passus Caesarem expectauit: cui aduenienti suo et Pontificis nomine felicem aduentum gratulatus est, verba faciente priore Episcoporum Cardinalium. Clerus Vrbis in ipsa porta cum crucibus et reliquiis, vt Caesarem exciperet, iussus erat. Hoc igitur ordine, quamuis propter serum introitum omnino seruari non potuerit, Vrbem ingressus est. Primo procedebant mixtae Cardinalium familiae, cum militibus Caesaris: tum familiares Pontificis laici, cum familiaribus Imperatoris. Inde nobiles et Barones: tum conseruatores cum officialibus Vrbis. Deinde oratores Principum et Regum non praelati. Postremo Senator et Praefectus Vrbis cum suis ornamentis. Armiger Caesaris cum ense nudo inter illos et Caesarem solus equitabat. Sequebatur Caesar sub baldachino, medius inter duos seniores Episcopos Cardinales. Cui in porta Vicarius Papae, qui clero vrbis praeest, paratus in Pontificialibus crucem exosculandam porrigere debet. Et clerus cantat: <hi rend='italic'>Ecce mitto Angelum meum.</hi> Et clerus supplicabundus procedit immediate ante praefectum et Senatorem. Imperatorem sequuntur Cardinales per ordinem, Episcopi,
<pb id='s020' n='20'/>
presbyteri, et Diaconi offciales: et nobiliores ciues dueunt equum Caesaris freno, et baldachinum portant. Post Cardinales sequebantur Praelati Caesaris, cum praelatis oratoribus: et demum alii Archiepiscopi, Episcopi, Protonotarii, Abbates, et alii curiales togati. Ex itinere duo presbyteri et duo diaconi Cardinales diuertentes, ad Pontificem praeuenerurit: qui cum illis et nonnullis aliis praelatis atque aulicis suis cum pluuiali et mitra descendit ad Ecclesiam S. Petri; vbi in capella maiori in sede sua eminenti sedens Caesarem expectabat. Caesar ordine quo diximus, ad gradus Basilicae peruenit: vbi equo descendens a Cardinalibus et aliis ad confessionem beati Petri deductus est: vbi paratum erat faldisterium, super quod procumbens aliquantulum orauit. Interim Cardinales omnes ad Pontificem ascendentes in locis suis sederunt, et illi duo presbyteri et Diaconi, qui praeuenerant, Caesarem apud faldisterium orantem expectantes, illum finita oratione ad Pontificem deduxerunt. Qui vt Pontificem vidit, genu terram tangens illum veneratus est: et accedens propius idem fecit: ascendens deinde ad solium in terram pronus Pontificis pedes osculatus est. Deinde manu Pontifex benigne illum suscipiens, atque atque a terra eleuans, ad osculum oris recepit, et assurgens eum modeste amplexatus est: moxque iussit eum sedere in sede pro eo honorifice praeparata, inter solium Pontificis et sedilia Episcoporum Cardinalium. Tum excepit Praelatos et proceres Caesaris ad pedis osculum. Deinde a duobus Diaconis Cardinalibus deductus Caesar ad altare maius: ibi super paratum sibi faldisterium diutius genuflexus orauit. Interim chorus cantanit Antiphonam: <hi rend='italic'>Elegit eum Dominus, et excelsum fecit illum prae Regibus terrae.</hi> Vers. <hi rend='italic'>Glorificauit illum in conspectu Regum et non confundetur.</hi> Surgens deinde Pontifex, sine mitra dixit: <hi rend='italic'>Pater noster Et ne nus inducas in tentationem, sed libera nos a malo.</hi> Vers. <hi rend='italic'>Deus iudicium tuum Regida, et iustitiam tuam filio Regis.</hi> Vers. <hi rend='italic'>Saluum fac Domine seruum tuum Fridericum Imperatorem nostrum, Deus meus sperantem in te.</hi> Vers. <hi rend='italic'>Mitte ei Domine auxilium de sancto, et de Syon. tuere eum.</hi> Vers. <hi rend='italic'>Nihil proficiat inimicus in eo, et filius iniquitatis non apponat nocere ei.</hi> Vers. <hi rend='italic'>Fiat pax in virtute tua et abundantia in turrib. tuis.</hi> Vers. <hi rend='italic'>Domine exaudi orationem meam, et clamor meus ad te veniat.</hi> Vers. <hi rend='italic'>Dominus vobiscum: et cum spiritu tuo. Oremus. Deus qui beato Petro Apostolo tuo collatis clauib. regni calestis, animas ligandi atque soluendi Pontificium tradidisti, Intercessionis eius auxilio famulus hic tuus Fridericus Imperator noster a nexib. pecatorum suorum liberetur. Protende quasumus famulo tuo N. Imperatori nostro dextram salutis auxilii, vt te toto corde perquirat, et quod digne et humiliter postulat assequi mereatur. Omnipotens sempiterne Deus, Christiani Imperii protector et consernator, da seruo tuo N. Imperatorinostro virtutis inuictae triumphum, ut ad nostram et Ecclefiae tuae Sanctae atque fidelium omnium vnitatem et pacem subditas illi facias vniuer sas harbaras nationes per Christum Dominum nostrum, Amen.</hi> Post haec Pontifex de solio descendit, et Caesarem iterum amplexatur, manu sinistra illum tenens, pariter palatium Apostolicum ascenderunt: qui in sacellum S. Nicolai ingressi aliquantulum consederunt, et familiariter confabulati sunt. Deinde Pontifex Caesarem ad cubiculum illi paratum dimisit, iussitque Cardinales complures illum deducere: ipse vero cum suis per aliam sacelli portam ad cameram suam profectus est. Dum Caesar Romae fuit, saepe noctu vno vel altero famulo sociatus, clam et indicto tempore ad Pontificis cubiculum accessit: cui Pontifex obuiam exiuit, cum primum id potuit rescire, et discedentem ipse deduxit vsque ad secundam et tertiam aulam: et aliquando ipse Pontifex inexpectatus ad Caesaris cubiculum cum paucis venit, illumque quantum potuit honorauit cum summa grauitate et maiestate, et in ecclesia, et in via. In Ecclesia orante Pontifice super faldisterio sibi parato ante altare (ut fit) Imperator super aliud faldisterium orabat a sinistris positum, coopertum purpureo ornamento, cum puluinari etiam purpureo, et paruo scabello viridi etiam purpureo. Sedes Caesaris cum suo reclinatorio siue postergalisita erat inter fedem Pontificis et sedilia Cardinalium, in formam sedis Pontificialis. Sed non tantae altitudinis neque latitudinis: cooperta erat panno sericeo viridis coloris, et scabellum paruum habebat viride super quod pedes tenebat Imperato, altitudo ipsius Sedisita erat instituta in Capel. Apostol. vt non altior esset locus vbisederet Imp. quam vbi Pontifex teneret pedes: et item scabellum Caesaris aequale erat Sedibus Cardinalium. Cum incensabatur Pontifex per Cardinalem assistentem, mox incensabatur Imperator per primum ex Praelatis assistentibus Pontifici. Cum Pontifex pacem accipiebat ab assistente Cardinali, primo dabat pacem Imperatori, postea Diaconis assistentibus: Inter eundum semper manu sinistra illius dextram tenebat, volebatque vt aequali semper gradu incederet: quamuis modeste semper Caesar reluctaretur. In discessu mandauit Pontifex, quod itidem vt in introitu honoraretur. Sed ille summo mane cum paucis e suis conscenso equo ante recessit, quam Cardinales comperissent, pauci admodum eius festinationem sunt assecuti. Donauit Pontifex Caesarem plurib. muneribus, primum veste aurea, et equo albo phalerato, cum aliquibus Iocalibus, cum Reliquiis Sanctorum admodum preciosis, quorum precium supra duum millium aureorum ferebatur.</p>
</div3>
</div2>
<pb id='s021' n='21'/>
<div2 id='FrRS.01.05' n='5' type='chapter'>
<head>HISTORIA ELECTIONIS ET CORONATIONIS MAXIMILIANI I LEGATIO HENRICI VII ANG. REGIS AD COMITIA CONFLVENTINA MCCCXCII.</head>
<pb id='s022' n='22'/>
<div3 id='FrRS.01.05.01' n='1' type='section'>
<head>LECTORI SALVTEM! BURCARD GOTTHELF STRUVE.</head>
<p><hi rend='italic'>SOlennis Maximiliani I Electio atque Coronatio in hac Historia describuntur. Primum quidem recensentur Principes, Status atque Oratores, qui in Comitiis Francofurtensibus 1486, in quibus Electio facta, comparuetint. Horum Catalogum pleniorem paullo ex antiquo MSto exhibuit Mullerus.</hi> <note><hi rend='italic'>im Reichs-Tags Theatro p. VI c. 1.</hi></note> <hi rend='italic'>Hunc ipsum autem, quem exhibemus, Politicis etiam Imperialibus inseruit Goldastus,</hi> <note><hi rend='italic'>p. I p. 86,</hi></note> <hi rend='italic'>cui adiectae est ipsa electionis Historia. Discrepant equidem Scriptores de electionis die. Sic enim Gerhardus a Roo:</hi> <note><hi rend='italic'>lib. X p. 502.</hi></note> itaque ab omnibus simul Electoribus, Maximilianus consors Imperii declaratus, et in aede summa D. Bartholomaei, recepto titulo, Romanorum rex proclamatus est, ad decimum tertium Calendas Martii, <hi rend='italic'>qui incidit in diem XVII Februarii. Trithemius:</hi> <note><hi rend='italic'>ad a, 1486.</hi></note> eodem anno vicesima die mensis Februarii, quae fuit secunda feria post Dominicam Reminiscere in quadragesima, Franckenfurt oppido Regali in Ecclesia S. Bartholomaei Apostoli Maximilianus Archidux Austriae, ad instantiam Fridorici Imperatoris tertii, genitoris sui praesentis, in Regem Germanorum electus est, annum agens aetatis trioesimum primum, cuius Electores isti fuerunt Bertholdus ex Comitibus de Henneberg Archiepiscopus Moguntinus, Ioannes ex Marchionibus des Baden Archiepiscopus Treuirorum, Hermannus ex Landgrauiis Hassiae Archiepiscopus Coloniensis, Philippus Comes Palatinus Rheni, Ernestus Dux Saxoniae, et Albertus Marchio Brandenburgensis. <hi rend='italic'>Verum, haec ipsa Historia certum electionis diem indicat XVI Februarii, quem etiam confirmat Protocollum electionis ipsius,</hi> <note>apud Goldastum <hi rend='italic'>Polit. Reichshandel p. In. 4 et Reichssatzungen p. II p. 173.</hi> Kulpisium <hi rend='italic'>inter Documenta ad Historiam Friderici III p. 218.</hi></note> <hi rend='italic'>et plerique Scriptores.</hi> <note>Nauclerus <hi rend='italic'>vol. II Gen. Lp. 1108.</hi> P. Heuterus <hi rend='italic'>rer. Austr. lib. II c. IX.</hi> Cuspinianus <hi rend='italic'>p. 487.</hi> Fugger <hi rend='italic'>lib. V c. XXXIII n. 2.</hi></note> <hi rend='italic'>Sequitur inde Historia coronationis IX Aprilis Aquisgrani factae. Licet Gerhardus a Roo</hi> <note><hi rend='italic'>lib. X p. 502.</hi></note> <hi rend='italic'>interum diem anticipet, dicens:</hi> his ita constitutis, Aquisgranum ad suseipiendam coronam, iter ingressi sunt. Erant in eorum comitatu, Moguntinensis, Treuirensis, et Coloniensis Archiepiscopi: Ernestus Saxoniae Princeps Elector, cum Alberto agnato, multique alii praesules, reguli, nobiles, et ciuitatum legati. In Vbiis adfuere praeter hos, Guilielmus Iuliacensis, Carolus Geldrensis: Episcopi item, Salisburgensis, Augustanus, Spirensis, Misnensis, Vltraiectinus, Leodicensis, Osnabruggensis, Monasteriensis, ac alii nonnulli, quibus praesentibus, coronatus et solemni ritu in Regem consecratus est Maximilianus, tertio Idus Aprilis. <hi rend='italic'>Hic autem decimus est mensis Aprilis. Aft, nonum Aprilis confirmant plerique Scriptores.</hi> <note>Nauclerus <hi rend='italic'>p. 1108.</hi> Heuterus <hi rend='italic'>Rer. Austr. lib, II c. IX.</hi> Fugger <hi rend='italic'>lib. V c. XXXIII n. 4.</hi></note></p>
<p><hi rend='italic'>Adiecta est</hi> Legatio Henrici VII Anglorum Regis ad Maximilianum, <hi rend='italic'>tunc adhuc Regem Romanorum, et Imperii Ordines in Comitiis Confluentinis 1492. Postquam enim Carolus VIII Gallorum Rex Maximiliano Annam Britannicam praeripuisset, Maximilianus non solum Henricum VII Anglorum Regem contra Gallos incitabat, sed etiam Imperii Ordines primo Metim, deinde Confluentiam a. 1492 vocat, vt illorum auxilia imploraret.</hi> <note>Trithemius Chr. Hirsaug. ad a. 1492. <hi rend='italic'>anno quoque supra notato, in mense Septembris, Fridericus Imperator munditertius, et Maximilianus Rex Germanorum filius eius semper inuistus, Conuentum Regni Principibus apud Confluentiam oppidum Archiepiscopi Treuirorum consensu indixerunt vnanimi, quorum multis in praesentia constitutis Raptus desponsatae Maximiliano Annae Ducis Brittaniae per Carolum Regem Galliae praesumptus in medium proponitur et quid fieri decernant Principes, consultatio communis habetur. Erant tum qui bellum Gallo indicendum consulerent, vtpote qui non solum leges temerasset Germanas inferior, sed ius etiam violasset Imperii simul et Christianae veritatis. In id tandem conuenit pars sanior, tempori concedendum, cum Brittanniae Ducatus, neque Germaniae Regno neque Brabantiae Principatui ea tempestate conduceret. Maximilianus itaque Rex consilio Principum leuigatus animum remisit iratum.</hi></note> <hi rend='italic'>Dum igitur in Parlamento Anglicano bellum contra Gallos esset decretum, mittebatur Henrici VII nomine Franciscus de Puys, qui Gallorum aflum fallacias que magis exponeret, hoc ipso Germaniae Ordinum animos magis concitaret, Regemque suum iam bellum contra Gallos fuisse adgressum, nuntiaret. Cui subiuncta est responsio, legato in Comitiis facta. Licet hoc ipso, quod Maximilianus omnibus esset destitutus, et auxilia promissa non praestaret, omnia essent frustranea.</hi> <note>Baco de Verulamio Hist. Henrici VII p. 180. <hi rend='italic'>Legati Angliae, cum ad Maximilianum aduentassent, longo interuallo inter se disiunctas repererunt: cum omnino ei deessent Pecuniae, Milites, Arma, quae tantae Expeditioni sufficerent. Maximilianus enim, cum neutram Alarum suarum integram haberet, (quoniam Patrimonium suum Austriae ad eum nondum deuenerat, patre siquidem adhuc vino; at que ex altera parte, Territoria sua Matrimonialia, partim Ducissae Viduae in Dotem cesserant, partim recentibus Rebellionibus exhausta erant) Copiis ad Bellum necessariis, plane destitutus erat.</hi></note></p>
</div3>
<div3 id='FrRS.01.05.02' n='2' type='section'>
<pb id='s023' n='23'/>
<head>ELECTIO SERENISSIMI ET ILLVSTRISSIMI PRINCIPIS, D. MAXIMILIANI ARCHIDVCIS AVSTRIAE, DVCISQVE BVRGVNDIAE, ETC. IN REGEM ROMANORVM, FACTA PER PRINCIPES ELECTORES IN OPPIDO FRANCKENFORD, ANNO M CCCCLXXXVI.</head>
<note>Hanc Maximiliani I. electionem breuiter describit Gerardus a Roo Ann. Austr. lib. X p. 502. et Fugger lib. V c. XXXIII p. 951. Facta est autem electio die XVI Februarii. Catalogum Principum, qui hisce Comitiis interfuerint, ex Relationibus Mstis aeque exhibet Mullerus im Reichs-Tags-Theatro p. VI c. I</note>
<p>CODICILLVS PRAESENS INDICAT NOMINA PRINCIPVM, COMITVM, ET BARONVM, QVI AD ILLVSTRISSIMI PRINCIPIS ET DOMINI, D. MAXIMILIANI ARCHIDVCIS AVSTRIAE, DVCISQVE BVRGVNDIAE, ELECTIONEM IN ROMANORVM REGEM IN OPPIDO FRANCKFORDENSI CONVENERE.</p>
<p>ANNO a natiuitate Saluatoris M CCCC LXXXVI. die Veneris, XX. mensis Ianuarii, Gloriosissimus ac inuictissimus Princeps et Dominus, Dominus Fridericus tertius Romanorum Imperator, suaeque Maiestatis vnicus filius Maximilianus Archidux Austriae, Burgundiae Dux, Francofordiam ingressi sunt.</p>
<p>Affluxerant alii Principes, quorum nunc recensebo nomina.</p>
<p>Archiepiscopus Moguntinensis.</p>
<p>Archiepiscopus Treuirensis.</p>
<p>Archiepiscopus Coloniensis.</p>
<p>Philippus Dux Bauariae, Comes Palatinus Rheni.</p>
<p>Ernestus Dux Saxoniae.</p>
<p>Albertus Marchio in Brandenburg.</p>
<p>Albertus Dux Saxoniae.</p>
<p>Fridericus Dux Saxoniae.</p>
<p>Ioannes Dux Saxoniae.</p>
<p>Henricus Dux Brunsvvigensis.</p>
<p>Iohannes Dux Bauariae, Comes in Spanheim.</p>
<p>Rupertus Dux Bauariae.</p>
<p>Caspar Dux Bauariae, Comes in Feldentz.</p>
<p>Carolus Dux Gelriae.</p>
<p>Wilhelmus Landgrauius Hassiae, Comes in Katzenelnbogen et Dietz, et Comes in Zigenhayn.</p>
<p>Christophorus Marchio de Baden.</p>
<pb id='s024' n='24'/>
<p>Albertus Marchio de Baden.</p>
<p>Fridericus Marchio de Baden.</p>
<p>Abbas de Fulda Princeps.</p>
<p>Episcopus Bambergensis.</p>
<p>Episcopus Augustensis.</p>
<p>Episcopus Cameracensis.</p>
<p>Episcopus Sibinicensis.</p>
<p>Episcopus Wormariensis.</p>
<p>Episcopus Spirensis.</p>
<p>Episcopus Eystetensis.</p>
<p>Episcopus Tergestinus.</p>
<p>Episcopus Missenensis.</p>
<p>Nunc quot et quos Princeps quilibet Comites Baronesque Franckfordiae secum habuerit, ex ordine referemus, ordiamurque a Caesarea Maiestate, quae infra descriptos habuit.</p>
<p>Albertum Marchionem de Baden.</p>
<p>Hugonem Comitem de Werdenberg.</p>
<p>Abbatem de Milck.</p>
<p>Abbatem de Admunde.</p>
<p>Sigismundum Broschenck.</p>
<p>Sigismundum de Bappenheim.</p>
<p>Bertolinum de Starenberg.</p>
<p>Fridericum de Stubenberg.</p>
<p>Casparem de Rogendorff.</p>
<p>Martinum de Eytzingen.</p>
<p>Iohannem de Wolffstein.</p>
<p>Domicellum de Wolkenstein.</p>
<p>Dominum de Vtzendorff.</p>
<p>Iohannem de Zeltingen.</p>
<p>Christophorum de Hohenfeldt.</p>
<p>Sigismundum Midderthorer.</p>
<p>Dominumde Berneck.</p>
<p>Dominum de Mersperg.</p>
<p>Inditi Maximiliani Romanorum Regis, Archiducis Austriae, Ducis Burgundiae, curiales Principes, Comites et Barones enumeremus.</p>
<p>Christophorus Marchio de Baden.</p>
<p>Episcopus Cameracensis.</p>
<p>Episcopus Sibinicensis.</p>
<p>Carolus Dux Gelriae.</p>
<p>Adolphus Comes de Nassavv, Marschalcus.</p>
<p>Fridericus Comes de Hohenzollern.</p>
<p>Fridericus Comes de Bitsche.</p>
<p>Walrab Comes de Bitsche.</p>
<p>Comes de Bentheim.</p>
<p>Carolus Comes in Croy et Schymay.</p>
<p>Ludouicus de Emerey.</p>
<p>Martinus de Polheim.</p>
<p>Wolffgangus de Polheim.</p>
<p>Bemardus de Polheim.</p>
<p>Vitus de Wolckenstein.</p>
<p>Cornelius de Bergen.</p>
<p>Fridericus de Egkmunder Iselstein.</p>
<p>Hugo de Melo, Dominus in Anthon.</p>
<pb id='s025' n='25'/>
<p>Dominus de Lanney.</p>
<p>Carolus de Lalayn.</p>
<p>Iohannes de Leuan.</p>
<p>Philippus bastardus de Burgundia.</p>
<p>Gerhardus de Busy.</p>
<p>Gerlacus de Isenberg.</p>
<p>Dominus de Barbenzon.</p>
<p>Arnoldus de Trazenis, Dommus in Army.</p>
<p>Dominus de Geth.</p>
<p>Dominus de Battenburg.</p>
<p>Walrab de Breyderade.</p>
<p>Ludouicus de Baenst.</p>
<p>Ditherus de Fosse.</p>
<p>Florentius de Iselstein.</p>
<p>Don Ladron de Portigal.</p>
<p>Dominus de Erckentiel.</p>
<p>Dominus de Trap.</p>
<p>Dominus de Lichtenstein.</p>
<p>Philippus de Aresses, dominus curiae.</p>
<p>Daniel de Herzele.</p>
<p>Progrediamur ad illustrissimos sacri Romani Imperii Electores.</p>
<p>Reuerendissimus in Christo pater et dominus, dominus Bertoldus Archiepiscopus Moguntinensis sacri Romani Imperii per Germaniam Archicancellarius ac Princeps elector, hos secum habuit Comites atque Barones.</p>
<p>Iohannem Abbatem Fuldensem, ex familia Comitum de Henneberg natum.</p>
<p>Georgium commendatorem ordinis sancti Iohannis, ex familia Comitum de Henneberg natum.</p>
<p>Ottonem Comitem in Henneberg.</p>
<p>Iohannem Comitem in Wertheim.</p>
<p>Erasmum Comitem in Wertheim.</p>
<p>Sigismundum Comitem in Glichen.</p>
<p>Philippum Comitem in Nassavv.</p>
<p>Ludvvicum Comitem de Isenberg, dominum in Budingen eiusque duo filii,</p>
<p>Iohannem Comitem de Isenberg, dominum in Budingen.</p>
<p>PhilippumComitem in Ryneck.</p>
<p>Reinhardum Comitem in Ryneck.</p>
<p>Philippum alium Comitem in Ryneck.</p>
<p>Ad Reuerendissimum in Christo patrem et dominum, dominum Iohannem Archiepiscopum Treuerens. sacri Romani Imperii per Galliam et regnum Arelatense Archicancellarium ac Principem Electorem se calamus dirigat: Principesque, Comites, Barones, qui suae reuerendissimae paternitati aderant, describat. Fridericus Marchio in Baden.</p>
<p>Bernhardus Comes in Solms, dominus in Mintzenberg in Appermont: cum duobus filiis.</p>
<p>Emich Comes in Liningen et Dagspurg.</p>
<p>Dominus Iohannes Comes in Nassaw, et in Dietz.</p>
<p>Simon Wecker Comes in Zvveinbrucken, Dn. in Bitsch, et in Lichtenberg.</p>
<p>Iohannes de Seyne, Comes in Witgestein, et Dominus in Homburg.</p>
<p>Ditherus Comes in Manderscheyt, dominus in Sleiden.</p>
<p>Fridericus Comes in Wiede, dominus in Isenburg.</p>
<p>Iohannes Comes in Manderscheyt et Blanchenheim.</p>
<p>Bernhardus Comes in Lining.</p>
<pb id='s026' n='26'/>
<p>Iacobus Comes in Dune et Kirpurg, dominus in Salm.</p>
<p>Philippus Dominus in Bernstein et Falckenstein.</p>
<p>Winrich de Dune, dominus in Falckenstein et Oberstein.</p>
<p>Wilhelmus dominus in Runckel et Isenburg.</p>
<p>Iohannes Comes in Wiede, dominus in Isenburg.</p>
<p>Ditherus Burggrauius in Ryneck, dominus in Bruch et Tonnenberg.</p>
<p>Cuno dominus in Winnenberg et Bilstein.</p>
<p>Reuerendissimus in Christo pater et dominus, dominus Hermannus Archiepiscopus Coloniensis, sacri Romani Imperii per Italiam Archicancellarius et Elector infra nominatos secum habuit Comites, et Barones. Wilhelmum Lantgrauium Hassiae, Comitem in Katzenelenbogen, Dietz et Ziegenhain.</p>
<p>Gerhardum Comitem Rheni.</p>
<p>VVilhelmum et Hupertum Comites in Nuvvenar.</p>
<p>Henricum Comitem in Nassavv, et dominum in Bilstein.</p>
<p>Philippum Comitem in Firnberg.</p>
<p>Philippum Comitem in Solms.</p>
<p>Henricum Comitem in VValdeck.</p>
<p>Comitem in Salm, dominum in Rifferschit.</p>
<p>Vincentium Comitem in Morsse.</p>
<p>Fridericum dominum in Zomeruff.</p>
<p>VVilhelmum Dominum in Rennenberg.</p>
<p>Pergamus ad illustrissimum Principem et Dominum, Dominum Philippum Bauariae Ducem, Comitem Palatinum Rheni, sacri Romani Imperii Archidapiferum, suaeque curiae Comites atque Barones, quos secum habuerat, designemus.</p>
<p>Caspar Dux Bauariae Comes in Feldentz.</p>
<p>Episcopus Spirensis.</p>
<p>Episcopus VVormaciensis.</p>
<p>Magister ordinis Teutonicorum.</p>
<p>Ludvvicus de Bauaria.</p>
<p>Iohannes Rheni Comes.</p>
<p>Otto Comes in Solms. Bernhardusque eius filius.</p>
<p>Michael Comes in VVertheym.</p>
<p>Henricus Comes iu Bitsch.</p>
<p>Philippus Comes in Hanavv.</p>
<p>Gerhardus Comes in Seyne.</p>
<p>Hammo Comes in Liningen.</p>
<p>VVicker Comes in Liningen.</p>
<p>Hugo Comes in Montfort.</p>
<p>Iohannes Comes in Montfort.</p>
<p>Craffto Comes in Hoenloch.</p>
<p>Conradus Comes in Thübingen.</p>
<p>Comes de Nassavv, Dominus in Bilstein.</p>
<p>VVolfgangus Comes in Furstenberg.</p>
<p>Cuno Comes in VVesterburg.</p>
<p>Bernhardus Comes in VVesterburg.</p>
<p>Bernardus Comes in Eberstein.</p>
<p>Bernhardus alius Comes in Eberstein.</p>
<p>Henricus Comes in Lupff.</p>
<p>Dominus Iohannes Ruvvegraue.</p>
<p>Melchior de Oberstein.</p>
<p>Emich de Oberstein.</p>
<p>Iohannes de Hohenfels, Dominus in Reipelskirchen.</p>
<pb id='s027' n='27'/>
<p>Schenck Christophorus de Limpurg.</p>
<p>Schenck Fridericus de Limpurg.</p>
<p>Schenck Erasmus de Erpach.</p>
<p>Dominus Iohannes de Schvvarzenberg.</p>
<p>Dominus de Sonnenberg.</p>
<p>Illustrissimus Princeps et Dominus, Dominus Ernestus Dux Saxoniae, Lantgrauius Thuringiae, Marchio Missenae, Sacri Romani Imperii Archimarschalcus, subscriptos curiales habuit Principes, Comites atque Barones.</p>
<p>Fridericum Ducem Saxoniae.</p>
<p>Iohannem Ducem Saxoniae.</p>
<p>Karulum Comitem in Glichen.</p>
<p>Iohannem Comitem in Hohenstein.</p>
<p>Iohannem Comitem in Werdenberg.</p>
<p>Comitem de Warnburg.</p>
<p>Brononem Dominum in Querfort.</p>
<p>Duos Barones dictos Russen de Plavven, Dominos in Gretz et Cranchfelt.</p>
<p>Procedant demum illustrissimi Principis et Domini, Domini Alberti Marchionis in Brandenburg sacri Romani Imperii Archicamerarii curiales Comites atque Barones.</p>
<p>Iodocus Comes in Hohenzollern.</p>
<p>Fridericus Comes in Zorn. <note>legendum <hi rend='italic'>Zolern.</hi></note></p>
<p>Ytelfricz Comes in Zorn.</p>
<p>Fridericus Comes in Castel.</p>
<p>Georgius Comes de Castel.</p>
<p>Michael dominus in Schvvartzburg.</p>
<p>Sigismundus de Schvvarzburg.</p>
<p>Philippus de Winsperg sacri Romani Imperii camerarius.</p>
<p>Christophorus de Limperg, sacri Romani Imperii pincerna. Nunc ad caeterorum Principum curiales Comites atque Barones nostra procedat descriptio.</p>
<p>Reuerendissimus in Christo pater et dominus, Dominus Ioannes Archiepiscop. Strigoniensis, administrator Archiepiscopatus Saltzburgensis, hos secum habuit Comites et dominos.</p>
<p>Iacobum de Hauvvesperg.</p>
<p>Wolgangum Ahaym.</p>
<p>Marcum de Hohenfelt.</p>
<p>Ernestum de Braben.</p>
<p>Georgium de Ram.</p>
<p>Theoboldum de Steming.</p>
<p>Abbatem de Agram.</p>
<p>Reuerendus Princeps et dominus, dominus Episcopus Bambergensis secum habuit, Bertoldum Comitem de Hennenberg, et Ernestum de Hohenstein.</p>
<p>Illustris Princeps et dominus, dominus Albertus Dux Saxoniae, Lantgrauius Turingiae, Marchio Missenae, secum habuit Episcopum Missenensem.</p>
<p>Henricum Comitem de Stalburg.</p>
<p>Adam Comitem in Bichlingen.</p>
<p>Brunonem Dominum in Querfort.</p>
<p>Illustris Princeps dominus Henricus Dux Brunsvvicensis secum habuit Philippum Comitem in Waldeg.</p>
<p>Comitem in Gonstorff.</p>
<p>Oratores aliorum Principum et Comitum.</p>
<pb id='s028' n='28'/>
<p>Episcopus Verdunensis, Orator Regis Franciae.</p>
<p>Oratores Sigismundi Ducis Austriae.</p>
<p>Episcopus Augustensis, qui Franckfordiae obiit, dominus Vlricus Frenberg, dominus Georgius Abessberg.</p>
<p>Oratores Ducis Lotharingiae, Philippus Comes in Liningen, itemque Nicolaus Comes in Sarvverden.</p>
<p>Oratores Georgii Ducis Bauariae, videlicet dominus Sigismundus Leyminger, et quidam Doctor.</p>
<p>Oratores Alberti Ducis Bauariae, videlicet Doctor Birckheymer, et Sifridus Pauelssdorfer.</p>
<p>Oratores Ducis Mediolani; sc. Doct. Andreas Schenck cum aliis sibi adiunctis.</p>
<p>Oratores Comitis de Wirtenberg, Praepositus Stockhardensis vtriusque iuris Doctor, dominus Hermannus de Sassenheim miles: Doctor Iohannes Reuchlin.</p>
<p>Praeterea et Senatus ciuitatum et Oppidorum infra nominatorum suos ad tam celebrem conuentum misere consiliarios siue nuncios, Noriberga, Colonia, Argentina, Vlma, Hal in Svveuia, Nurlingen, Metis, Hagenavv, Aquisgranum, Magdeburg, Mechlin, Andorpia, Confluentia, Lucenburg.</p>
<p>Die Martis quarta decima mensis Februarii diuus Fridericus Romanorum Imperator sedens in maiestate in alto cunctisque patenti aedificio, omnium Principum, Comitum atque Baronum, praeterea innumerabili procerum stipatus caterua, magna interueniente solennitate, feuda regalia gratiose concessit, primum Archiepiscopo Moguntino; deinde Philippo Duci Bauariae, Comiti Palatino Rheni: tum Henrico Duci Brunsvvicensi: Et postremum Episcopo Wormaciensi.</p>
<p><hi rend='italic'>Ordo incedendi inter eundum ad Ecclesiam Sanct. Bartholomaei, inter Principes, Comites, Barones, milites quoque et militares seruatus.</hi></p>
<p>Inter eundum ad Ecclesiam S. Bartholomaei hunc ordinem seruatum vidimus. Primum ingens nobilium, militum, oratorumque Principum ibat caterua. Subsequebantur statim rnagno numero Barones et Comites. Tum complures Heraldi, Deinde Principes non Electores, nonnulli Ecclesiastici, Seculares quoque scil. Marchiones Badensis, Brunsvvicensis, Gellerensis, itemque Saxoniae et Bauariae Duces, Continuo Imperator et Principes Electores hoc successerunt ordine, Primum ibat Philippus Bauariae Dux Comes Palatinus Rheni, a dexteraque sociatum habuit Maximilianum Austriae Archiducem et Burgundiae. Comitatur Episcopus Treuerensis, insequitur Ernestus Saxoniae Dux nudatum extensumque gladium ante imperialem Maiestatem suis gestans manibus. Euestigio diuus Imperator incedit, a dextraque per Moguntinum, a laeua vero per Coloniensem Archiepiscopos conducitur. Nouissimo loco Episcoporum, Comitum, atque Baronum multus sequebatur numerus. Marchio vero Brandenburgensis Princeps grandaeuus, pressuram veritus, ante alios in Ecclesiam sese recepit.</p>
<p>Vestium, collariorum, et quorumcunque monilium, quibus pene omnes amicti ornatique erant, miram preciositatem si verbis enarrare velim, dies vix sufficeret.</p>
<p><hi rend='italic'>Sub officio Missae solemnis in Ecclesia Sanct. Bartholomaei, pro inuocatione gratiae Spiritus Sancti, Imp. Friderico III. in maiestate sedente, quo quisque Principum, Comitum et Baronum steterit sederitue loco.</hi></p>
<p>Missam de Spiritu sancto solemnem in Summo altari celebrauit Episcopus Pauadensis, vicarius in pontificalibus Archiepiscopi Moguntinensis.</p>
<p>Ad altaris latus meridionale, quo epistola legi solet, sedilia pro imperiali Maiestate Principibusque Electoribns erant constructa. Verum reliquis eminentior Caesarea sedes, in qua Imperator regali diademate ac aliis imperialibus decoratus insigniis in Maiestate sedebat. A cuius dextera primum Archiepiscopus Moguntinensis deinde Philippus Bauariae Dux, Comes Palatinus Rheni: Postremum Maximilianus Archidux Austriae Burgundiaeque Dux. Alaeua vero Archiepiscopus Coloniensis
<pb id='s029' n='29'/>
primum. Deinde Ernestus Dux Saxoniae, postremumque Albertus Marchio in Brandenburg sessiones suas habuere. Archiepiscopus vero Treuerensis nec ad dexteram nec ad leuam imperatoris declinans, ante altare recta contra faciem Imperialem propria sede locatus erat. Principesque Electores quilibet veste patricia indutus sederat.</p>
<p>Item ad idem latus chori steterant hoc ordine, Bambergensis, Wormaciensis, Eistatensis, Spirensis, et Missenensis Episcopi: item magister ordinis Teutonicorum, Abbas Fuldensis.</p>
<p>. Latere vero chori septentrionali, contra faciem Episcopi Bambergensis stabat Episcopus Verdunensis. Deinde Episcopus Cameracensis. Ad idem Altaris latus, Albertus Saxoniae, Caspar Bauariae, Henricus in Brunsvvigk et Fridericus Saxoniae Duces, Deinde Albertus et Christophorus Marchiones Badenses. Et item IohannesBauariae, Iohannes Saxoniae Duces. Et sequenter VVilhelmi Hassiae Landgrauii, postremum Principum oratores. Item Dux Gelriae ad Maximiliani, itemque Fridericus Marchio de Baden ad Archiepiscopi Treuerensis dorsa steterant. In rransitu ad offerendum primum ibat Archiepiscopus Treuerensis, a vestigio incedit Imperator a Moguntino et Coloniensi Archiepiscopis conductus, deinde Philippus Bauariae Dux Comes Palat. Rheni. Tum Ernestus Saxoniae Dux. Postea Albertus Marchio de Brandenburg, demumque Maximilianus Austriae Archidux, vsque ad altare successerant. Verum Imperator primum, deinde Archiepiscopus Treuerenfis, posteaque reliqui Principes Electores quisque suo ordine Deo munus obtulit.</p>
<p>Item dum inciperetur canticum, <hi rend='italic'>Sanctus, Sanctus, Sanctus,</hi> Schenck Christoferus de Limpurg Caesareo capiti imperiale diadema excepit. Item pomum Philippus de Selmick imperii dapifer, Gladium vero et quidem versus terram defixum Sigismundus de Pappenheim marschalcus, Sceptrum vero Schenck Philippus de Winspurg camerarius tenuit. <note>Hi tempore Maximiliani I subofficiales. Videmus ex eo, pincernas olim Caesareum capiti diadema quoque excepisse.</note></p>
<p>Item sumpto per celebrantem sacrificio, Caesareo capiti imperialis reddebaur corona: euestigioque Ernestus Dux Saxoniae gladium extensum, Philippus Dux Bauariae Comes Palatinus Rheni pomum, itemque Albertus Marchio in Brandenburg sceptrum Caesarea insignia, in suas recepere manus.</p>
<p><hi rend='italic'>Quo splendore, qua denique festiuitate, inclytus Rex electus in summo altari promoueri meruit atque axaltari.</hi></p>
<p>Exacto Missae officio Principes Electores secundum tenorem aureae bullae iuraturi altare accesserant: quo facto Imperator Principesque Electores conclaue ad eligendum Romanorum Regem ingrediuntur. Deinde facta omnium vnanimi consensu electione, eius rei testes vocantur quamplures Principes Comitesque: eo peracto ex conclaui ad Maximilianum electum mittuntur Archiepiscopus Coloniensis, Philippus Dux Bauariae Comes Palatinus Rheni et Ernestus Saxoniae Dux: qui mutuo habito sermone, demum praecedente Archiepiscopo Coloniensi, Maximihanus medius inter Comitem Palatinum et Saxoniae Ducem in conclaue introducitur, factaque aliqua in conclaui mora, demum per Moguntinum et Coloniensem Archiepiscopos educitur aliis comitantibus Principibus, in altari exaltatur, canticum, <hi rend='italic'>Te Deum laudamus,</hi> in organis a canonicis vicissim magno decantatur tripudio, circa altare ad exaltati Regis latera Moguntinensis et Coloniensis contraque eius faciem Tteuerensis Archiepiscopi stabant.</p>
<p>Imperialis maiestas circa altare in sede, iuxtaque eandem seculares Principes Electores locum tenuerant, finito cantico Georgius de Hell, alias Peffer legum Doctor, Archiepiscopi Moguntinensis Cancellarius, ex Imperatoris Principumque Electorum speciali commissione, electionem factam coram omnibus publicauit, mandans et praecipiens Regi electo ab omnibus obediendum esse.</p>
<pb id='s030' n='30'/>
<p><hi rend='italic'>Postremum quoque dum rediretur ab Ecclesia, quo ordine Principes, Comites Barones, milites et militares incesserint.</hi></p>
<p>His omnibus rite peractis, itur ab Ecclesia eo fere ordine quo ingressum factum supra recensuimus: solum quod Imperator, Maximilianus Rex electus, Principesque Electores partim mutato incesserant ordine. Nam post transitum ingentis cateruae procerum, militum, oratorum, Baronum, Comitum atque Principum successerat Archiepiscopus Treuerensis. Insequuntur tres Principes Electores saeculares, insignia quisque suum deferentes imperialia. Euestigio Imperator in Maiestate, Maximilianusque Rex electus a Moguntinensi et Coloniensi Archiepiscopis conducti incesserant, demum succedentibus pluribus Episcopis, Comitibus et Baronibus.</p>
<p>Facta fuit haec electio die Iouis, XVI. Mensis Februarii.</p>
<p>Die Sabbati XI. Mensis Martii, Illustrissimus olim Princeps et dominus, dominus Albertus Marchio Brandenburgensis Princeps Elector, in Franckfordia ex humanis decessit. In ecclesia fratrum Praedicatorum, quo corpus defuncti erat delatum, Imperatore et Rege Romanorum, Principibus, Comitibus, Baronibus nobilibusque praesentibus, exequiae solemnes celebrabantur. Quibus peractis effertur per Comites et milites funus extra Francofordiam. Procedunt fratres religiosi Ordinum mendicantium plures numero. Sequuntur funus Imperator, Romanor. Rex, Principes, Comites, Barones, et alii proceres. Committitur naui volante flumine Mogoni transuehendum in Marchionatus territorium. Cuius anima feliciter quiescat in Domino.</p>
</div3>
<div3 id='FrRS.01.05.03' n='3' type='section'>
<head>CORONATIO ILLVSTRISSIMI ET SERENISSIMI PRINCIPIS MAXIMILIANI, ARCHIDVCIS AVSTRIAE, DVCISQVE BVRGVNDIAE, ETC. IN REGEM ROMANORVM, CELEBRATA PER PRINCIPES ELECTORES S. ROMANI IMPERII. IN AQVISGRANO.</head>
<p>ANNO Domini Millesimo CCCCLXXXVI. XXVIII. die Martii Inuictissimus et gloriosissimus Fridericus tertius Imperator Romanorum semper Augustus, Maximilianus eiusdem Friderici filius Rex Romanorum electus, ac Principes Electores, cum insigni Principum, Comitum, Baronum, multorumque nobilium comitiua post memorati Romanor. Regis electionem adhuc in Franckfordia perdurantium, nauigio Coloniam et Aquisgranum versus pro electi Regis coronatione iter arripientes, eo die Pinguiam <note><hi rend='italic'>Bingen.</hi> ditionis Moguntinae oppidum, ad Rhenum situm.</note> attigerunt: vbi Romanorum Regi a dominis maioris Ecclesiae Moguntinae notabilis in vino et havena propina est oblata.</p>
<p>Vicesima nona die Martii de mane Imperialis Maiestas vna cum Romanorum Rege, Duce Alberto Saxoniae comitante, visitauerunt Ecclesiam collegiatam Pinguensem, audientes ibidem missam: qua finita intrauerunt naues ad descendendum: nautarum tamen consilio ob venti mirabilem impetum ac multum periculosum in loco persistentes eodem die prandium in nauibus celebrarunt. Dominus vero Archiepiscopus Moguntinensis recessit in naui sua cum suis. Et prandio facto Albertus Dux Saxoniae etiam iter arripuit: sed parum longe processit propter ventum: caeteris in Pinguia tota die relinquentibus.</p>
<p>XXX. Die Martii de mane missa finita in Ecclesia Pinguensi, Imperialis Maiestas cum filio suo Rom. Rege Maximiliano intrauerunt naues, descendentes aquam. Ipsis venientibus in ciuitatem Remis, <note>Reinse</note> erat ibi dominus Archiepiscopus Moguntinus et Albertus Dux Saxoniae eum duxerunt supra cathedram lapideam eleuatam, quae vocatur sedes Regis <note>Königstul</note> situata in campis extra muros ciuitatis Remensis prope Rhenum, supra quam sedebat Rex Romano Imperio praestans iuramentum. Quendam de domo Ducis Sigismundi creauit militem: facta quoque per Archiepiscopum Moguntinum relatione iterum se in naues receperunt, venientes illo sero Andernacum.</p>
<pb id='s031' n='31'/>
<p>XXXI. Die et vltima Martii Rex Romanor. accersit Imperialem M. et simul visitauerunt ibi Ecclesiam fratrum minorum, audientes ibidem missam: qua finita iterum intrauerunt naues, et venerunt Coloniam circa horam quartam. ipsis venientibus ad litus aderat dominus Archiepiscopus Coloniensis Princeps Elector in superpellicio, cum omnibus Ecclesiis collegiatis et monasteriis processionaliter, Dominus Archiepiscopus Treuerensis Princeps Elector, et Ernestus Dux Saxoniae Princeps Elector, recipientes Imperialem M. et Rom. Regem filium suum Maximilianum cum maximo honore et reuerentia, qua decuit, habentes duos pannos sericos eleuatos in aere ad cooperiendum Imperialem Maiestatem, et Regem Romanorum ducentes eos processionaliter, ad maiorem Ecclesiam anre tres Reges, oratione ac deuotione eorum ibidem facta et habita, intrauerunt chorum ad summum altare. Quibusdam ceremoniis ibidem peractis, duxerunt Imperialem maiestatem ad locum palatii et hospitii sui. Et Rege transeunte ad hospitium suum associauerunt excellentiae suae caeteri Principes.</p>
<p>Post hoc venit Dominus Archiepiscopus Moguntinus in nauigio suo.</p>
<p>Prima die Aprilis de mane Imperialis Maiestas, Romanorum Rex cum caeteris principibus visitauerunt maiorem Ecclesiam Coloniensem, audientes missam in summo altari. Qua finita duxerunt Imperialem maiestatem domum: et mox vnusquisque principum ad suum se transtulit hospitium. Et tunc venit Dominus Philippus Comes Palatinus Princeps elector in nauigio suo: quem prandio facto Romanorum Rex visitauit</p>
<p>Item Ciuitas Coloniensis fecit Romanorum Regi propinam de vino et hauena et bobus, etiam clinodio argenteo cum certis aureis florenis.</p>
<p>Secunda die Aprilis Dominus Coloniensis et Treuerensis venerunt ad Regem Romanorum: et post recessum Domini Coloniensis Romanorum Rex vna cam Archiopiscopo Treuerensi intrauerunt Ecclesiam; audientes ibidem missam per cantores suos cantatam. Venit etiam ibidem Episcopus Verdunensis orator Regis Franciae, finita missa redierunt cum eorum nabilibus ad hospitia. Et Dominus Archiepiscopus Treuerensis mansit cum Rege in prandio: quo completo post recessum Domini Treuerensis, venerunt Consules Electorum Principum ad Regem, habentes consilium inuicem.</p>
<p>Tertia die Aprilis de mane Rex visitauit Imperialem Maiestatem, et ipsa recedente ascendit Imperator currum suum, et caeteri PRINCIPES Electores cum eo in optimo ordine versus oppidum Duren et Aquisgranum.</p>
<p>De post facto prandio Rex Romanorum cum aliquibus de suis secutus est.</p>
<p>Item ante introitum Imperialis Maiestatis in Duren, venit Dux Guliacensis in Optimo ordine in armi, cum ducentis equis in nigro vestitis recipiens Imperialem Maiestatem cum Principibus Electoribus, introducendo eos faciens ei propinas debitas. Aliqui tamen PRINCIPES Electores transiuerunt vltra, ad euacuandum hospitia propter multitudinem aduenientium.</p>
<p>De post Dux Guliacensis exiuit iterato obuiam Regi Romanorum, recipiens eundem cum honore et reuerentia introducendo suam celsitudinem, faciendo ibi propinas,</p>
<p>Quarta die missa finita ascenderunt currum et equos eorum, veneruntque Aquisgranum: ibi applicuerunt circa horam quartam de fero. ipsis venientibus circa ciuitatem erant ibi domini Ciuitatis recipientes Imperialem Maiestatem et Romanorum Regem filium suum cum caeteris Principibus Electoribus multum gaudenter.</p>
<p>Item erat etiam ibi Dux Cleuensis in optimo ordine eos Principes recipiens. Imperialis Maiestas cum appropinquaret ciuitatem; exiuit currum, et ascendit equum suum. Et Rege veniente cum aliis Principibus ad portam, erat ibi totus Clerus ciuitatis Aquensis cum quatuor Ordinibus processionaliter, cum crucibus, et capite sancti Caroli Regis, quod per Canonicos seniores ferebatur, in quo erat corona sua quam habuit in vita. Illis sic visis descendit Rex de equo, faciens reuerentiam sancto Carolo,
<pb id='s032' n='32'/>
dando osculum cruci. Credentia facta per vicedecanum Aquensem, qui eandem portauit. Item Rege de equo descendente, erant ibi custodes ante portarium ciuitatis, pro eorum iure equum Regis recipientes. <note>Clarius haec explicat in historia coronationis Caroli V. Hartmannus Maurus apud Schardium Tom. II. p. 21. <hi rend='italic'>Mos est antiquitus introductus, quod vbi Regiae Maiestas peruenerit ad portam exteriorem, quae hoc tempore fuit Diui lacobi, quod equo descendat, atque sanctam crucem, a Canonicis Regem expectantibus illuc delatam reuerendissime exosculetur, factaque reuerentia Diui Caroli capiti, dimisso equo priore, in alium subinde transiliat, ciuitatemque ingrediatur.</hi></note></p>
<p>Item erat talis ordinario per Regem et alios Principes de introitu ciuitatis, et per Albertum Saxoniae Ducem disposita, quatenus equites communes et nobiles praecederent. De post venit Clerus cum reliquiis sancti Caroli Regis.</p>
<p>Deinde Duces et Principes Electores. Primo Dux Cliuensis in veste aurea, penes eum Dux Guliacensis cum Christophoro Marchione de Baden. Secundo Albertus Dux Saxoniae cum Episcopo Strigoniensi, administratore Saltzburgensi. Tertio Ernestus Dux Saxoniae Princeps Elector et Archimarschalcus Imperii, deferens in manu sua ensem nudum seu euaginatum ante Imperialem Maiestatem. Penes eum Archiepiscopus Treuerensis, et Philippus Comes Palatinus Rheni Princeps Elector.</p>
<p>Item Imperialis Maiestas sola in ordine. Quarto Rex Romanotum in veste aurea, et equo albo. Penes eum Archiepiscopus Coloniensis in latere dextro, Dominus ARCHIEPISCOPVS Moguntinensis in latere sinistro: transeuntes isto modo vsque ad Ecclesiam beatae Mariae Virginis.</p>
<p>Item post Romanorum Regem venit exercitus suus in rubeo vestitus, in quo erat Episcopus Cameracensis, Episcopus Sibinicensis, Dux Gellerensis. Post illos exercitus Archiepiscopi Coloniensis similiter in rubeo vestitus cum lanceis et balistis bene armatis, in quo erat Wilhelmus Landgrauius Hassiae. Post hoc ambasiatores Ducis Sigismundi et aliorum Principum, cum multis nobilibus magno numero qui missi fuerant, etc. Atque in illo introitu iuerunt trini, hoc est, tres et tres simul, et durauerat iste introitus bene ad horam cum dimidia.</p>
<p>Item ab introitu ciuitatis vsque ad Ecclesiam Beatae Mariae virginis, et per totam ciuitatem tres viri in equis proiecerunt pecunias cum manibus ad populum.</p>
<p>Item in porta Ecclesiae descendit Rex Romanorum de equo suo et Marschalcus GVLIACENSIS accepit de iure equum suum, tanquam praefectus regni.</p>
<p>Item Vicedecanus cum seniori Canonico fecerunt suae Excellentiae interpretationem illorum duorum signorum stantium ante ostiuin Ecclesiae super duo pilaria lapidea, quorum vnum est lupa, aliud linguae multae. Ad interpretationem siue significationem, quatenus Rex debet esse defensor regni, quemadmodum lupa defendit suos iuuenes prae aliis animalibus.. Etiam Rex debet praeesse omnibus linguis. Qua finita intrauerunt Ecclesiam: ibi erat vnum paruum scamnum in medio, supra quod erat tensus vnus pannus de veluto cum similibus cussinis, in quibus Rex posuit se ad genua, Imperator cum caeteris Electoribus et Principibus steterunt fundentes orationes eorum ante imaginem beatae Virginis et Regis sancti KAROLI. Tempore medio cantabatur <hi rend='italic'>Te Deum laudamus,</hi> in organis. Quo finito Rex obtulit ad altare Beatae VIRGINIS MARIAE certas species auri.</p>
<p>Quibus ceremoniis completis associauerunt Imperialem Maiestatem ad hospitium. De post veniunt omnes PRINCIPES Electores cum Rege ad suam curiam: et ibi primum portabatur gladius nudus ante Regem per ERNESTVM Ducem Saxoniae PRINCIPEM Electorem et ARCHIMARSCHALCVM Imperii. Deinde vnusquisque ad suum se transtulit hospitium.</p>
<p>Quinta die Aprilis Romanorum Rex et caeteri Electores principes visitauerunt Imperialem Maiestatem. Et prandio facto venit Rex ad domum Ciuitatis, ibi erant omnes Electores congregati habentes consilium. Quo peracto fuerunt missi ARCHIEPISCOPVS Moguntinensis, et Archiepiscopus Coloniensis ad Ecclesiam, ad ordinandum
<pb id='s033' n='33'/>
et disponendum requisita pro coronatrone Regis Romanorum, quae nondum erant parata. Quare prolongata fuerat pro tunc coronatio vsque ad diem nonam Aprilis, tunc sexta hora omnia erant parata pro coronatione Regis.</p>
<p>Item de domo ciuitatis Rex visitauit Imperialem Maiestatem. Ipso ibidem existente venit Magister curiae Domini Coloniensis fignificans Imperatori et Romanorum Regi prolongationem coronationis propter nullam dispositionem factam. Et depost Rex rediit significando suis eandem prolongationem.</p>
<p>Item ciuitas Aquensis propinauit Regi sex boues, sex plaustra vini, et totidem Imperatori,</p>
<p>Sexta die Aprilis de mane venit Dux Guliacensis ad REGEM, et de post simul visitauerunt Ecclesiam Beatae MARIAE Virgini, in qua erat Imperator cum caeteris electoribus, ibidem missam audientes. Qua finita redierunt cum Imperiali MAIETSATE ad suum hospitium, et vnusquisque ad suum locum.</p>
<p>Post prandium Rex iuit ad domum Ciuitatis: ibi erant omnes Electores habentes consilium in simul cum Rege Romanorum: et de post ad sua se transtulerunt.</p>
<p>Septima die Aprilis de mane Rex accessit iterum ad domum ciuitaris: ibi iterum venerunt caeteri Electores habentes simul consilia.</p>
<p>Item sinita missa per cantores Regis in Ecclesia cantata, accessit et Imperialis M. ad domum ciuitatis consilium eorundem ineundo. Quo peracto Electores iuerunt pransum. Cum Domino Coloniensi pransus est Dominus Moguntinus, Comes PALATINVS Rheni et Albertus Dux Saxoniae.</p>
<p>Item post prandium Philippus Comes Palatinus visitauit Regem: caeteri Electores iterato inierunt consilium in domo ciuitatis.</p>
<p>Et Dominus Palatinus post recessum a Rege similiter accessit eos. Item Rex Romanorum habuit publicum consistorium in sua Curia cum Consulibus Eleclorum et aliorum Principum. Ibi iudicialiter agebatur quaedam causa ardua.</p>
<p>Octauo die Aprilis venerunt certi Electores ad Ecclesiam audientes missam ante Beat. Virginem: qua finita iuerunt in sacristiam habentes consilium. Venit similiter Imperator etiam audiens missam cantatam de Domina nostra. Qua finita exiuerunt Electores Principes simul ad Imperialem Maiestatem et de post simul cum Caesarea Maiestate habuerunt consilium. Rex interim mansit in sua Curia.</p>
<p>Nona die Aprilis de mane hora tertia ponebatur vnus integer bos in valore septem florenorum Rhenensium ad assandum, ante hospitium domini Regis, in quo erat vnus porcus, in porco vna auca et gallina simul assati, vt in coronatione Romanor. Regis moris et consuetudinis est. Postea hora debita et determinata venit vnus nomine Regis scindens vnam peciam et partem illius bouis assati pro Rege. Quo facto omnes vtriusque sexus homines accesserunt, et dilacerabant illum bouem assatum cum gladiis et fustibus, tantum quantum possibile fuit sumente vnoquoque. Tempore medio applicuit Dominus Iohannes de Horn, Episcopus Leodiensis, cum ducentis equis et vltra in ordine bene armatis, et omnes in habitu curialium Regis.</p>
<p>Item ante palatium Regis Romanorum erat vnus fons in aere factus, in quo erat vna Aquila nigra habens arma Regis Romani, ex cuius pectore exiuit vinum Rhenense. In latere aquilae dextro erat factus Leo aureus tenens banerium cum armis Brabantiae, ex quo Leone similiter exinit vinum Rhenense. In latere vero sinistro Aquilae erat Leo niger cum armis Flandriae, simili modo emittentes vinum Rhenense. Ibi erat maxima pressura pauperum et aliorum hominum.</p>
<p>Item circa horam sextam de mane venerunt Imperialis Maiestas, Comes Palatinus Rheni Princeps Elector, Ernestus Dux Saxoniae Princeps Elector, Dux Cleuensis, Albertus Dux Saxoniae, Dux Guliacensis ad Romano. Regem. Ipsis ibidem existentibus induebant se illi duo Electores, quemadmodum ipsis tanquam Electoribus conuenit et eos decuit, transeuntes ad Ecclesiamisto ordine. Nobiles praecesserunt, de post Episcopi, post ipsos Albertus Dux Saxoniae, Dux Guliacensis, Dominus Cleuensis,
<pb id='s034' n='34'/>
qui habuit vnam manicam cum perulis preciosissimam, in pileo suo vnum clinodium etiam cum perulis gemmis preciosis ornatum. Demum Imperialis Maiestas in veste aurea, cumtorque preciosissima, habente eleuationes vndique cum vna Cruce preciosissima. Penes Imperatorem in latere dextro Rex Romanorum filius suus Maximilianus, cum mantello aureo foderato cum hermelinis pendens, super humeros suae celsitudinis vsque ad medium brachiorum suorum, cuius clausura ante erat de perulis et gemmis preciosis. In capite eius habuit biretum aureum simili foderatura foderatum, versum more Italico. Apud Imperialem Maiestatem in latere sinistro Ernestus Dux Saxoniae Princeps Elector in simili cappa et veste de veluto rubeo, et magno birreto alto de scarlaca rubea subducta simili foderatura de hermelinis, Philippus Comes PALATINVS Princeps Elector in latere dextro Regis simili modo vestitus cum birreto de veluto rubeo: sic simul intrantes Ecclesiam. In ambitu Ecdesiae venerunt eis obuiam Principes Electores spirituales, scilicet Archiepiscopus Coloniensis, Archiepiscopus Moguntinensis et Treuerensis in pontificalibus, cum mitris, et croceis seu Episcopalibus baculis eorum. Etiam clerus cum crucibus, thuribulo, et textu Euangelii. Etiam quam plures alii Praelati, Episcopi, et Abbates in Pontificalibus eorum recipientes eosdem Principes. In quorum receptione Archiepiscopus Coloniensis tanquam celebraturus officium dixit: <hi rend='italic'>Adiutorium nostrum in nomine Domini etc. Sit nomen Domini benedictum,</hi> cum sequenti collecta: <hi rend='italic'>Omnipotens sempiterne Deus, qui famulum tuum MAXIMILIANVM regni fastigio dignatus es sublimare, tribuo ei quaesumus, vt ita in praesentis seculi cursu cunctorum communem salutem disponat, quatenus a tuae veritatis tramite non recedat. Per Dominum.</hi> Qua collecta dicta Archiepiscopus Moguntinensis et Treuerensis susceperunt Regem Romanorum, vnus ex vno latere, alter eorum ex altero latere ducentes eum ad Ecclesiam. Et ARCHIEPISCOPVS Coloniensis praecessit, et cum eo praedicta processio cantantes vnam Antiphonam, scilicet: <hi rend='italic'>Ecce mitto Angelum meum, qui praecedat te et custodiat semper. Obserua et audi vocem meam et inimicus ero inimicis tuis, et affligentes te affligam, Et praecedat te Angelus meus versus Israhel, si me audieris. Non erit in te Deus recens, neque adorabis Deum alienum, Ego enim Dominus. Obserua et audi vocem meam.</hi></p>
<p>Qua finita Rex prostrauit se super tapetum ad gradus altaris totus in longum, et Archiepiscopus Coloniensis super ipsum sic prostratum legit <hi rend='italic'>Domine saluum fac Regem,</hi> Assistentes respondebant: <hi rend='italic'>Exaudi nos in die in qua inuocauerimus te,</hi> cum sequenti collecta: <hi rend='italic'>Deus qui scis genus humanum nulla virtute posse propria subsistere, concede propitius vt famulus tuus Maximilianus, quem populo tuo voluisti paeferri, ita tuo fulciatur adiutorio, quatenus quibus potuerit praesse, valeat et prodesse. Per Dominum nostrum.</hi></p>
</div3>
<div3 id='FrRS.01.05.04' n='4' type='section'>
<head>Alia Collecta.</head>
<p><hi rend='italic'>Omnipotens sempiterne Deus, coelestium terrestriumque moderator, qui famulum tuum Maximilianum ad regni fastigium dignatus es prouehere, concede quaesumus vt aduersitatibus liberatus, et Ecclesiasticae pacis dono muniatur et ad aeternae pacis gaudia peruenire te donante mereatur. Per Dominum.</hi></p>
<p>Post hoc Rex Romanorum posuit se in vna regia sede ante altare Mariae Virginis bene ornata. Et modicum retro in vno paruo scamno. In latere dextro Regis sedebat Archiepiscopus Moguntinensis, in sinistro latere ARCHIEPISCOPVS Treuerensis. Et retro illos stabant Episcopus Strigoniensis, Dux Guliacensis, Albertus Dux Saxoniae, Dux Cleuensis, et Casparus Dux Bauariae Comes in Feldentz.</p>
<p>Item in latere dextro altaris erat Imperialis Maiestas in vna sede alta trium graduum honorifice ornata. Penes eum in latere sinistro erat Philippus Comes Palatinus Rheni Princeps Elector, et Ernestus Dux Saxoniae Princeps Elector. Et in continenti incipiebatur missa solennis de die Epiphaniae Domini, scilicet: <hi rend='italic'>Ecce aduenit Dominator, Dominus, et regnum in manu eius, et potestas et imperium:</hi> quae cantabatur in cantu Gregoriano.</p>
<pb id='s035' n='35'/>
<p>Item sequentia cantata, surrexerunt Moguntinensis et Treuerensis, et superiorem vestem Regi deposuerunt: et ab infra in vestitu deaurato incessit in medio illorum, et ante altare postratus in modum crucis. Et cantabatur letania a duobus Clericis. De post Dominus Archiepiscopus Coloniensis erexit se tenens baculum suum in manu sua dixit: <hi rend='italic'>Vt hunc famulum tuum Maximilianum in Regem eligere digneris.</hi> Responderunt Clerici: <hi rend='italic'>Te rogamus audi nos.</hi></p>
<p>Item dominus Coloniensis dixit; <hi rend='italic'>vt eum benedicere, sublimare, et consecrare digneris.</hi> Responderunt Clerici: <hi rend='italic'>Te rogamus, audi nos.</hi> Item Archiepiscopus Coloniensis dixit: <hi rend='italic'>Vt eum ad regni et imperii fastigium feliciter producere digneris.</hi> Responderunt Clerici: <hi rend='italic'>Te rogamus, audi nos.</hi> Deinde duo Clerici compleuerunt letaniam: <hi rend='italic'>Vt Pontificem nostrum.</hi> Item letania finita erexit se Rex, et Dominus Archiepiscopus Coloniensis stans ante altare, habens baculum pastoralem in manu sua, interrogauit a Rege sex puncta sequentia: <hi rend='italic'>Vis sanctam fidem Catholicis viris traditam tenere, et opibus iustis seruare?</hi> Respondit Rex: <hi rend='italic'>Volo.</hi> Coloniensis: <hi rend='italic'>Vis sanctis Ecclesiis Ecclesiarumque ministris fidelis esse tutor et defensor?</hi> Respondit Rex, <hi rend='italic'>Volo.</hi> Dominus Coloniensis: <hi rend='italic'>Vis regnum tibi a Deo concessum secundum iustitiam praedecessorum tourum regere et efficaciter defendere?</hi> Respondet Rex: Volo. Episcop. Coloniensis: <hi rend='italic'>Vis iura regni et imperii conseruare, bonaque eiusdem iniuste dispersa recuperare, et fidelite in usus regni et imperii dispensare?</hi> Respondet Rex: <hi rend='italic'>Volo.</hi> Episcopus Coloniensis: <hi rend='italic'>Vis pauperum et diuitum, viduarum et orphanorum aequus esse iudex, et pius defensor?</hi> Respondet Rex: <hi rend='italic'>Volo.</hi> Episcop. Coloniensis: <hi rend='italic'>Vis sanctissimo in Christo patri et domino Romano Pontifici, et sanctae Romanae Ecclesiae subiectionem debitam et fidem reuerenter exbibere?</hi> Quibus dictis Rex per Archiepiscopos Moguntinensem et Treuerensem ductus est ad altare, et positis duobus digitis manus suae dextrae super altare dixit: <hi rend='italic'>Volo. Et in quantum diuino fultus fuero adiutorio, et precibus fidelium Christianorum adiutus valuero, omnia praemissa fideliter adimplebo. Sic me Deus adiuuet et omnes sancti eius.</hi> Hoc facto per Archiepiscopos praedictos reducebatur iterum ante altare, et Dominus Archiepiscopus Coloniensis stans ante altare cum baculo pastorali, quaesiuit a principibus Alemaniae, et Clero et populo circumstantibus: <hi rend='italic'>Vultis tali Principi ac reclori vos subiicere, ipsiusque regnum firmare, fide stabilire, atque iussionibus illius obtemperare? iuxta Apostolum, Omnis anima potestatibus sublimioribus subdita sit, siue Regi tanquam praecellenti, etc.</hi> Ad quam quaestionem Dominus Moguntinensis et Treuerensis, Principes Almaniae, clerus et populus assistentes responderunt, dicentes: <hi rend='italic'>Fiat, fiat, fiat.</hi></p>
<p>Deinde adducunt Regem ad altare, qui prostrauit se ad terram in longum, et dominus Archiepiscopus Coloniensis dixit super eum benedictionem istam. <hi rend='italic'>Benedic Domine hunc Regem nostrum Maximilianum, quia regna omnia moderaris a seculo: et tali eum benedictione clarifica, vt Dauidica teneat sublimitatis sceptrum, et glorificatus vt in eius protinus reperiatur merito. Da ei tuo inspiramine cum mansuetudine ita regere populum, sicut Salomonem fecisti regnum obtinere pacificum, Tibi semper sit cum honore subditus, tibique militet cum quiete, sit tuo clypeo protectus cum proceribus, et vbique tua gratia victor existat: honorifica eum prae cunctis Regibus gentium: felix populis dominetur, et feliciter eum nationes adorent, viuat inter gentium cateruas magnanimus, sit in iudiciis aequitatis singularis, locupletet eum tua praediues dextra: frugiferam obtineat patriam, et eius liberis tribuasprofutura, et praesta ei prolixitatem vitae per tempora, et in diebus eiusoriaetur iustitia, a te robustum teneat regiminis solium, et cum iustita et iecunditate et aeterno glorietur in regno.</hi></p>
<p>Item dominus Archiepiscopus Coloniensis adhuc super eum dixit: <hi rend='italic'>Deus ineffabilis auctor mundi, conditor generis humani, gubernator imperii, confirmator regni, qui ex vtero fidelis amici tui patriarchae nostri Abrahae praelegisti Reges seculi profuturos, Tuprasentem Regem hunc Maximilianum cum exercitu suo per intercessionem Sanctorum vbere benedictione locupleta, et in solium regni firma stabilitate connecte. visita eum sicut Moysen in marirubro, Iosue in praelio, Gedeonem in agro, Samuelem in templo, et illa benedictione eum considera, ac sapientiae rore perfunde, quam beatus Dauid in Psalterio, Salomon filius eius te remunerante percepit de coelo, sis ei contra acies inimicorum lorica,</hi>
<pb id='s036' n='36'/>
<hi rend='italic'>in aduersis galea, in prosperis patientia, in protectioue clypeus sempiternus: et praesta vt gentes illi teneant fidem, proceres sui habeant pacem; diligat caritatem, abstineat se a cupiditate, loquatur iustitiam, custodiat veritatem, et ita populus iste sub eius imperio pullulet, ita alitus benedictione aeternitatis, vt semper maneant tripudiantes et in pace victores. Quod ipse praestare dignetur, qui viuit et regnat Deut in secula seculorum, Amen.</hi></p>
<p>Benedictione finita erexerunt Regem ad genua, et denudauerunt scapulas suas, et pectus et iuncturas brachiorum suorum: sedit cum deuotione iunctis manibus. accessit Archiepiscopus Coloniensis, vnxit eum in capite, in pectore, inter scapulas, et ambas iuncturas brachiorum circa scapulas, de oleo catechumenorum, ita dicens: <hi rend='italic'>Pax tibi,</hi> Clerus respondit: <hi rend='italic'>Et cum Spiritu tuo.</hi> Dominus Coloniensis iterum dixit: <hi rend='italic'>Vngo te in Regem oleo sanctificato, in nomine Patris et Filii et Spiritus sancti.</hi> Interim cantauerunt in choro: <hi rend='italic'>Vnxerunt Salomonem Sadoch sacerdos</hi> et Nathan propheta <hi rend='italic'>Regem in Geon, et procidentes laeti dixerunt: Viuat Rex in aeternum.</hi> Postea Dominus Coloniensis vnxit palmas manuum Regis dicens: <hi rend='italic'>Vngantur manus istae de oleo sanctificato, vnde vncti fuerunt Reges et Prophetae, et sicut vnxit Samuel Dauid in Regem; vt sis benedictus et constitutus Rex Regno isto super populum istum, quem Dominus Deus tuus dederit tibi ad regendum, et gubernandum, Quod ipse praetare dignetur, qui viuit et regnat Deus in secula seculorum, Amen.</hi></p>
<p>Interea clerus iterum cantauit: <hi rend='italic'>Vnxit te Deus, etc. Factis vnctionibus istis</hi> statim ab Archiepiscopis ducitur Rex ad sacristiam, et seniores capituli detergentes cum lana mundissima loca inuncta vbi Dominus Coloniensis oleum sacrum apposuit.</p>
<p>Item hoc facto, domini de capitulo induebant eum sandaliis, alba et stola in modum crucis in pectore. rediens ante altare, prosternens se in modum crucis. Tunc dominus Coloniensis dixit: <hi rend='italic'>Prospice omnipotens Deus serenis obtutibus hunc gloriosum Regem Maximilianum, et sicut benedixisti Regem Abraham, Isaac, et Iacob, sic illum largis benedictionibus spiritualis gratiae cum omni plenitudine tuae potentae irrigare atque perfundere digneris. Tribue ei de rore coeli, et de pinguedine terrae, habundantiam frumenti, vini, olei, et omnium frugum opulentiam ex largitate diuini muneris longa per tempora, vt illo regnante sit sanitas corporis in patria, pax inuiolata regno, dignitas gloriosa regalis palatii maximo splendore regiae potestatis oculis omnium fulgeat, luce clarissima clarescat,</hi> quasi splendidissima fulgura maxima <hi rend='italic'>perfusus lumine videatur: tribue ei omnipotens Deus, vt sit fortissimus protector patriae et consolator Ecclesiarum atque coenobiorum sanctorum maxima cum pietate regalis munificentiae, atque vt sit fortissimus Regum, triumphator hostium, ad opprimendas rebelles paganasque nationes, sitque inimicis suis satis terribilis prae maxima fortitudine regalis potentiae: optimatibus quoque atque proceribus atque fidelibus sui regni, sit magnificus et amabilis et pius, vt ab omnibus timeatur atque diligatur. Reges quoque de lumbis eius per successiones temporum futurorum egrediantur, regnumque hoc valeant regere totum et post gloriosa atque felicia tempora praesentis vitae gaudia aeterna in per petua beatitudine habere mereatur. Quod ipse praestare dignetur, qui viuit, etc.</hi></p>
</div3>
<div3 id='FrRS.01.05.05' n='5' type='section'>
<head>Adhuc alia collecta siue benedictio.</head>
<p><hi rend='italic'>Spiritus sancti gratia humilitatis nostrae officio in te copiosa descendat, vt sicut manibus nostris indignis oleo materiali delibutus pinguescis exterius, ita eius inuisibili vnguente delibutus impinguari merearis interitus, eiusque spirituali vnctione perfectissime imbutus et illicita declinare, ac tota mente et spernere discas, si valeas, et vitilia animae tuae iugiter cogitare, optare atque operari queas, auxiliante Domino nostro Iesu Christo, qui cum Deo Patre et eodem Spiritu saneto viuit et regnat Deus in secula</hi></p>
</div3>
<div3 id='FrRS.01.05.06' n='6' type='section'>
<head>Adhuc alia benedictio Regis</head>
<p><hi rend='italic'>Deus qui es iustorum gloria, et misericor dia peccatorum, qui misisti filium tuum</hi>
<pb id='s037' n='37'/>
<hi rend='italic'>preciosissimo sanguine suo genus humanum redimere, qui conteris bella et propugnator es in te sperantium, et sub cuius arbitrio omnium regnorum continetur potestas, te humiliter deprecamur, vt praesentem famulum tuum Maximilianum in tua misericordia confidentem benedicas, eique propicius adesse digneris, vt qui tua expetit benedictione defendi, omnibus sit hostibus fortior. Fac eum Domine beatum esse et victorem de inimicis suis: corona eum corona iustitiae et pietatis, vt ex toto corde et totamente in te credens tibi deseruiat, sanctamque tuam Ecclesiam defendat et subimet, populumque a te sibi commissum iuste regat, nullis insidiantibus malis eum in iniustitiam vertat. Accende Domine cor eius ad amorem gratiae tuae, per hoc vnctionis oleum, vnde vnxisti sacerdotes, Reges et Prophetas: quatenus iustitiam diligens, per tramitem iustitiae populum similiter ducens, post peracta ate disposita in regali excellentia annorum curricula peruenire ad gaudia aeterna mereatur, Per eundem, etc.</hi></p>
<p>Quibus collectis siue benedictionibus dictis, cantabatur vna praefatio pulchrae per dominum Archiepiscopum Coloniensem, quae sequitur: <hi rend='italic'>Dominus vobiscum, Sursum corda, Gratias agamus domino Deo nostro, Vere dignum iustumque est, aequum et salutare, nos tibi semper et vbique gratias agere domine sancte Pater, omnipotens aeterne Deus, Creator omnium, imperator angelorum, regnantium Rex, dominusque dominantium, qui Abraham famulum tuum de hostibus triumphare fecisti, Moysi et Iosuae populo praelatis multiplicem victoriam tribuisti, humilemque Dauid puerum tuum regni fastigio sublimasti, et Salomonem sapientiae pacisque munere ditasti. Respice quaeso ad preces humilitatis nostrae, et super hunc famulum tuum Maximilianum, quem supplici deuotione in Regem elegimus, benedictionum dona in eo mutiplica, eumque dextra tuae potentiae semper et vbique circunda, quatenus praedicti Abrahae fide fideliter firmatus, Moyse mansuetudine fretus, Iosuae fortitudine munitus, Dauid humilitate exultatus, Salomonis sapientia decoratus, tibique in omnibus placeat, et per tramitem iustitiae semper incedat, Ecclesiam tuam deinceps cum plebibus sibi annexis ita enutriat ac doceat, muniat et instruat, contraque omnes visibiles et inuisibiles hostes eandem potenter regaliterque tuae virtutis regimine administret, et ad verae fidei pacis concordiam eorum animos te opitulante reformet, vt horum populorum debita subiectione fultus, cum digno amore glorificatus ad paternum decenter solium tua miseratione conscendere mercatur, tuaeque protectionis galea munitus, et scuto insuperabili iugiter protectus, armisque caelestibus circumdatus, optabilis victoriae triumphum feliciter capiat, terroremque suae potentiae infidelibus inferat, et pacem tibi militantibus laetanter reportet, per dominum nostrum qui virtute sanctae crucis tartarum destruxit, regnoque Diaboli superato victor ad caelos ascendit; in quo potestas omnis Regum consistit et victoria: qui est gloria humilium et vita salusque populorum. Quitecum viuit, etc.</hi></p>
</div3>
<div3 id='FrRS.01.05.07' n='7' type='section'>
<head>Adhuc alia Praefatio.</head>
<p><hi rend='italic'>Deus Dei filius Iesus Christus Dominus noster, qui a patre oleo exuliationis vnctus est prae participibus suis, ipse per praesentem sacrae vnctionis infusionem</hi> Spiritus <hi rend='italic'>paracleti super caput tuum infundat benedictionem, eandemque vsque ad interiora cordis tui penetrare faciat, quatenus hoc visibili ac tratiabili dona inuisibilia percipere, et temporali regno iustis moderaminibus executo, aeternaliter cum eo regnare merearis, qui solus sine principio Regum Rex viuit, regnat, et gloriatur cum Deo patre in vnitate eiusdem sancti, per omnia secula secuorum.</hi></p>
<p>Quibus praefationibus finitis, Dominus Rex Romanorum induebatur vna cappa per Archiepiscopos Moguntinensem, Treuirensem, et Coloniensem, tradentes sibi simul gladium nudum Sancti Caroli, Archiepiscopo Coloniensi dicente: <hi rend='italic'>Accipe gladium per manus Episcoporum, licet indignas, vice tamen et auctoritate Sanctorum Apostolorum consecratas, tibi regaliter impositum, nostraeque benedictionis officio in defensionem sancta Dei Ecclesiae diuinitus ordinatum. Et esto memor de quo Psalmista prophetauit, dicens. Accingere gladio tuo super femur tuum potentissime, vt in hoc per eundem vim aequitatis exerceas, iniquitatis vioentiam potenter destruas, et sanctiam</hi>
<pb id='s038' n='38'/>
<hi rend='italic'>Dei Ecclesiam eiusque fideles propugnes ac protegas, nec minus sub fide falsos quam Christiani nominis hostes execres ac destruas, viduas et pupillos clementer adiuues ac defendas, desolata restaures, restaurata serues, vlciscaris iniusta, firmes bene disposita: Quatenus haec in agendo virtutum triumpho gloriosus iustitiaeque cultu egregius, cum mundi saluatore (cuius typum geris) in nomine eius sine fine merearis regnare. Qui cum paere et spiritu sancto viuit et regnat Deus, etc.</hi></p>
<p>Quibus dictis posuerunt gladium nudum in vaginam et cinxerunt Regem eodem gladio. Et Archiepiscopus Coloniensis tradidit sibi armillas, pallium et anulum, dicens: <hi rend='italic'>Accipe regiae dignitatis anulum, et per hunc Catholicae fidei cognosce signaculum, et vt hodie ordinaris caput et princeps regni et populi, ita perseuerabilis auctor ac stabilitor Christianitatis et Christianae fidei fias, vt felix in opere cum Rege Regum glorieris per eum, cuius est honor et gloria per infinita secula seculorum, Amen.</hi></p>
<p>Quibus dictis, Dominus Coloniensis tradidit sibi sceptrum et pomum regale, dicens: <hi rend='italic'>Accipe virgam virtutis atque aequitatis, qua intelligas mulcere pios, et terrere reprobos, errantibus viam pandere, lapsisque manum porrigere, disperdasque superbos, et releues humiles: et aperiat tibi ostium Iesus Christus Dominus noster, qui de se ipso ait. Ego sum ostium: per me si quis introierit, saluabitur. Et ipse est, qui est clauis Dauid, et sceptrum domus Israel, qui aperit et nemo claudit et nemo aperit. Sitque tuus ductor, qui educit vinctum de domo carceris sedentem in tenebris et vmbra mortis, et in omnibus sequi merearis eum, de quo Propheta Dauid cecinit. Sedes tua in seculum seculi: virga aequitatis, virga regni tui, et imitando ipsum diligas iustitiam, et odio habeas iniquitatem. Quod propterea vnxit te Deus tuus ad exemplum illius, quem ante secula vnxerat oleo exultationis prae participibus suis. Per Iesum Christum Dominum nostrum.</hi></p>
<p>His finitis, Coloniensis, Moguntinensis et Treuirensis Archiepiscopi, omnes tres simul imposuerunt Regi coronam Sancti Caroli super caput eius, pariter dicentes: <hi rend='italic'>Accipe coronam Regiam ac regni. quae licet ab indignis Episcoporum manibus capiti tuo imponitur, quanque sanctitatis gloriam et opus fortitudinis expresse signare intelligas, et per hanc te principem ministerii nostri non ignoras. Ita vt sicut nos in interioribus pastores et animarum rectores intelligimur. ita et tu in exterioribus verus. Dei Cultor strenuusque contra omnes aduersitates Ecclesiae Christi defensor regnique tibi a Deo dati existas, et per officium nostrae benedictionis vice Apostolorum omniumque Sanctorum suffragio, tuo regimini commissi vtilis executor, regnatorque proficuus semper appareas, vt inter gloriosos athletas virtutum gemmis ornatus, et praemio sempiternae felicitatis coronatus, cum redemptore ac saluatore Domino nostro Iesu Christo, cuius nomen vicemque gestare crederis, sine fine glorieris. Qui viuit et imperat Deus cum Deo patre in veritate Spiritus sancti Deus per omnia seculorum Amen.</hi> Omnibus his dictis ductus est Rex ad altare per Archiepiscopos Moguntinensem et Treuirensem. Ibi ponens ambas manus super altare, faciens hanc professionem in vulgari: <hi rend='italic'>Profiteor et promitto coram Deo et Angelis eius a modo et deinceps legem et iustitiam, pacemque sanctae Dei Ecclesiae seruare, populoque mihi subiecto prodesse et iustitiam facere, et conseruare iura regni, saluo cordigno diuina misericordiae respectu, sicut cum consilio principum et fidelium regni atque meorum melius inuenire potero. Sanctissimo Romano Pontifici et Ecclesiae Romanae, caeterisque Pontificibus et Ecclesiis Dei condignum et canonicum honorem volo exhibere. Ea etiam quae ab Imperatoribus et Regibus Ecclesiis seu Eccesiasticis personis collata sunt et erogata, inuiolabiliter ipsis conseruabo et faciam conseruari, Abbatibus et ordinibus vasallis regni, honorem congruum volo portare et exhibere, Domino nostro Iesu Christo mihi praestante auxilium, fortitudinem et decorem.</hi></p>
<p>Qua professione facta ductus est Rex per Dominos Archiepiseopos Moguntinensem et Treuirensem ad solium suum seu sedem regiam, quae est superius super altum monasterium ante altare Apostolorum Simonis et Iudae, Clero cantante Responsorium istud:</p>
<p><hi rend='italic'>Desiderium animae eius tribuisti ei Domine, et voluntate labiorum eius non fraudasti
<pb id='s039' n='39'/>
eum.</hi> Versus. <hi rend='italic'>Quoniam praeuenisti eum in benedictionibus dulcedinis, posuisti in capite eius coronam de lapide precioso,</hi> Et voluntate, Et Dominus Archiepiscopus Coloniensis sequebatur cum suis ministris Regem cum caeteris Principibus, ponentes cum ad candem sedem regiam sancti Caroli lapideam, Ibi Dominus Coloniensis dixit: <hi rend='italic'>Ita retine amodo locum regium, quem non iure haereditario neque paterna successione, sed Principum seu electorum in regno Almaniae tibi noscas delegatum, maxime per auctoritatem Dei omnipotentis et traditionem nostram praesentem, et omnium Episcoporum caeterorumque seruorum Dei. Et quanto clerum sacris altaribus propinquiorem prospicis, tanto ei potiorem in locis congruis honorem impendere memineris, quatenus mediator Dei et hominum te mediatorem cleri et plebis in hoc regni solio conseruet, et in regno aeterno secum regnare faciat Iesus Christus Dominus noster, Rex regum et Dominus dominantium. Qui cum Deo patre et spiritu sancto viuit et regnat Deus, etc.</hi></p>
<p>Rege sic in sede regia sedente, mox accesserunt qui ad militiam creari desiderauerant, quando gladium Sancti Caroli extraxit Rex tenens in manu sua: Et accessit primo Philippus Comes Palatinus Rheni princeps Elector Imperii: Deinde Ernestus Dux Saxoniae princeps elector Imperii. De post Dux Guliacensis: Casparus Dux Bauariae Comes in Feldentz, Carolus Dux Gelriae, Marchio de Baden, Wilhelmus Landgrauius Hassiae in Cassel, VVilhelmus de Egmund cum quampluribus aliis in numero ducentorum et vltra, facti milites, Et factus est sonus tubarum. Deinde descenderunt inferius in locum pristinum chori: ibi cantauerunt, <hi rend='italic'>Te Deum laudamus.</hi> Quo finito legebatur Euangelium, <hi rend='italic'>Cum natus esset,</hi> etc. De post <hi rend='italic'>Credo in Deum.</hi> Offert. <hi rend='italic'>Reges Tarsis,</hi> etc. Deinde Rex Romanorum sceptrum in manu sua portans ibat ad offertorium offerens quamplures petias auri.</p>
<p>Deinde ibant Arehiepiscopus Moguntinensis et Treuirensis, et postea alii principes electores. Sic processus fuit in missa vsque ad pacem: ibi dominus Archiepiscopus Coloniensis vertit se versus populum, dando Regi et caeteris Principibus benedictionem dicens: <hi rend='italic'>Benedicat tibi Dominus custodiatque te, et sicut te voluit super populum suum esse Regem, ita in praesenti seculo felicem et aternae felicitatis tribuat esse consortem.</hi> Responderunt <hi rend='italic'>Amen.</hi> Item missa finita vocatus fuit Comes de Chymay, et factus est per Imperatorem Princeps de Chymay.</p>
<p>Item venerunt capitulares Ecclesiae Aquensis recipientes Regem Romanorum in Canonicum: qui ipsis praestitit iuramentum quo ad praebendam hanc in eadem Ecclesia. Et dederant sibi locum in choro. Ipse etiam dedit statuta, et vinum admissionis, iuxta consuetudinem Ecclesiae. Et habet duos vicarios in loco, qui capiunt integram praebendam et supplent locum suum in Ecclesia. Sic coronatio Regis finem habet.</p>
<l><hi rend='italic'>Processus ex Ecclesia, ad domum Ciuitatis.</hi></l>
<p>Istis sic peractis, exiuerunt Ecclesiam ad locum prandii scilicet domum ciuitatis paratum isto ordine. Nobiles praecesserunt. Postea Comites et Barones in magna multitudine. Deinde tubicinatores et heraldi. Postea Praelati, Episcopi et Principes. Deinde Electores Imperii. Primo Dominus Archiepiscopus Treuerensis, secundo Ernestus Dux Saxoniae cum gladio nudo ante Regem. in latere eius dextro Philippus Comes Palatinus cum pomo aureo, in sinistro latere electus Augustensis habens penes se vnum deferens sceptrum loco Marchionis de Brandenburg, qui obiit. Tunc Rom. Rex cum corona regia et cappa, habens gladium in femore et coronam in capite, in cuius latere dextro Dominus Archiepiscopus Coloniensis, in sinistro Archiepiscopus Moguntinensis, cum eorum vestimentis ac ornamentis, prout eis tanquam Electoribus conuenit et decens erat, Imperialis Maiestas cum sua corona et cappa imperiali et suo heraldo.</p>
<p>Item itinere transeundo vsque ad domum ciuitatis nomine Regis seminabatur vel proiiciebatur ad populum pecunia, floreni scilicet Rhenenses, et moneta argentea, in valore trecentorum florenorum. Et populus magis sequebatur pecuniam quam Regem.</p>
<pb id='s040' n='40'/>
<p>Ipsis sic existentibus super domum ciuitatis, in qua Rex fecit parari magnum conuiuium omnibus Principibus. Et descendit Ernestus Dux Saxoniae princeps elector et Sacri Rom. Imperii Archimarschalcus, ascendens equum, veniens ad magnum cumulum hauenae positum in foro ante domum ciuitatis Aquensis. Intrans hauenam cum equo suo vsque ad pectus equi, habens vnum modium et hostorium siue baculum argenteum in manu sua, ad mensurandum hauenam. Recipiens suum modium mensurandi argenteum impleuit hauena, mensurauit, tradidit vni ex suis, et sic compleuit officium suum, et post recessum suum in continenti erat ibi tanta pressura hominum residuum hauenae recipientium quatenus seminabatur et proiiciebatur quasi per totum forum.</p>
<p>Item ascendit Imperialis Maiestas domum ciuitatis, abstraxit se in vna Camera exuens pontificalia sua, rediens ad mensam in capite aulae transuersaliter factam et ornatam, sex gradibus altam et eleuatam, in qua sedebat sua Maiestas, et Rex Romanorum filius suus Maximilianus.</p>
<p>Item mensa erat cooperta de panno aureo, cum armis Burgundiae preciosissime ornata.</p>
<p>In sinistro latere erat vna credentia septem stadiis alta ornata vasellis preciosissimis, non paruas sed magnas vltra ducentas petias aureas et argenteas numeratas, demptis scutellis argenteis ac scyphis. Imperator vero volens locum dare filio suo honoris, tanquam sponso Dei, nullam parare fecit credentiam: licet inter omnes principes habeat preciosissimam.</p>
<p>Et cum Imperator, et Rex Rom. ad prandium irent, venit electus Episcopus Augustensis de Hohenzorn dictus, locum Marchionis Brandenburgensis suppleuit cum eaeteris Comitibus, Ernesto Duce Saxoniae praecedente cum baculo, aquam porrexit et manutergium: aqua in peluibus argenteis erat.</p>
<p>Item tres Archiepiscopi benedictionem et Benedicite dixerunt. Et sigillum simul de cancellaria Imperatoris ceperunt, ante Regem posuerunt cum vno baculo.</p>
<p>Ipsis sic sedentibus et electoribus Rom. Imperii mensae astantibus, Ernestus Dux Saxoniae princeps elector tanquam Archimarschalcus cum baculo nigro in manu, et Comes Palatinus Princeps elector ac dapifer Rom. Imperii, post ipsum, accesserunt ad coquinam Regis. Ibi Comes Palatinus equitando de coquina Regis quatuor scutellas argenteas in manibus produxit, descendens ante domum ciuitatis de equo, ascendit domum ciuitatis, Ernesto Duce Saxoniae praecedente cum baculo, portauit scutellas argenteas cum ferculis in manibus, et ad mensam Regis collocauit. Et postquam principes electores sua officia exercuerunt, quilibet Princeps Elector solus sedebat ad mensam sibi paratam cum sua propria credentia.</p>
<l><hi rend='italic'>Ordo sedentium in prandio.</hi></l>
<p>In capite et in medio aulae vel palatii sedebat Imperialis Maiestas, et Rex Romanorum filius suus Maximilianus, in mensa ipsis parata et ornata, sex graduum alta: quibus ministrando astabant Principes, Comites et Barones, inter quos Princeps de Chymay et Dux Gelriae erant primi, vnicuique vero principi electori de sui ipsius familia ministrabant Comites, Barones et nobiles.</p>
<p>Item in latere dextro et loco procliuiori palarii, primo Dominus Archiepiscopus Coloniensis princeps elector Imperii, secundo parara erat vna mensa pro Rege Bohemiae, quae erat vacua propter eius absentiam. Tertio Philippus Comes Palatinus Rheni Princeps elector etiam solus in mensa sibi parata. Quarto sedebant Oratores Ducis Anstriae. Quinto loco Episcopi Leodiensis, VVormatiensis, Cameracensis, Sibinicensis, et Missensis. Sexto ordine vel loco ciuitas Aquensis. Septimo loco ciuitas Coloniensis. Item Archiepiscopus Treuirensis princeps elector in propria mensa sibi parata in medio aulae in faciem Imperatoris et Regis cum sua credentia sedebat.</p>
<p>In sinistro latere Dominus Archiepiscopu Moguntinensis primo loco in sua
<pb id='s041' n='41'/>
propria mensa cum sua credentia sedebat. Secundo loco Ernestus Dux Saxoniae princeps elector solus etiam sedebat in sua mensa. Post hos pro Marchione de Brandenburg erat mensa parata quae erat vacua propter absentiam suam. Deinde Albertus Dux Saxoniae, Dux Cleuensis, Casparus Dux Bauariae, Dux Guliacensis, et quidam orator Comitis de VVirtenberg, sedebant. Quinto loco consules ciuitatis Franckfordensis. Sexto loco consules ciuitatis Nurenbergensis. Hic dissensio facta est. Nornbergensis Marschalcum Regis accesserunt, cur Franckfordenses super eos locum haberent. Qui respondit. sic fore ordinatum in suo registro. Sed non contenti Regem accesserunt, qui pie respondit: <hi rend='italic'>Quoniam in Franckfordia electi sumus in Regem, ideo modo locum eorum sic habere debent: alio tempore de sessionibus et locis cogitemus.</hi> Durabat autem prandium istud vsque fere ad horam tertiam. Quid vltra dicam? fuerunt fercula citra quinquaginta, et semper scutella fuerunt repletissimae. Integer lepus, agnus, pauo, et de omnibus generibus auium et piscium et ferarum: et vina optima ac preciosissima. In ferculis signa Principum pendebant: quis omnia enarrare potest?</p>
<p>Item in foro pauperes et famelici stabant, quibus per fenestras carnes, panes, integri lepores et agni assati proiecti sunt: et factus est clamor magnus in foro. Sed in aula seu palatio isto fuit silentium, non clamor, nisi in quantum vnus cum alio submissa voce loquebatur. Et prandio facto iterum aqua in peluibus argenteis adducta est cum manutergio ad mensam Imperialis M. et Regis Romanorum, deinde Archiepiscopi tres grates Deo referebant. Post hoc quidam de numero heraldorum clamauit voce magna dicens; <hi rend='italic'>Si qui sunt qui desiderant creari in milites, accedant Regem hic vel in domo, paratus est. Etsi qui aceesserunt hodie, qui non sunt habiles, pro non creatis sunt habendi, et prohibendi ab aliis, ne signa militum deferant, et qui de numero illorum velint permanere, debent Regem de hoc certificare.</hi> Quibus dictis omnes surrexerunt, Imperatorem et Regem ad hospitia sua perduxerunt, circa horam quartam, et in pace omnia requiescebant.</p>
<p>Item pauperibus omnibus datae sunt eleemosynae in abundantia. Sic a fine omnia sunt denominanda, pauperes Christi non sunt neglecti.</p>
<p>Decima die Aprilis quae fuit secunda post dominicam Misericordiae Domini, de mane nissa audita ostendebantur reliquiae Ecclesiae Aquensis in publico in praesentia omnium Principum praescrip torum ac comnium Christi fidelium ibidem existentium.</p>
<p>Quo facto consules ac tota communitas ciuitatis Aquensis fecerunt iuramentum vel homagium Rom. Regi ante domum ciuitatis in praesentia Imperatoris, Principum electosum ac aliorum Principum, et Rex firmauit priuilegia ipsorum. Illo facto immediate recesserunt principes versus Coloniam, scilicet Rom. Rex, Archiepiscopus Coloniensis, Comes Palatinus Rheni, Archiepiscopus Treuirensis, Imperialis autem M. et Archiepiscopus Moguntinensis manserunt ibidem illa nocte.</p>
<p>Vndecima die Aprilis quae fuit quinta Misericordiae Domini, applicuerunt omnes Principes simul cum Imperatore et Rom. Rege ante ciuitatem Coloniensem, introeundo in optimo ordine. Conuenerunt enim omnes Principes ante ciuitatem cum suis, consulatus obuiam venit in vestitu nigro, citra centum equos, et armigeri citra mille manserunt prope portam, quam Rex consueuit intrare post suam coronationem et antecesserunt Regem a longe per ciuitatem. Nam propriam habet plateam, per quam intrat vsque ad Ecclesiam maiorem.</p>
<p>Item pramisit multos de fimilia Ducis Guliacensis, Ducum Saxoniae Ernesti Elecloris et Alberti, et Philippi Ducis Bauariae Comitis Palatini. Deinde tubicinatores, fistulatores, et iterum aliqui de familia Archiepiscopi Coloniensis, Deinde tres armati, scilicet Dominus de Yselstein, et Dominus Wilhelmus frater eius de Egmund, et Dominus Vitus de Wolckenstein qui armiti erant; cum equis armatis, a vertice capitis vsque ad plantam pedis, qui antecesserunt Regem. Deinde Electores Imperii, Philippus Comes Palatinus Princeps Elector, et Dux Cleuensis. Post eos Dux Saxoniae Ernestus Princeps Elector, cum gladio nudo, et Archiepiscopus Treuirensis, iuxta ordinem suum. Deinde Rex Romanorum etiam armatus a planta pedis vsque ad verticem capitis, in medio Archiepiscoporum Coloniensis et Moguntinensis. Imperator ftatim sequebatur in curru suo, et post ipsum multitudo magna. Sic intrauerunt ciuitatem in sono tubarum vsque ad portam curiae maioris Ecclesiae, vbi Rex de equo et Principes Electores et caeteri Principes descenderunt, Regem ad portas ecclesiae perduxerunt, Imperator in curru permansit. Accessit autem suffraganeus Coloniensis in pontificalibus habens crucem, osculum dedit Regi, et caeteri cum crucibus, candelis, vexillis: et praelati omnium Ecclesiarum Regem Rom. ad tres Reges perduxerunt vbi locus paratus erat pro oratione. Qua completa inceperunt cantare, <hi rend='italic'>Te Deum laudamus,</hi> et intrauerunt chorum. Illo finito suffraganeus benedictionem dedit, et Canonici Regem in canonicum receperunt iuxta consuetudinem Ecclesiae suae: Post haec Regem ad hospitium perduxerunt. Item postquam Rex descendit de equo suo transeundo ad Ecclesiam, Dominus de Nuvvenar iure suo recepit equum Regis cum ornamentis suis aureis.</p>
<p>Duodecima Aprilis Principes ad consilium venerunt, et de recessu Principum conclusum erat. Sed superuenerunt ambasiatores Regis Poloniae magnifice, et retardati suut Principes.</p>
<p>Sabbato mane sequenti facto consilio Ernestus Dux Saxoniae per Hassiam viam aliam reuersus est ad terram suam. Albertus frater eius ibi cum aliis Principibus remansit. Sic per dies quatuordecim magna consilia habuerunt: quod conclusum est, expectemus cum patientia. Etiam Principes hastiludia fecerunt inter se, et post multa consilia Principes separati sunt, quilibet ad terram suam.</p>
</div3>
<pb id='s042' n='42'/>
<div3 id='FrRS.01.05.08' n='8' type='section'>
<head>HENRICI VII. ANGLIAE REGIS AD MAXIMILIANVM REGEM ROMANOR. ET IMPERII ORDINES, IN COMITIIS CONFLVENTIAE HABITIS ANNO MCCCCXCII. LEGATIO.</head>
<p>SERENISSIMO Romanorum Regi semper Augusto, Hungariae, Dalmatiae, Croatiae, etc. Regi ac Reuerendissimis et Illustrissimis Principibus Electoribus, caeterisque Principibus Sacri Romani Imperii, Serenissimi Regis Angliae orator offert ea quae collegit, ad magis cognoscendum et colligendum falsitates, fraudes et proditiones Francorum; vt ab eis magis caueatur.</p>
<p>Primo dicit, vnumquemque scire debere, quod fides vnius Franci est deterius pignus domus suae. Quia quicquid iurant vel promittunt; hoc semper fit in fraude et decepnone, <note>Artes Gallorum adgnoscit Metzeray, ipse Gallus Abrege Chronol. Tom. III. p. 313. dum ait: <hi rend='italic'>Le Breton auoit aupres de luy Pierve Landays son Tresorier, homme de bas lieu, mais fort habile et capable de contreminer tour les artifices de Louis XI.</hi> Hinc etiam Baco de Verulamio Hist. Henrici VII. p. 142. <hi rend='italic'>Britannia igitur, hiscerationibus permot a artificiose instillatis, ab iis, quos Rex Gallus, (qui pramiis et promissis non pepercerat) in suas partes traxerat.</hi></note> nec aliquid nisi pro arbitrio et placito suo tenent vel obseruant: cum aliae Christianorum nationes fidem seruare soleant, imo et Turci et Saraceni promissa seruent. Et vt vnusquisque id magis intelligat, notorium est, Francos multa iureiurando promisisse, et sigillasse, ac sigillata dedisse Serenissimo quondam Eduardo Angliae Regi, tam super coniugio Regis Franciae praesentis cum filia ipsius Eduardi, quam eidem dandi et persoluendi in sua ciuitate Londonensi quinquaginta millia scutorum aureorum, quotannis, quoad decisum fuisset in causa in qua ipse Eduardus ad coronam Regni Franciae praetendebat, et ad Ducatum Normandiae et Guiennae: quod per septennium ipsi Franci obseruarunt, et postmodum visa opportunitate a praemissis et iureiurando fecerunt. Vlterius quis ignorat pactiones, promissiones et iuramenta atque sigilla, quae ipsi Franci fecerunt tam Illustrissimo Carolo quondam Burgundiae Duci, quam etiam Francisco Duci Britanniae, vt cum eis in pace viuerent, et bellum de medio Franciae tollerent, vt eos hoc pacto a dicto Eduardo Rege Angliae separarent. Tamen nihil obseruarunt nisi vsque quo necessitas eos cöegit, quia manifestum est Francos contra illa promissa exercitum misisse contra dictum Ducem Carolum ad Nanse in Lotharingia castra metantem: vbi eorum perfidia occubuit, et postmodum dicti Franci magnis etiam iuramentis atque sigillis quaesiuerunt coniugium Regis Franciae praesentiscum filia Serenissimi Romanorum Regis, relicta et repudiata filia Regis Eduardi, quae paulo post mortua fuit. Praeterea dicti Franci suis cautelis et fraudibus adeo subuliter laborarunt, vt Barones et proceres Britanniae corruptionibus et pensionibus, et Regium ordinem illis dando in suum fauorem attraxerint, adeo vt illi thesaurum Britanniae Ducis. interceperunt, et in personam sui illustrissimi Principis violentas manus imposuerunt, vt hoc modo ipsi Franci facilius et mortem ipsius Ducis viderent, et ipsius Ducatum lucrarentur: quod suis muneribus, corruptionibus, pensionibus, et Ordinis regii donationibus tandem sunt consecuti. Quia plurimi Britanniae proceres illis cautelis, promissionibusque deuicti, Francos in Britanniam introduxerunt contra ipsum Franciscum, qui dolore talium proditionum magis quam senio vitam finiuit. Deinde notum est, post mortem Eduardi Regis Angliae, Ducem Clocestrensem eius fratrem, principem strenuissimam, electum in tutela atque regimine pupillorum Eduardi Regis fratris sui, vt regnum regeret ac gubernaret, illis pupillis existentibus adeo a Francis sollicitatum et promissionibus obsecratum fuisse, vt crudelissime nepotes suos extinxerit, <note>de hoc plenius Polydorus Virgilius <hi rend='italic'>Hist. Angl. lib. XXV.</hi></note> vt se Regem faceret: in quo Deus eum puniuit, licet Francorum punitionem hactenus distulerit. Item quis ignorat maxima iuramenta, pacta atque sigilla non solum Regis Franciae sed etiam omnium Principum, ciuitatum, vniuersitatum, communitatum totius regni data esse in perficiendo coniugio inter praesentem Regem
<pb id='s043' n='43'/>
Carolum et filiam Serenissimi Romanorum Regis: quod ad eum finem fecerunt, vt in possessione occupatae Burgundiae et aliarum patriarum permanerent, vt interea Flandrenses sub vmbra pacis sollicitarent, et in suam partem attraherent, et vt ipsam filiam Sereniss. Rom. Regis in sua potestate haberent, vt si fortassis Illustrissimus Philippus Archidux decessisset, et illas occupatas patrias et alias omnes ipsius obtinerent, et sub vmbra ipsius coniugii omnes querelas et lites sopirent et de medio tollerent, quas Serenissimus Romanorum Rex aduersus eos de iure mouere poterat. Quibus rebus sie existentibus ipsi clanculum Britanniae Ducatum (vt dictum est) occuparunt, nec alia ratione ipsum coniugium cum Sereniss. Rom. Regis filia quaesiuerunt, et non aliqua dilectione aut affectione erga ipsum Romanorum Regem aut Sacrum Imperium: quinimo ad ipsum Imperium dicunt et iactant se ius habere, et praesertim ad eas patrias quae sitae sunt circa Rhenum.</p>
<p>Et vt facilius tam Serenissimus Romanorum Rex, quam Illustrissimi Principes, Gallorum fallacias memoria teneant, quis ignorat eorum promissa et iuramema tam Franckfordiae <note>intelligit Tractatus Pacis inter Carolum VIII. et Maximilianum Francofurti XXII. Iulii 1489. conclusos, qui extant in <hi rend='italic'>Recueil des Traittes de Paix Tom. I. p. 743.</hi> quibus pacem et amicitiam perpetuam promittit, et de restituenda Burguhdia spem facit Carolus. In eadem, pace comprehenditur Anna Britannica, vt plena gaudeat securitate, modo Anglos dimittar.</note> quam Vlmae praestita Serenissimo Romanorum Regi, quorum colore et vmbra ipsum Romanorum Regem et Principes Imperii retardarunt ac reuocarunt ab auxilio in Britanniam mittendo, et sex millia Anglicorum pugnantium extra Britanniam dimiserunt, quae pro illius patriae defensione Serenissimus Rex Angliae modernus propriis expensis ibidem tenebat: quibus fraudib. ipsi Franci Britanniae Ducatum sunt consecuti, eiusque Ducissam sponsam et coniugem Serenissimi Romanorum Regis (vt quisque nouit) ipse Rex Franciae in coniugium fraudulenter accepit, et cum ea concubuit, derelicta et repudiata illustrissima Margareta Serenissimi Romanorum Regis filia, sibi autem per verba de praesenti desponsata <note>Sponsalia haec per Tractatum Atrebatensem inter Ludouicum XI. et Maximilianum Austriae Archiducem die XXIII. Decembris 1482. conclusa, in quibus haec verba: item <hi rend='italic'><foreign lang='FR'>pour plus grande secreté de la dite Paix, Traité et Alliance de Mariage est fait, promis, consenti et accordé entre mondit Seigneur le Dausin, seul fils du Roi, et heritier apparent de la Couronne, et madite Damoiselle Marguerite d' Autriche, seule fille de mondit Seigneur le Duc, et de feüe Madame Marie de Bourgogne, fille vnique de feu Monsieur le Duc Charles, que Dieu absolue: et se parfera et solemnisera ledit mariage la dite Damoiselle venüe en âge requis de droit.</foreign></hi> Recueil des Traittes de Paix <hi rend='italic'>Tom. I. p. 705.</hi> Dissolutionem Sponsaliorum Nauclerus vol. II. Gen. L. ad a. 1491. ex Francorum mente legitimare conatur. dicens: <hi rend='italic'>verum tamen Franci nihil in his per peram affirmant actum. Nam vt aiunt, domina Margarita annum nondum agens quartum, ad Carolum tunc Delphinum Viennensem sperati ad pacem matrimonii gratia de ducta est, quod quidem pactum de nuptiis rex Rom. semper improbauerit, tum quod a Flamingis se in consulio et reclamanti, conflatae coniurataeque essent tum quod maior aequo dos designata fuisset. Accessit <unclear reason='print blotted'>his</unclear> odium implacabile regis Rom. in Carolum, inde non mirandum, si ipsa, his cognitis, nondum adulta, remissa est, cum impuberis ante pubertatem inanis sit assensus: et dum pubescunt, licitum est illis sponsalium poenitere, vt indicant canones sacri.</hi> Respondet tamen Trithemius Chr. Hirs. ad an. 1491. <hi rend='italic'>anno praenotato Carolus Rex Gallorum VIII. Margaritham Regis Germanorum Maximiliani filiam sibi a patre Ludouico XI. ante IX. annos, vt supra diximus, cum magna solemnitate de sponsatam, remisit ad Patrem in Flandriam, opere de monstrans, se vacuum fide, auaritia plenum. Erat autem Margaritha duorum annorum, et Carolus agebat sextum, quando sponsalia inter eos fuerunt celebrata. Mansit ergo in Gallia nouem annis, et cum remitteretur ad patrem, annum agebat vndecimum. Quae autem fuerit caussa remissionis Margarithae ad patrem, dicam paucis, vt nouerit posteritas omnis, nullam in virgine fuisse culpam, nec patrem Gallo, qua remittetur praebuisse occasionem, sed Carolum leuitate motum, ambitione et auaritia stimulis concitatum, egisse quod non debuit, quodque vix iure potuit. Annam Britanniae Ducuis filiam Rex Maximilianus per suos legitimos procuratores sibi futuram desponsauerat vxorem, cum ea vt vnica haerede habiturus et Britanniae Ducatum. Quod vbi Gallo innotuit, vt Ducatum patuisset habere. Britanniae rapuit haeredem et vxorem duxit contra Ius et aequitatem Maximiliano prius legitime desponsatam non sine scandalo plurimorum. Haec fuit causa non alia.</hi></note> contra ordinem
<pb id='s044' n='44'/>
et statum diuinum ac sanctae matris Ecclesiae, ad maximam dederunt ignominiam, infamiam et scandalum religionis Christianae, et in perniciosum exemplum totius mundi: quod tam sancta mater Ecclesia, quam sacrum imperium Romanum, omnesque Reges et Principes orbis nec ferre nec tolerare deberent, ne deteriora eius exemplo consequantur, si tam detestabile facinus impunitum omittatur. Item cum ipsi Franci et iuramentis et sigillis et sub. poena censurarum Apostolicarum se obligauerint, casu quo dictum coniugium solueretur, ad restiturionem <note>Comitatus enim Burgundiae, Arthesiae, Charloii ac Noycii cum aliis terris per Tracta tum Atrebatemsem Gallis in dotem Margarethae fuerunt cessi: Facta tamen postea harum terrarum restitutio per pacem Senliacam XXIII. Maii 1493. conclusam, quae extat in Recueil des Traittes de Paix <hi rend='italic'>Tom. I. p. 703.</hi> de qua Phil. de Comines <hi rend='italic'>Mom. lib. VII. c. III.</hi> P. Heuterus <hi rend='italic'>lib. V. c. I.</hi> G. a Roo <hi rend='italic'>lib. X. p. 522.</hi></note> tam ipsius filiae Serenissimi Romanorum Regis quam patriarum in dotem ei datarum; tamen hactenus in maximam iniuriam, contemtum, ignominiam et infamiam totius Romani Imperii, et Sedis Apostolicae, ac totius nobilissimae nationis Germanicae, ipse Rex Franciae dictam restituionem denegat: licet per Oratores suos tam Serenissimo Imperatori quam Romanorum Regi, ac illustrissimo Archiduci Philippo huiusmodi restitutionem obtulerit, ad obumbrandum et tegendum sui sceleratissimi facinoris in credulitatem: cum nuper Oratoribus Serenissimi Rom. Regis et ipsius Archiducis Philippi, domino scilicet Engelberto de Nassau ac caeteris dictam restitutionem denegauerit. Ex quibus vnicuique notorium est quam sit confidendum in ipsorum Gallorum promissionibus, quantaue earum sit veritas aut fides. Qui etiam in praesentiarum sollicitant, ac omni diligentia quaeritant separare ac diuidere, si possint, serenissimos Romanorum et Angliae Reges inagnis suis promissionibus atque muneribus, vt eos auertanta bello in Franciam assumendo, et vt impediant Principes et communitates Sacri Imperii ab auxilio dando Serenissimo Romanorum Regi in tam iusta causa, acerbaque iniuria vlciscenda. Quinimo iactant Franci, se esse seruos quod per discordias Principum Germaniae ad optata peruenient, et quod facile ipsum Imperium consequentur: quod Deus auertat. Quia omnes Imperii Principes ac liberas ciuitates in maiori seruitute ac paupertate tenerent ac collocarent, quam alii hactenus fecerint, vt omnibus est manifestum. Item scire potest vnusquisque Gallorum potentiam per occupationem Britanniae tam in potentia pecuniarum quam militantium valde auctam fuisse: quia ex Britannia tempore illustris bonae memoriae Ducis Francisci circiter sex aut octo centena millia Florenorum aureorum ordinarie sine vllius iniuria ad ipsius Principis vtilitatem quotannis extrahebantur et exigebantur, et idem Dux circiter duodecim aut quindecim millia pugnantium cum paruo onere patriae poterat congregare. Item quia tam in vna parte Britanniae iuxta Franciam, quam etiam in ipsa Francia, saltem naturale habetur; ex nouo quodam theloneo per ipsos Francos in ipsis salinis imposito, Britanniae reditus ordinarii ad decies centena millia florenorum iam aestimari dicuntur. Idem considerandum est in ducatu Britanniae circiter decem millia hominum maritimorum haberi, qui negotiis maritimis versari et viuere solent. Item in eodem Ducatu circiter duo millia nauium communiter inuenientur, vt aliquando in vno portu trecentae magnae naues reperiantur: quae patria in portubus, et accessibus naualibus, ac etiam nemoribus et siluis pro materia nauium valde copiosa est: Vt ibidem naues mille, imo mille et quingentarum amphorarum fieri possint. Qua commoditate ipsi Franci Dominos se maris facere quaeritant. Nec dubitandum est, nisi eorum violentis progressibus obuietur, quin breui tempore Franci tam Angliam quam Flandriam, et sic paulatim liberas Imperii patrias, ipsosque Principes per eorum subtiles et fallaces violentias in suam ditionem et seruitutem subiiciant: prout iam de Britannia eos fecisse constat, a qua caeteri exemplum capere possunt.</p>
<p>Licet autem ipsi Franci ipsum Britanniae Ducatum occupauerint, nondum tamen corda hominum eorumqueanimos sunt consecuti: qui nec volunt, nec possunt seruitutem subiectionemque Gallorum perferre, cum ipsi Galli natura feri atque superbi,
<pb id='s045' n='45'/>
omnemque aliam nationem sint contemnentes. Et licet Francorum Rex ipsorum Britannorum dominam in vxorem acceperit, ipsi tamen populi considerantes malitiosum et violentum ac perfidum modum et viam, quibus ipsam Ducissam obtinuerit, et quomodo ipsi Britanni per ipsos Francos decepti fuerint, et quot mala et iniurias ab ipsis Francis patiantur, considerantes etiam omnes Britanniae diuitias et rerum copias ac prosperitates ex maritimo commercio cum patriis Angliae, Hispaniae, Flandriae, Holandiae, Selandiae sibi euenire consucuisse, quibus semper amici et confoederati Britanni esse solebant, et modo propter bella illis commodis careant, cum maxime cupiant emergere a seruitute in qua Galli eos oppressos tenere contendunt, cum semper ipse Ducatus Britanniae fuerit liber, omni libertatis iure et superioritate vsus: ipsi Britanniae populi nondum nisi coacti Francorum Dominium admittunt, neceis per mare aut per terram praeter admodum paucos seruire volunt: sperantes ac confidentes, quod per foedera ac colligationes et auxilia potentissimorum Regum Romanorum et Angliae ac illustrissimorum Principum sacri Imperii a talibus oppressionibus et seruitutibus debeant liberari, et in pristina libertate reponi et ex pacto Gallorum potentia sub trahetur ac diminuetur. Ad cuius quidem Britanniae recuperationem vnusquisque eo magis animum adhibebit, si considerauerit quantum incommodum in eius amissione Serenissimus Romanorum Rex sit consecutus, quantamue iniuriam et ignominiam suae Maiestati et sacro Romano Imperio, et omnibus Regibus et Principibus eis confoederatis et alligatis, ipsi Franci intulerint, per suas fraudes et proditiones Britanniam occupando, ipsiusque Ducissam veram sponsam et coniugem Romanorum Regis capiendo et subtrahendo, quae per parentes suos Serenissimo Romanorum Regi, velut totius Christianitatis potentissimo Principi fuerat desponsata, ne in Gallorum manus et subiectionem peruenerit: quum etiam ipsa Ducissa post parentum suorum mortem multos alios Reges ac principes coniugium eius petentes spreuerit ac recusauerit, solum ipsum Romanorum Regem prae omnibus eligens. Quae quidem iniuria ac violentia si inulta relinquatur, in maximum dedecus ac scandalum et ignominiam infamiamque non soliun ipsius Romanorum Regis, sed etiam sacri Romani Imperii omniumque eius Principum caeterorumque Regum et Principum eis confoederatorum cedet et remanebit: praesertim ipsis Francis nondum sua perfidiosa malitia contentis, iactantibus et publicantibus multa in maximam Sacri Roman. Imperii ac omnium confoederatorum dedecus et ignominiam.</p>
<p>Quibus omnibus consideratis cum Serenissimus Rex Angliae vehementer doleat, propter ingentem amorem, amicitiam et confraternitatem ac confoederationem inter seipsum et Serenissimum Romanorum Regem ac Illuistrissimum Archiducem Philippum, decreuit atque conclusit personaliter cum magno ac potenti exercitu mare traiicere, imo iam traiecit, ad bellum gerendum, perseuerandum et continuandum aduersus Francos, per biennium et diutius si opus fuerit, et ad auxilium opemque ferendum tam corpore quam bonis, omnique regni sui potentia, Serenissimo Romanorum Regi fratri suo charissimo, ac Illustrissimo Archiduci eius filio, vlciscendo et vindicando violentas et acerbas iniurias illatas tam ipsi quam Sacro Romano Imperio et omnibus eis confoederatis, amicis ac subditis, quam Deum creatorem nostrum. et sanctam matrem Ecclesiam et Catholicam fidem: sperans atque confidens ipse Rex Angliae, quod ipse Serenissimus Romanorum Rex ac Illuslrissimi Principes ita suas vires, copias atque potentias exhibebunt, vt reparationem atque vindictam tantarum iniuriarum cum Dei auxilio simul omnes consequi valeant, ad maximam diuinam laudem, et ipsorum Regum ac Principum honorem, gloriam atque triumphum, totiusque Christianitatis et sanctae Romanae Ecclesiae exaltationem in perpetuum posterorum exemplum atque memoriam.</p>
<p>Quapropter humillime supplicatidem Orator tam Serenissimo Romanorum Regi, quam supradictis Illustrissimis Principibus, Dominis et commuoitatib. S. Roman. Imperii, ea omnia supradicta velle animaduertere, ponderare et mature cogitare, ac super his omnibus citissime ac diligentissime prouidere, et de eorum deliberatione
<pb id='s046' n='46'/>
sibi respondere: vt cum ipse Serenissimus Rex Angliae iam mare traiecerit, ipse Orator de eorum apparatu, diligentia ac responsione omnique intentione, cum diligentia Serenissimum Regem ac Dominum suum certiorem facere possit.</p>
</div3>
<div3 id='FrRS.01.05.09' n='9' type='section'>
<head>ROMANORVM REGIS, ET IMPERIl ORDINVM, RESPONSORIA.</head>
<p>MAXIMILIANVS diuina clementia Romanorum Rex semper Augustus, Hungariae, Dalmatiae, Croatiae, etc. Rex, Archidux Austriae, etc. Wilhelmus Episcopus Eistetensis, ac Fridericus Comes de Zollern, Capitaneus Dominii Hohenberg, S. Imperialis Maiestatis in hoc generali conuentu Confluentiae habito vices gerentes, nec non S. Imperii Electores, ac aliiprincipes vtriusque status, in eodem conuentu personaliter comparentes, aliorumque Imperii Principum et communitatum Oratores ac vices gerentes, Serenissimo Principi Domino Hainrico Regi Angliae et Franciae ac Domino Hiberniae, etc. Nobis Rom. Regi fratri carissimo, nobisque aliis Domino et amico obseruandissimo, salutem et prosperitatis incrementa. Serenissime ac potentis sime princeps: Cum egregius vir, Magister Franciscus de Puys Orator ac Secretarius vester, nobis omnibus in hoc Imperiali conuentu congregatis indicauerit, vestram Serenitatem non solum ob fraternam confoederationem qua nobis Rom. Regi constanti fide coniungitur, verum etiam ob singularem affectum et amicitiam, qua S. Rom. Imperio omnibusque Principibus eius, et vnice Illustrissimo Archiduci Philippo Imperiali ac Regni filio vehementer afficitur, cum magna ac potenti classe mare traiecisse, multaque armatorum millia cum machinis ac caeteris quibuscunque castrensibus instrumentis traduxisse, tam in maximarum iniuriarum nobis Regi ac sacro Imperio per Francorum Regem (vt nostis) illatarum vltionem, quam in ipsius Illustrissimi Archiducis patriarumque eius defensionem: sane omnes, vt debuimus, summopere gauisi sumus, vestraeque Serenitati ex tam strenuissimis ac praeclarissimis gestis nos omnes plurimum debere censuimus, atque propterea ingentes gratias agimus, non inferiora cum vsus feret pariter reddituri. Eandem vestram Serenitatem cum studio exhortantes, vt secundum iamdiu concepta perseuerare et continuare, vt eam facturam confidimus, non desistat. Nos autem Romanorum Rex nostros iam antea in limitibus hostium ad praeoccupandas angustias missos totis copiis sequimur, tot susceptarum iniuriarum iustam vltionem Deo propicio prosecuturi. Speramus enim aequissimos superos tam aequae causae nostrae minime defuturos. Nos vero tam Imperialis Maiestatis vices gerentes ea iniuria praefato Domino nostro Regi illata affecti percitique quam non immerito moleste ferimus, eidem celerem expeditionem tam equitum quam peditum in praesentiarum fecimus, ac praeterea omni cura, fide, solertia, omni denique studio apud vniuersos et singulos S. Rom. Imperii ac Germanicae nationis nostrae subditos pro longe ampliori ac communi per Imperium auxilio ferendo nos laboraturos solicitaturosque polliciti sumus: non dubitarttes vestrae Serenitatis, simul accedentibus copiis, omnipotentem Deum, exerdtuum Dominum, de tam dctestabilibus iniuriis manifestam vindictam iustumque triumphum concessurum. Qui vestram Serenitatem indies feliciorem conseruet. Ex Imperiali conuentu generali Confluentiae habito, sub sigillis Regiae nostrae, et Wilhelmi Episcopi Eistetensis Caesarei Oratoris ac vices gerentis, nostrorum quoque Berchtoldi Dei Gratia Archiepiscopi Moguntini Principis Electoris ac S. Roman. Imperii in Germania Archicancellarii, et Sigismundi eadem gratia Marchionis Brandenburgensis, Stetinensis Pomeraniae, Cassuborum ac Sclauorum Ducis, Burggrauii Nurbergensis, ac Rugiae Principis, nomine Principum Electorum aliorumque Principum, totiusque illius praememorati conuentus, die VIII. mensis Octobris. Anno Domini MCCCCXCII.</p>
</div3>
</div2>
<pb id='s047' n='47'/>
<div2 id='FrRS.01.06' n='6' type='chapter'>
<head>BILIBALDI PIRCKHEYMERI BELLI HELVETICI HISTORIA</head>
<pb id='s048' n='48'/>
<div3 id='FrRS.01.06.01' n='1' type='section'>
<head>LECTORI SALVTEM! BURCARD GOTTHELF STRUVE.</head>
<p>Prckheimerus, Patricius Noribergensis erat, et copiarum Noribergensium, quas in auxilium Maximiliano I ad bellum Helueticum miserant, Praefectus. Hoc ipsum etiam, praecipue, quod maximam infelicis successus istius belli culpam in Noribergen ses reiicerent, ansam dedit historiam belli, cui ipse interfuit, concinnandi, vt demonstraret, culpam minime in Noribergenses, sed in aliorum redundare ignauiam. Faciunt ad historiae huius illustrationem verba Conradi Rittershusii in vita Pirckheimeri; <note><hi rend='italic'>ed. Goldasti p. 7.</hi></note> <hi rend='italic'>cum iam triennium eodem vitae tenore perseuerasset, accidit, vt cruentum ac difficile bellum inter Caesarem Maximilianum et Heluetios (quos Bilibaldus cum aliis Suitenses quoque appellabat) exardesceret. Ibi tam Norimbergenses quam alii Ordines Imperii a Caesare moniti, ac per edictum euocati, auxitia Imperialia ex veteri consuetudine mittere sunt coacti. In ea expeditione adornanda, cum vndique circum spicerent, quemnam praefectum ac ducem suarum copiarum R. P. Norimberg. ad Caesarem mitteret: Tandem summa ea dignitas Bilibaldo Pirckeimero, nec ambienti, ac ne cogitanti quidem, vltro etiam delata est. Quod officium sicut minime ipse exambiuerat, ita nec recusandum sibi aut respuendum existimauit, quantumuis etiam amici plerique omnes id ei proposita magnitudine periculi summopere dissuaderent, eumque deterritum a grauillima Expeditione illa domi retinere cuperent, consulentem potitus suae tranquillitati ac securitati et suorum paruulorum atque vxoris, qua cum non diu vixisset, curam ac tutelam gerentem. Sed huiusmodi amicorum voces parum in ipsius animo flectendo valebant, ac nihil apud eum perficiebant: quin potius Vicit amor patriae laudumque immensa cupido.</hi></p>
<p><hi rend='italic'>Vt diuinus Poeta fecit de generosis eiusmodi et beroicis ingeniis, quale etiam in Bilibaldo nostro ipsis rerum argumentis edocti agnoscimus. Sic enim secum ratiocinabatur, venisse iam illud tempus, quo specimen atque experimentum praeberet eorum, quae in sua adolescentia partim in aua Episcopi Eystadtensis (quam primis annis cum laude sectatum fuisse supra diximus) partim in Itineribus variis, cum patre suo confectis, partim denique in Academiis et vrbibus Italiae celeberrimis, inque libris et aliunde didicisset, vidisset, cognouisset. Quare cum intelligeret sibi iam aperiri portam ad theatrum honoris et gloriae in quo suam ostenderet virtutem ac peritiam ad Reipublicae suae amplificandam dignitatem: Magno ac forti animo diuina fretus ope, praefecturam illam subiit. Ita commissas suae et fidei copias (quae cum primum constarent quadringentis peditibus et sexaginta equitibus, posterius ad eum auctae sunt numerum, vt ad alterum tantum ascenderent) ad Caesarem produxit, vna cum sex colubrinis cannis, et maiori tormento puluerario, octo praeterea curribus militaribus, quibus veherentur arma, puluis tormentarius, tentoria, commeatus, aliaque ad expeditionem necessaria. Adiungebantur autem Bilibaldo praeter alios complures Nobiles, quidam Eques Auratus Ioannes a Bayersdorff, qui vir fama celebrabatur strenuus et multarum palmarum bellator. Nec minus et ceteri magistri equitum, centuriones, aliique officiales probe exercitati et experientissimi erant milites. Pedites, qui omnes erant veterani, eadem forma vestium induti erant, rubris videlicet tunicis: Cuius coloris panno currus quoque omnes erant tecti, quae res ad ornatum selectis simarum copiarum non parum conferebat. Cum ergo iam Bilibadus cum suis copiis ad eum fere peruenisset locum, vbi Caesar castra metatus fuerat, Maximilianus cognito eius aduentu, misit ipsi obuiam cum mandatis, vt ad se veniret Tettenaugiam, quod oppidum ad lacum Acronium situm in Comitata Montfortensi. Quo statim Bilibaldus perrexit. Vt autem Caesar recentes copias</hi>
<pb id='s049' n='49'/>
<hi rend='italic'>pias aduent antes eomelius oculis vsurpare posset, in campum processit eques, nec parum laetiutae ex conspectu pulcherrimarum copiarum percepit, quantum ex serenitate vultus Imperialis colligi potuit. Non solum enim ex milite veterano selectissimo et omnibus modis ornatissimo illae constabant: Sed etiam multo maxima pars ipsi Caesari, vt cuius sub signis iam complures annos in variis bellis militassent, et praeclarasuae strenuitatis experimenta saepe dedissent, nota erat et recognoscebatur: Praecipue vero capitanei et centuriones aliique officlales: Quos quidem Caesar ipse clementissimo salutabat alloquio. Ac tametsi non ignor abat Caesar, sed multoties audierat, criminationes et obtrectationes quorundam maleuolorum, qui antequam Norimbergensium copiae aduentarent, ex hoc bello ingentia acceperant damna, iamque illarum copiarum, in quibus aliud nihil carpere aut desiderare posset, solam exiguitatem traducebant, easque hoc nomine extenuabant; tamen nihil motus illorum sermonibus ac dicteriis, neque Norimbergensibus vel minimum indignatus (quod illi tamen maxime quaerebant) missum sibi auxilium clementissime benignissimeque aeceptauit. Aiebat enim,</hi> malle se tot veteranos et exercitatos milites, quam alterum tantum numerum tyronum. <hi rend='italic'>Erant in hoc laudatissimo Imperatore cum aliae excellentissimae virtutes, quas decantant historiae, tum illa quoque non minima neque postrema, quod calumniatoribus ac susurronibus non facile aures patefaciebat, aut locum dabat, aut fidem adhibebat: Sed innocentiam eorum, qui nullius dum criminis aut culpae conuicti essent, omnibus modis tutabatur. Meminerat quippe,</hi> legitimum principem propugnatorem bonorum et defensorem esse oportere, qui salutem quaerat aliis: <hi rend='italic'>Vt nobilis ait Historicus. Meminerat item sententiae Iuliani Imp.</hi> Ecquis innocens esse poterit, si accusasse sufficiet? <hi rend='italic'>Ita enim ex tempore saneque prudenter respondit acerrimo Oratori Delphidio vehementer impugnanti Numerium Narbonensis prouinciae paulo ante praesidem: Quem negantem, cum conuincere non posset, destitutus probationibus exclamauerat: Florentissime Caesar, ecquis nocens esse poterit vsquam, si negare suffecerit. Quod nisi Caesar ea virtute sic vt diximus praeditus fuisset, minime profecto mirum erat, si Norimbergenses tunc temporis omni gratia ipsius excidissent, tot calumniatorum et maleuolorum artificio, quibus in ea expeditione tam vehementer appetebantur, et tam indignis modis traducebantur. Quicquid enim aduersi acciderat, siue minimum, siue maximum, aut vbicunque res malegesta erat, in totum Norimbergensibus imputabatur. Imo quicquid ad praegrauandos ac deprimendos innocentes excogitari, aut confingi poterat, id omne in ipsos immeritissimos conferebatur: Deinque quicquid alii sua culpa, temeritate atque imperitia neglexerant aut corruperant, id ipsis impingere atque adscribere conabantur: sed falso et ex mera inuidia atque odio, cum dolentes cernerent Norimbergenses tanta apud Caesarem gratia florere. Sed neque Bilibaldo ipsorum stratego parcebatur, quem similiter suis calumniis licet innocentissimum flagellabant vexabantque. At is apud Caesarem bis coram multis Principibus et Consiliariis eiusdem imperterrito animo tam egregie se suosque purgauit atque defendit, vt in ipsius Apologia Caesar clementissime se acquiescere diceret, ipsumque bono ac securo animo esse iuberet, quoad causam cognouisset. Se enim cuique ius redditurum pollicebatur. Cum simul ista dicens subrideret, facile animaduerti ex hoc ipso poterat, quo animo esset, quamquam parum moueretur eius modi obtrectatorum voculis et sermonibus, quamquam illis nihil tribueret. Quo loco etiam Bilibaldus alias apud hunc maximum Imperatorem, et quanta in gratia esset, multis indiciis ipse declarauit, non solum durantis illius belli difficillimi tempore, verum etiam illo per transactionem sopito atque composito, dum in consiliariorum suorum numerum eum cooptauit, eique grauibus de rebus saepe clementissime scriberet, nunc Latine nunc Germanice sub propriae manus annotatione ac signo.</hi> Hoc ipso igitur, quem nunc exhibemus Tractatu Noribergensium Apologiam saepius suscipit Birckheimerus, atque docet, qua ratione innocentiam suam, vel ipso Caesare adprobante, fuerint contestati. Scriptores, qui ad illustrandam hanc Historiam, et quidem ad librum primum, in quo potissimum bella Caroli Burgundi cum Heluetis describit, sint Pontus Heuterus Historia Rerum Burgundicarum, Io. Stumpsius Chronico Heluetoram.
<pb id='s050' n='50'/>
Fuggerus in Speculo Honorum Domus Austriacae, Iosias Simlerus de Republica Heluetorum, Gerardus a Roo in Annalibus Austriacis, Vrstisius in Chronico Basiliensi. Altero libro describit bellum Maximiliani I. cum Heluetis. De belli caussis ita loquitur Gerhardus a Roo, <note><hi rend='italic'>lib. XI p. 539.</hi></note> dicens. <hi rend='italic'>In finem huius anni (1498.) inciderunt belli Heluetici (ipsi Sueuicum vocant) initia et apparatus, cuius hae potissimum fuerunt causae. A primo tempore, quo Maximitianus a Sigismundo adoptatus, ipso adhuc viuo, ditionum eius imperium suscepisset, saepe ab Heluetiis confoederatis petierat, vti concordiam et foedus, quod ipsis cum Sigismundo intercesserat, secum quoque confirmarent. Illi eo praetextu id quaeri suspicati, vti Sueuico foederi implicarentur, respondent: cum Sigismundus suarum ditionum imperio sese abdicasset, nullo foederis iure aut relligione amplius se teneri, neque ex re sua videri, foedus vllum cum quoquam facere. Hoc eorum responso, noua animorum exacerbatio orta, et belli quasi semina iacta esse videbantur. Iam enim a multis annis plerique principes et nobilitas omnis, Heluetiis infensi infestique erant, ob assertam armis libertatem, quod cum scirent ipsi, a Sueuico foedere, in quo plurimum poterat nobilitas, tantopere abborrebant, atque ea de re, non apud illos tantum, sed apud Sueuos etiam, caeterasque vicinas Germaniae gentes odium incurrebant, cui obstinato animo obuiam ire, quam libertatem amittere malebant. Inter haec, Constantia celebris ad lacum Podamicum ciuitas, quae hactenus immunem se ab vtrorumque societate continuerat, multis vtrinque promissis sollicitata, per eos dies Suenico se foederi coniunxit, eoque statim Caesaris et sociorum legati conuenere, foedusque et societatem eum ea ciuitate firmauere. Accedebat ad has animorum offensas, vetus quaedam simultas, inter Athesinos Caesaris subditos, et Grisones (vt vocant) Rhetiae populum, Curiensi ditioni parentem, quae in eum vsque diem ad varios subinde arbitros reiecta, componi non potuerat. Cumque res ad arma iam spectare videretur, Curienses, quod impares se aduersariorum viribus putarent, Tiguri, in publico Heluetiorum conuentu ad Idus Decembris eorum se foederi adsociauere. Id vbi audiuissent, qui Caesaris et Sueuici foederis partes sequebantur, Constantiam et ipsi frequentes conuenere; vbi de belli gerendi ratione, qua parte quisque et quibus hostem viribus aggrederentur, deliberatum est.</hi> Praeter dictos, ad belli Heluetici Historiam facit Michael Coccinius de bellis Italicis, <note><hi rend='italic'>p. 278.</hi></note> qui etiam ita loquitur: <hi rend='italic'>aderant ex Nurenbergensibus noningenti pedites, Marchio Braendenburgensis Fredericus cum septingentis equitibus. Rupertus filius Palatini de Heydelberga cum ducentis equitibus. Episcopus vero Herbipolensis circiter centum miserat equites. Sed dux Wirtenbergensis ad quatuor millia peditum bene instructorum habebat.</hi></p>
</div3>
<pb id='s051' n='51'/>
<div3 id='FrRS.01.06.02' n='2' type='section'>
<head>HISTORIA BELLI SVITENSIS SIVE HELVETICI; A PRIMA SVI ORIGINE, VSQVE AD EXPEDITIONEM A MAXIMILIANO CAES. ANNO MCCCCXCVIIII. SVSCEPTAM, DVOBVS LIBRIS DESCRIPTA AVCTORE BILIBALDO PIRKEIMERO PATRICIO NORIBERGENSI, ET CAESAREO POSTEA CONSILIARIO. LECTORIS.</head>
<p><hi rend='italic'>ETsi hoc memorabile et geminum bellum, quod cum Heluetiorum fortissima gente duo gesserunt maximi Duces, ac bellatores Carolus Burgundus, et Maximilianus I. eius gener, ab aliis quoque descriptum exstat, a nemine tamen fortasse melius et copiosius, magisque ex fide, quam a Bilibaldo, qui ipsemet posteriori interfuit, praefectus copiarum Norimbergensis Reipublicae tam equestrium, quam pedestrium, vt tam hic quam in vitae suae commentariolo profitetur. Operaepretium igitur facturi videbamur, si hanc historiam Xenophontis nostri Germanici (appelletur ita sane ex merito noster Pirkeymerus vir cum quo illius aeui (fortassis et aliorum temporum) paucissimos Germanos conferre possis) e tenebris in lucem proferremus. Latuerunt hactenus duo isti libri, partim in archiuo Reip. Noricae, partim in liturariis bibliothecae Pirkeymerianae, quorum folia sic erant dispersa, vt Sibillyna iure dici possent. Alterum vero exemplar satis vitiose, mutilateque descriptum erat, cuinec mures alicubi pepercerant particulam eius abrodentes, quam non facile quisquam ex coniectura restituisset. Verum collatione eius instituta cum authoris autographo, quod in ordinem beneficio illius redegimus, egregie id redintegrauimus, omninoque tale tibi opus totum exhibemus amice lector, quale ab ipso (ne dubita) conceptum est Pirkeymero. Quod si quis quaerat ex nobis, cur non multo ante vel ipse author, vel eius heredes haec ediderint: causam hanc esse putamus, quod authorem quidem mors praeuenisse videatur, antequam ederet ipse, quae idcirco vt ederentur, tam diligenter descripserat; heredes vero filias tantum reliquit (fuit enim cum ipso stirps Pirkeymeriana olim inter patricias gentes Noricas clarissima plane extincta) quae talia parum curarunt. Sed, vt dicitur, sat cito vel nunc, dummodo sat bene. Vale et fruere feliciter cum his duobus libris, tum caeteris, quae alias dabimus, opusculis.</hi></p>
<p>CONRADVS RITTERSHVSIVS.</p>
</div3>
<pb id='s052' n='52'/>
<div3 id='FrRS.01.06.03' n='3' type='section'>
<head>BELLI HELVETICI A BILIBALDO BIRCKHEIMERO DESCRIPTI LIBER PRIMVS.</head>
<p>QVi Regum, gentium, aut populorum res gestas conscribere aggrediuntur, identidem sub initium in historiae laude versari consueuerunt, eam temporum testem, veritatis lumen, memoriae conseruationem, magistram vitae, vetustatis nunciam esse contendentes, cuius ope egregia hominum facta a temporis vindicentur iniuria, planeque immortalitati commendentur. Mihi vero haud quaquam ita praefari licet, sed cogor potius de Germanicae gentis infortunio, aut etiam calamitate conqueri, quod tam paucos, seu (vt rectius dicam) nullos sortitasit scriptores, qui ingentia illius, et celeberrima facta memoriae, vt decuisset, mandassent, cum omnes res gestae tantae habeantur, quantum eas verbis (vt ille ait) praeclara potuere extollere ingenia. Quapropter vetustissimorum illorum Germanorum, Francorum, Sueuorum, Gottorum, Alanorum, Vandalorum, Herulorum, Langobardorum, ac reliquarum gentium infinitarum facta clarissima, et admiranda aut minus digne et fideliter, sed et maligne ab exteris tradita sunt scriptoribus, aut magna ex parte sempiterna obliuione sepulta iacent, tametsi ruptis vndique limitibus Romanos rerum dominos deuicerint, caput mundi Romam ipsam, ac totam fere Europam ditioni suae subiecerint, vt interim sileatur, quid in Asia, quid in Aphrica a Germanicae stirpis hominibus gestum sit. Caeterum vt prisca illa et obsoleta fere omittantur, aetatique donentur rudiori, iusta tamen reprehensione non caret, quod nemo Germanus praeter vnum aut alterum hucusque repertus sit, qui vel sui temporis gesta conscribere sit aggressus, cum interim tamen non parum multi fuerint, qui omnium gentium, et a mundi quidem exordio facta connectere, et ab aliis accepta pro suis edere sunt ausi, non quod illis materia defuerit, cum vix vnquam Germania sine bellis, aut quieta extiterit, sed quia non erat, vnde decerpere, et alienis perfrui laboribus possent, Hinc euenit, vt scriptores exteri, quoties Gentilibus suis cum Germanis res aut dissidium intercessit, vbique illos superiores confinxerint, aut nostrae gentis odio partos triumphos, factaque splendidissima ita extenuarint, vt multoties ex fortissimis segnes, ex insequentibus fugientes, ex victoribus vero plane deuictos, fingere sint ausi. Nam ita comparatum esse videmus, vt quisque magis ad suae gentis laudem quam alienae procliuis existat, licet nihil magis historiam deceat, aut illam exornet quam veritas, qua neglecta confestim in fabulas, et anilia exit deliria. Quapropter operae pretium me facturum putaui, si bellum, quod Helueticum vocant, literis mandarem, ne illud quoque, quemadmodum et reliqua ex hominum laberetur memoria, cum maximum extiterit et funestissimum ex omnibus, quae in nostram, aut patrum inciderint memoriam, non solum bellico apparatu, ac copiarum numero sed et proeliorum atrocitate, cladiumque multitudine: siquidem non toto exactoanno saepius collatis pugnatum est signis: vt interim tumultuaria, ac leuia omittantur proelia, quibus non pauciores, quam iusta cecidere acie. Etenim ambae partes egregie viribus pollebant, et opibus, magnisque vtrinque nitebantur auxiliis. Accedebat his animorum obstinatio, ac nulitaris ferocia, quae non tam bellicae laudis gloria, quam mutuo decertabat odio. Heluetiis summopere annitentibus, ne proprium, ac maiorum decus tam multis partum bellis amitterent, Caesarianis vero, ne illis animo et manu deteriores esse viderentur. Conscribam autem non solum ea, quae aliorum relatu, aut
<pb id='s053' n='53'/>
fama tantum percepi, sed etiam quae coram vidi et aspexi, cum in hoc bello non paruis copiis tam equestribus quam pedestribus praefuerim, ac imperauerim, proinde non tam verborum elegantiae, quam veritati studere conabor, quo non plus necessitudini partium, quam hostium virtuti tribuisse videar, quantumque potero, verissime cuncta omni affectu animi depulso enarrare conabor.</p>
<p><note><hi rend='italic'>De Helueticorum Origine</hi></note> Verumenimuero priusquam huius belli series explicetur, Heluetiorum originem ac resgestas altius repetendas esse censui, vetustioribus, ac quae fabulis similiora sunt neglectis, quo percipi possit, quibus initiis ad tantam euaserint potentiam, vt cunctis vicinis suis formidabiles fuerint, ac Caesari ipsi repugnare sint ausi, his deinde belli huius causas, semina, ac originem adnectam, sicque demum ad reliquam historiae procedam explicationem. Suitenses igitur (quo nomine omnes fere censentur confoederati) se a <note><hi rend='italic'>Stumpf. Chro. Heluet. lib. 4. p. 268.</hi></note> Suetia Balthici maris peninsula oriundos autumant. Illinc enim maiores suos populariter olim egressos, ac in eam, quam nunc habitant, regionem commigrasse perhibent. Caeterum quantum opinio haec veritati astipuletur, ipsi videant: constat enim eos classe ad terram hanc aduehi nequaquam potuisse, cum longe sit a mari remota; pedibus vero quis tantum periculi, ac itineris subiret, ac per tot horridas, ac bellicosas nationes incederet, vt demum in terra tam sterili, ac coelo aspero consideret: nemo enim ideo natale solum relinquere assueuit, vt deteriorem occupet terram, sed vt ab informi et cultu tristi ad pinguiorem, felicioremque commigret. Atque Sueticus ager, quamuis admodum septem appropinquet trionibus, vbertate tamen glebae longe sterilia Suitensium rura exuperat, praecipue ea, quae Alpibus adiacent, ac perpetuo ferme rigent frigore. Reliqui vero confoederati partim se ab Hunnis, et Attilae exercitu, partim a Gottis, qui Galliam olim occuparunt, descendisse contendunt. Verum vndecunque <note><hi rend='italic'>Zeringiae Duces.</hi></note> originem traxerint, satis constat, magnam regionis illius partem Zeringiae quondam Ducibus paruisse, ac post illorum interitum diu inter Comites, et eius loci nobiles hinc inde distractam, tandem in Habspurgensium Comitum (quipostea Austriae <note><hi rend='italic'>Habspurgenses Comites. Austriae Duces. Stumpf. lib. 4. f. 329</hi></note> Ducatum consecuti sunt) potestatem concessisse. Caeterum cum subditi grauissimis tributorum premerentur oneribus, intolerandisque praefectorum degrauarentur iniuriis, Suitenses primum, deinde Vrienses, et Vndervvaldenses excusso iugo in libertatem se <note><hi rend='italic'>Fugger Spiegel der Ehren lib. 2. c. 9. p. 239</hi></note> vendicare coeperunt, praefectos ac nobiles, qui in manus eorum inciderunt, trucidarunt, reliquos omnes destructis munitionibus, et arcibus expulerunt. Hunc motum ipsi longa explicant serie. Nobis autem satis erit ostendere, quibusnam initiis ad hanc, qua nunc pollent, creuerint potentiam. Eiectis praefectis ac nobilibus omnes, quorum vxoribus aut liberis vis illata fuerat, quiue insigni aliqua affecti erant contumelia, Suitensibus <note><hi rend='italic'>Stumpf. lib. 6. c. 29. 13. c. 1.</hi></note> se iunxere, arbitrantes tempus aduenisse, quo et ipsi acceptas vlcisci possent iniurias, breuique ita eorum creuit numerus, ac in immensum auctus est, vt Principib. <note><hi rend='italic'>Leupoldus Austrius.</hi></note> quoque formidabilis esse inciperet. Leupoldus igitur Habspurgensis Comes, et qui tum Austriae Dux erat, motum tam formidandum, priusquam latius serperet, compescendum <note><hi rend='italic'>Fugger lib. 3. c. 3. p. 280</hi></note> censens, ingenti collecto exercitu Suitensium fines inuasit. Strasbergensis quoque <note><hi rend='italic'>Simlerus de Rep. Heluet. lib. 1 f. 22</hi></note> Comes ex alia parte non minoribus copiis Vndervvaldenses aggressus est, vt distractis hostium viribus facilius victoriae compotes euadere possent: sed ambo eodem die victi, ac multis ex suis amissis in fugam coniecti sunt. Ferunt, cum Dux de inuadendo hoste consuluisset, fatuum quendam tum praesentem, qui ob animi simplicitatem Principi in delitiis erat, effuso cachinno risisse, cumque risus causa ab eo perquireretur respondisse: <hi rend='italic'>Et cur non riderem cum vos omnes de intrando tantum deliberare audio, neminem vero cogitare, vbi nam ingruente necessitate sit exeundum?</hi> Quae vox (vt fieri solet) cum risu tum excepta est, clade vero accepta in omen conuersa. Suitenses enim hostibus ingressis nihil prius habuere, quam montium occupare angustias quas illi ob contemptum incustoditas reliquerant. Itaque in reditu potissimum clades est accepta. Incidit pugna illa in annum salutis MCCCXV. <note>factum hoc proelium ad Moregartam montem pagi Vntervvaldensis 16 Nouembris 1415. De hoc Franc. Guillimannus <hi rend='italic'>Rer. Heluet. lib. II c. XVI n. 24.</hi> Auentinus <hi rend='italic'>lib. VII c. XV §. 12.</hi> Simler <hi rend='italic'>de Rep. Heluei. p. 70. 71.</hi></note></p>
<pb id='s054' n='54'/>
<p><note><hi rend='italic'>Stumpf. lib. 8 c. 7</hi></note> Posteam victoriam Suitenses, Vrinenses, et Vndervvaldenses nouum pepigere <note><hi rend='italic'>Fugger lib. 3 c. 6 Simlerus lib. 1 f. 51</hi></note> foedus, usque paulo post iuncti sunt Lucernenses, Turegenses, et Zugenses; demum vero et Bernenses, qui et eam ob causam Principes, et nobiles habuere infensissimos, quorum receptatores essent Friburgenses. Sane etsi illi maximis experti erant incommodis, nihil violentum durare posse, ne tamen a pristinis suis degencrarent moribus, Bernensibus indixere bellum. Illi vero cum nec pretio nec precibus pacem impetrare possent, nullumque nec iuris nec aequitatis locum esse cernerent; Suitensium, Vriensium, et Vndervvaldensium implorarunt auxilium, qui nihil cunctantes impigre illis <note><hi rend='italic'>Laupheim</hi></note> suppetias ferunt. Obsederant interim Principes ac nobiles ingenti exercitu oppidum Laupheim ditionis Bernensium, quod et acriter vrgebant, sed non minore virtute a Bernensi praesidio defensum est. Bernenses igitur functis Suitensium copiis, et nobilium quorundam, paucorum tamen equitibus recta ad hostes tendunt quamuis longe viribus inferiores essent. Nam in castris hostilibus praeter equitatum ingentem vltra triginta millia peditum militabant, quorum duces erant Comites de Kyburg, de Fallendis, de Neuburg, Barones de Furstenberg, Nidau et plures alii cum ingenti nobilium multitudine, venerat etiam in partes coactus potius quam sua sponte Ludouicus Sabaudiae <note><hi rend='italic'>Erlach nobilis.</hi></note> Comes. Bernensium copiis nobilis quidam de Erlach praeerat, homo in re militari admodum expertus, qui suos egregie instructos identidem hortabatur, vt seruatis ordinibus strenue pergerent, nec multitudinem formidarent hostium. Id si facerent victoriam in manibus esse: se enim probe aduersariorum nosse arrogantiam, qui contempta paucitate sine ordinibus in illos ruituri forent: starent igitur, ac praesenti pugnarent animo non tam seipsos, quam vxores, filios ac libertatem defensuri, Deum praeterea tam iustae causae haudquaquam defuturum. His et aliis verbis ita suorum excitauit animos, vt auidissime ad hostes tenderent. Suitenses cum hostem in conspectu haberent, a Bernensibus petiere; quod et illis facile concessum est; vt cum equitibus congredi liceret. Nam cum illos sibi inimicissimos esse scirent, pari eos prosequebantur odio. Voti igitur compotes facti; confestim equites, qui et ipsi iam laxatis habenis in eos ruebant, adoriuntur, adeo ob paucitatem contempti vt nobilibus risum mouerent, ac sisolum equorum vngulis atteri possent. Bernenses interim non minori vi cum peditatu confligunt. Fit acre proelium, totisque certatur viribus: tandem Bernenses et Ducis sui hortatu, et propria instructi virtute acrius impressione facta prorumpunt, interfectisque primis, ac signis deiectis reliquos in fugam vertunt, victosque insequuntur. At Suitensibus longe maius negotium cum equitatu tam instructo est iniectum, nam praeter stragem ingentem tam hominum, quam equorum diu anceps proelium fuit, donec Bernenses peditum iam victores opem illis ferrent. Nec sustinuere impetum equites, sed cum magna eorum pars cecidisset, omnes tandem in fugam abiere. Desiderati sunt ex hostibus Iohannes Sabaudiae Comes, non sine Bernensium quoque dolore, cum illum virum probum fuisse, et nullo eorum odio in partes venisse cognoscerent. Cecidit et vna filius eius Ludouicus Comes de Nidau, Comes de Fallendis magnus belli huius concitator cum innumeris aliis nobilibus, et militibus gregariis, ita vt inter spoliandum plusquam quatuor millia caesorum recepta sint corpora, signa militaria viginti septem capta, castraque direpta. Non tamen Bernensibus ac sociis incruenta cessit victoria. Ex Suitensibus enim strenuissimus quisque aut cecidit, aut vulneratus discessit. Ea victoria ingens Suitensibus accessit existimatio, non solum quod tam parua manu adeo ingentes hostium fudissent copias, quam quod in campis patentibus equites excipere ausi fuissent, acceptosque tam strenue profligassent. Fuit annus hic a natiuitate Christi MCCCXXXIX. <note>Proelium factum ad Laupheim, siue, vt corrupte dicitur Loupen die 21 Iuni 1339.</note> At nobiles, quique eo proelio euaserant, licet post tantam acceptam cladem Bernenses aperto bello amplius aggredi non auderent, clanculum tamen, vt facere solent, latrociniis infestare non desinebant, nec Bernensium satiati iniuria Turegenses quoque eisdem vexabant artibus, ita, vt et illi Suitensium operam implorare cogerentur. Ambae igitur ciuitates in societatem
<pb id='s055' n='55'/>
receptae sunt, ac paulo post Zugenses ac Glarcani illorum secuti sunt vestigia breuique nobilium iniuriis adeo foederatorum aucta est potentia, vt ferme videretur inuicta. Principes igitur, ac nobilitas, quum iam Suitensibus resisti posse diffiderent; Anglos, qui tum per Franciam grassabantur, magnis pollicitationibus in auxilium vocant, qui non tam precibus adducti, quam spe praedae magnis aduentantes copiis. Bernensem agrum foeda populatione tempestatis instar vastarunt. Castella vero, et vicos minores diripiebant, subiectoque concremabant igne. Ne tamen vsque quaque impune persultarent, multi a Bernensibus per excursiones ac leuia caesi sunt praelia. Nam ob ingentem multitudinem, cum hoste aperto Marte haud congredi audebant. Tandem Angli commeatus inopia retro abiresunt coacti, non minus sociis, quam hostibus graues et intolerandi. Post quorum discessum Habspurgensis, ac Nobiles confoederatos infestare nunquam desiere, adeo vt per multos annos nunquam ab armis cessatum sit, ac magnae et infinitae clades hinc inde illatae et acceptae fuerint, quas longum foret commemorare. Anno demum incarnationis Dominicae MCCCLXXXVI. Leupoldus secundus Dux Austriae magnis contractis copiis, ac nobilibus innumeris in <note><hi rend='italic'>Fugger lib. 3 c. II p. 368</hi></note> auxilium vocatis oppidum Sempach obsidione cingere molitus est. Foederati vero, <note><hi rend='italic'>Gerardus a Roo lib. 4 p. 119</hi></note> quam primum hostium sensere conatum, vrbem praesidio munire decreuerunt. Mille igitur, et quadringentos milites electos ad vrbis misere tutelam: contigitque eadem <note><hi rend='italic'>Simlerus lib. 1 f. 55</hi></note> die Ducem Sempach obsidere et Suitensium aduentare praesidium. At Dux cum hostium cognouisset accessum, eorum paucitatem adeo contempsit, vt omni peditatu in castris relicta, cum equitatu tantum congredi statuerit, existimans equorum tantum numero aduersarios obrui posse. Et erat equitatus non tam armis et animis praestans, quam multitudine conspicuus, adeo vt in duplum hostium excederet peditatum. Interim foederatorum praesidium minime hostili multitudine perterritum, vrbi appropinquare coepit, et siquis prohiberet, armis viam parare, vel si minus posset, honesta morte occumbere paratum erat. Non tamen vage, et incomposite, sed structa incedebat acie, siquidem longo iam belli vsu, vnusquisque legitime militare, imperium pari et in primis ordines obseruare didicerat. Equites igitur, vt primum foederatorum conspexere. agmen, laxatis prouolant habenis, atque infestis cuspidibus in medium ruunt. Suitenses <note><hi rend='italic'>Pugna Simpachiana.</hi></note> vero obiectis hastis longioribus ferociter hostes excipiunt. Fit atrox proelium, cum illi perrumpere anniterentur, alii vero investigiis mori potius, quam cedere mallent. Interim Dux pugnantes hortari, nunc precando, nunc castigando accendere, nonnunquam omissam pugnam aliquot in locis restituere, et egregii Ducis, ac strenui militis fungebatur officio, nec, quoad superstes fuit, equites cessere, tandem vero impigre pugnans interficitur, cecidereque cum eo quadringenti circiter, comites, Barones et nobiles cum turba alia innumera. Post tantam nobilium caedem, equites, qui supererant, se fugae mandarunt, quos et pedites, qui in castris remanserant, secuti sunt. Tormenta vero bellica, et signa militaria quam plurima capta. Direptis inde castris, praeda opulenta parta est. Occubuere ex victoribus ducenti circiter, multi sunt vulnerati. Verum quia equitatu carebant, hostes longius persequi nequibant. Dux cum plerisque aliis Principibus in monasterio Kunigsfeld <note>Monumentum sepulcrale exhibet Fugger lib. III c. XI p. 375 qui etiam nomina Equitum recenset, qui in isto proelio occubuerant. In templo Königsfeldensi reperitur effigies Leopoldi his verbis: <foreign lang='GE'>Das ist die Abcontrefetung Hertzog Leopoldi von Ostreich, der zu Sempach mit dieser seiner Ritter schafft, Adel und Räthen erschlagen vvard uff dem sinen, von den sinen, um das sine, uff Sanct Cyrillen Tag im dreyzehn hundert sechs und achzigisten Iahre</foreign></note> sepultus est. Suitenses tanto defuncti proelio ad propria sunt reuersi, ac noua inter eos inita sunt foedera, in quibus multa prioribus addita, pleraque innouata: ac diserte cautum est, vt quamprimum hostis sociorum fines incursaret, omnes populariter suppetias ferrent, siquidem Leupoldus defuncti Ducis filius reparatis viribus bellum apparabat, ac ob caesum patrem vindictam exigere nitebatur. Tandem intercedentibus amicis inter Ducem et confoederatos induciae sunt factae, nec tamen quies fuit. Nam Heluetii a nobilibus vndique impugnabantur, et cum negotiandi causa ad vicinas proficiscebantur vrbes, capiebantur,
<pb id='s056' n='56'/>
et bonis exuebantur, quibus iniuriis ipsi quoque moti, paulatim nobilium <note><hi rend='italic'>Simlerus lib. 1 f. 56</hi></note> oppida et arces obsidebant, diripiebant, latronesque pellebant. Vastabantur interim cuncta ferro, ac igni, multaque leuia assidue committebantur praelia. Interim Comes de Toggenberg, et Comes de Werdenberg ingenti collecto exercitu, Glareanorum aggressi sunt fines: quibus mox Glareani obuiam facti parua manu impigre conflixerunt, ac hostem, cui equitatus inter montes nulli erat vsui, fusum et fugatum finibus pellunt, in qua pugna iterum magnus nobilium periit numerus, ac ingens praeda, ac gloria parta est. Bernenses interim, ac Friburgenses mutua clade omnia peruastabant, magis tamen populabundi, quam iusti more belli. Friburgenses equitibus praecellebant. Nam foederatorum odio nobiles illis auxilio erant. Bernenses vero plus pedite poterant. <note><hi rend='italic'>Stumpf. lib. 5 f. 31</hi></note> Tandem induciae pactae sunt in annos septem, quibus nondum lapsis in viginti <note><hi rend='italic'>Simlerus lib. 1 f. 57 79</hi></note> prorogatae sunt. Sed vix in ea parte ab armis discessum erat, cum repente aliud ex ortum est bellum. Erat Sancti Galli Abbas opulentissimus, ac multorum oppidorum et <note><hi rend='italic'>Fugger lib. 4 c. 3</hi></note> castrorum diues, verum et ipse subditos per praefectos quotidianis degrauabat exactionibus, innumerisque afficiebat iniuriis. At illi cum foederatis defectionem non omnino sinistre cessisse viderent, nec onera tam molesta amplius ferre possent, seu vellent, foederatorum exemplo Appenzellenses se in libertatem vendicant. Abbas vero a Constantiensibus, quorum ciuis erat, auxilium implorat. Nec ii cunctati, foederatas aduocant <note><hi rend='italic'>Appencellenses</hi></note> ciuitates, collectoque exercitu quinque millium armatorum Abbati opem ferre pergunt. Communi igitur consilio Appenzellensium inuaduntur fines: quibus plerique Suitensium et quia vicini erant, et causam libertatis probabant, iam se coniunxerant. Igitur Appenzellenses, quam primum hostem in conspectu habuere, ferociter illum adorti sunt, ac primo impetu fundunt ac fugant, multisque caesis militaria signa quam plurima cum ingenti cepere praeda. Tantam igitur adepti victoriam minime destitere, <note><hi rend='italic'>Sancto-Gallum ciuitas.</hi></note> sed egregie illa sunt vsi. Constantiensem enim ingressi agrum, omnia ferro ac igni foede depopulati sunt. Interim S. Galli ciuitas Appenzellensibus adhaesit, et a Suitensibus Appenzellenses in tutelam recepti sunt. Vnde viribus aucti multas hostibus intulere clades. Qui tandem Friderici Austriae Ducis implorato auxilio et collectis copiis iterum belli fortunam experiri statuunt. Sancti Galli ergo ciuitatem obsidere pergunt, relictoque ibi Duce cum equitatu vniuerso pedestres copias per saltus, ac loca salebrosa ad hostem agunt. Appenzellenses vero nihil cunctati confestim in pugnam ruunt, vbi atrox oritur dimicatio, tandemque victoria, quamuis non incruenta, ab Appenzellensibus stetit. Desiderati sunt ex aduersa parte plusquam mille homines, inter quos multi fuere nobiles, et magnae existimationis viri. Dux vero cum a fugientibus de aduersa pugna certior factus esset, collectis vasis in tutum se recepit. Ac eo pacto Sancti Galli ciuitas ab obsidione liberata est. Victores vero omissis in praesenti vicinis, Ducis ingressi sunt fines, ac praedabundi discurrentes, Rheni vallem, Syluam Bregentinam, ac Veldtkirchensium fines late euastarunt. Inde montem Arlensem transgressi castrum Landeck ad Oeni fluenta situm capiunt, et ad oppidum Ymbst vsque ferro et igni grassantur. Tandem vero multis interfectis hominibus ac ingenti parta praeda ad propria sunt regressi. Ea expeditione castra quinquaginta, et vltra capta sunt, ex quibus triginta circiter diruta, et exusta sunt. Ineunte hyeme Appenzellenses Bregentum obsident oppidum. Verum cum victoria elati excubias negligerent, a Montfortensibus ac Werdenbergensibus comitibus magna ex parte oppressi sunt, reliqui pedibus sibi consuluere. Interim Rupertus, et ipse Dux Austriae, ac Romanorum Rex, timens, ne latius haec contagia serperent, Constantiam peruenit, ambabusque auditis partibus rem ita composuit, vt damnum damno compensaretur, ac Appenzellenses de hinc liberi consueta tantummodo persoluerent tributa. Heluetii interim ab externo hoste quieti, in semetipsos arma conuerterunt: siquidem Zugensium subditi cum Suitensium subsidio contra Vrbem insurrexere, ac illi bellum intulerunt. Quo facto, confestim <note><hi rend='italic'>Stumpf lib. 6 c. 31.</hi></note> Lucernenses, Vrienses, Vndervvaldenses ac Glareani in Zugensium aduolarunt auxilium: quibus paulo post Turegenses totis se iunxere viribus, ac parum abfuit, quin inter se manus consererent: intercedentibus tamen Bernensibus
<pb id='s057' n='57'/>
<note><hi rend='italic'>Fugger lib. 4. c. 3. p. 410.</hi></note> ac aliis quibusdam amicis seditio haec citra sanguinis effusionem sed ata est. Vix in hac pace arma quieuerant, cum longe maior tumultus est ortus. Etenim Federici <note><hi rend='italic'>Bellum Rasiliensibus a vidua Federici Austrii illatum.</hi></note> Austriae quondam Ducis vxor tum vidua <note>Non Friderici fuit vidua, sed Leopoldi, prout patet ex Simlero de Rep. Heluet. p. 73 dum ait: bello item <hi rend='italic'>Austrio, quod Basileenses gessere cum Katharina Burgunda, Leopoldi vxore, anno 1409. Bernenses et Solodurii auxilia illis misere, cateri Helneti assidua et diligenti operapacem inter ipses et Austrios conciliarunt.</hi></note> a Comitibus et Nobilibus persuasa. Basi liensibus bellum intulit, ac Ducis Burgundiae, propriisque viribus vsa in Basiliensi agro populationem adeo effuse fecit, vt nihil bello intactum relinqueret. Basilienses tam repentino oppressi malo, ac longe hostibus impares, aperto Marte resistere minime poterant, verum se muris continebant. Foederatorum tamen suorum, Bernensium, Solodurensium, et Argentinensium implorant auxilium, qui nihil tardati confestim aduolant, ac post hostis digressum, Ducissae inuadentes fines late vastant, ac castra quaedam capiunt, captaque subiecto concremant igne. Tandem post multas hinc inde illatas clades, sequuta pax est, non tamen diuturna, quoniam Basiliensibns <note><hi rend='italic'>Sekingia oppidum et Monasterium.</hi></note> pacta haudquaquam obseruabantur. Quapropter populariter egressi, et ad oppidum Sekingen vsque omnia euastarunt: Cumque Ducissa iterum copias cogeret, <note><hi rend='italic'>Fugger lib. 4. c 4 p. 418 Simler. lib. 1 f. 37 Roo lib. 4 p. 137</hi></note> amicorum interuentu vix tandem inter partes stabilita pax est. Incidere haec in annum Domini MCCCCXII. ac paulo ante quam Constantiense inchoaretur concilium, ex quo dum Papa Ioannes auxilio Federici Austriae Ducis elapsus esset, omnia <note><hi rend='italic'>Anno Christi 1412.</hi></note> Ducis bona publicata sunt, Sigismundusque Imperator finitimas vndique ciuitates in Ducis concitat excidium. Foederati itaque cunctis egressi viribus multa castra et oppida, quae Ducis fuerant, capiunt, ac prouinciam totam, quae ob honoratam ac copiosam nobilitatem <hi rend='italic'>Ergau</hi> (hoc est honoratus pagus appellatur, in suam redigunt potestatem, quam et in praesentem possident diem. Hic itaque bellorum funestissimorum exitus fuit, quae Austriae Duces, et nobilitatem, nec non Heluetios per tot exercuerunt annos, quibus tantum sanguinis effusum, tot vrbes euersae, tot castra, et latronum euersa sunt receptacula, magnis, vt cernere licet, sepulta ruinis: nobilitas vero cuncta expulsa, et funditus extincta est. Siquidem praeter Austriae Duces, ac Comites Habspurgenses, eiecti, et spoliati sunt, Comites de Kyburg, de Toggenburg, Vechtland, Neuenburg, Froburg, Arberg, Raperschvveil, Balin, Rotenburg, Sanagaza, Strasburg, Grues, Falends, Nydau, Montenah, Barones quoque de Grosberg, Wolhausen, de Turre, Rinckenberg, Falbenstein, Rechburg, Spintz, Granson, Illingen, Raron, Semren, Munsium, Wassersteltz, Logern, Degersfeld, Busenaug, Burglen, Schvvanden, Fridberg, Wedesvveil, Eschenbach, Schvvarzenburg, Freyenstein, Hasenburg, Strotlingen, Signavv, Egram, Goessibon, Chlingen, Honberg, Waron, Regensperg, Saldenburen, Chrenkingen, Bickelse, Chempten, Sarnen, Arburg, Sedorff, Weissenburg, Torberg, Grunenberg, Hasenberg. Multa quoque adempta sunt Sabaudiae Comitibus, de Werdenberg, de Furstenberg, de Hochberg, de Diezstein, pariter et Baronibus de Ochsenstein, Blanckenberg, Falckenstein. Nobilium vero familiae hae fuerunt pulsae etc.</p>
<p><note><hi rend='italic'>Anno Christi 1416.</hi></note> Sedunenses interea a natiuitate Domini Anno MCCCCXVI. cum et ipsi contra Episcopum Sedunensem Dominum suum insurrexissent, foedus iniere cum Luzernensibus, Vriensibus, et Vndervvaldensibus: sed cum castra quaedam, quae in Bernensium fide erant, obsedissent, ac diripuissent, in se Bernensium concitarunt arma, qui Vrbem Sedunensem aggredi coepere, ac illam cum plerisque aliis vicis incendere. Verum intercedentibus amicis res ita transacta est, vt Sedunenses pro, damno Bernensibus illato centum millia aureorum numorum persoluerent. Id cum Sedunenses se facturos negarent, iterum Bernenses arma contra eos mouerunt, vique Sedunensium fines ingressi late omnia vastarunt, ac vicos quamplurimos concremarunt: Sedunenses vero plerosque palantes circumueniunt, sed cum Bernenses illis opem tulissent, hostes multis ex suis amissis in fugam coniecti sunt. Verum cum Bernenses
<pb id='s058' n='58'/>
cunctis vastatis abire coepissent, ad montiumque angustias peruenissent, Sedunenses nouissimos aggressi turbabant. Sed cum signa in eos conuersa essent, non tulere impetum, sed nonnullis ex suis amissis, ad montium confugerunt cacumina, ac Bernenses in pacatum abiere. Iterumque communibus intercedentibus amicis, res sedata est, coactique sunt Sedunenses postingens acceptum damnum multo auro pacem <note><hi rend='italic'>Sedunenses pacem cum Bernatibus facium.</hi></note> redimere. Interim foederati a nobilium et vicinorum liberati molestia Bellinzonam recipere statuerunt. Emerant illam Vrienses, Suitenses et Vndervvaldenses a Saxei montis Comitibus: verum Mediolani Dux periculosum ratus, gentem tam efferam habere vicinam, per proditionem Bellinzonam illis abstulerat. At Suitenses ob bella, quibus vndique premebantur, eam iniuriam dissimulanter ferre sunt coacti: hostium vero victores eductis copiis, Alpibusque superatis Bellinzonensium inuadunt fines, quibus praefecti Philippi Mediolanensis Ducis obuiam facti confestim manus conseruere. Cumque Itali tam equestres, quam pedestres temere in hostem inuehuntur, Suitenses vero Italos vt imbelles nimium contemnunt, vtrimque cladem ingentem intulere pariter, et accepere. Blondus Horliuiensis, eumque et reliqui secuti Itali (vt est gens in laudes suas effusissima) victoriam Mediolanensibus ascribunt; Suitenses vero illam sibi vendicant, ac in huius rei fidem signa militaria quamplurima hosti adempta ostendunt. Itali duo millia ex Suitensibus desiderata affirmant, numerum vero suorum callide tegunt: fatentur tamen multos, et fortissimum quemque cecidisse, aut vulneratum fuisse, quadringentos equos suffossos. Suitenses quingentos ex suis, mille ex hostibus periisse affirmant. Vtcunque res gesta sit, cruentissima haec pugna fuit, quamuis Suitenses pugnandi ardore vix dimidia copiarum parte conflixerint. Dum enim timent, ne victoriam e manibus emittant, totius exercitus partem praestolari indignum ducunt, ac cum quatuor millibus solum tam magnas peditum ac equitum turmas inuadunt, ideo non paruam accepere cladem. Post eam pugnam Suitenses domum regressi paulum quieuere, siquidem cum eos nobiles armis inuictos esse cernerent, discordiarum semina inter eos facere tentarunt, <note><hi rend='italic'>Stratagenae Nobilium Vrstis??i Basler Chronic lib. 5. c. 38 Fugger lib 5 c. 3.</hi></note> nec vanum consilium fuit. Comes enim de Toggenburg Turegenses, ac Suitenses adeo inter se commisit, vt funestissimum conflatum sit bellum. Foederati vero cum rem inter partes sedare nequirent, omnes Suitensibus adhaesere. Id Turegenses videntes nobiles in auxilium vocant, qui perlibenter illis opem tulere, sperantes tanto dissidio foedera dissolui, ac Suitensium potentiam deprimi posse. Ingens <note><hi rend='italic'>Turegum siue Tigurum.</hi></note> itaque bellum inter partes exarsit, quod per integrum durauit septennium: Suntque interim magnae clades vtrimque illatae, acceptae, quin et Turegum ipsum a foederatis obsessum est, agerque vitibus, ac fructiferis consitus arboribus foede est vastatus. <note><hi rend='italic'>Arx Warspurgensis.</hi></note> Eodem quoque tempore foederati arcem Warspurgensem obsident: verum cum <note><hi rend='italic'>Vrstisii Basler Chronic. lib. 5 c. 39 Aemplius Hist. Gall lib. 10 f. 226. Mezeray Abbrege Tom. 3. p. 263. Fugger lib. 5 c. 5. Roo lib. 5 p. 180, Gobellinus lib 2 p. 54 Aen. Syluius ep. 82.</hi></note> Gallorumregis filius Delphinus Basiliensem conuentum disiicere quaereret, ac ingentibus copiis Basiliensium fines ingressus esset, foederati soluta obsidione Warspurgensi in Basiliensium aduolant auxilium. Basilienses vero cum Gallicas copias, quibus se Germana quoque iunxerat nobilitas, omnino maiores esse resciuissent, quam quibus tam parua manus resistere posset, foederatis obuiam mittunt, illosque certiores reddunt triginta millia sub Gallicis aduentare signis: orant pariter, atque obtestantur, ne, cum vix vltra quatuor millia essent hominum, tam manifesto se obiicerent periculo. At illi ferociter, ac Basiliensium, suorumque contemptis consiliis structis ordinibus hosti obuiam eunt, qui et ipse infestis aduentabat signis. Atrox itaque oritur dimicatio, quae a prima luce ad solis durauit occasum, suntque confoederati <note><hi rend='italic'>Synodus Basiliensis dissoluta</hi></note> occasione vna occisi, potitusque est Delphinus victoria, cruenta tamen et admodum luctuosa. Nam praeter ingentem suorum et vltra, quam credere par est, caesorum numerum, multi, magnique nominis desiderati sunt viri, resque admiranda visa fuit, tantillas copias, et pedestres quidem tam ingenti exercitui, et maiori ex parte equestri tamdiu et fortiter resistere potuisse, maxime cum non in saltibus, sed aperto pugnatum esset campo. Foederati interim, qui circa Turegum erant, audita suorum clade cunctis, quae supererant, ferro et igne vastatis obsidionem soluerunt; quibus
<pb id='s059' n='59'/>
abeuntibus, Turegenses populariter egressi non paruo incommodo hostilem affecere agrum. Bisque interim collatis pugnatum est signis, ac incerta discessum victoria.</p>
<p><note><hi rend='italic'>Vrstisius</hi> lib 5 c. 40. <hi rend='italic'>Fugger</hi> lib. 5 c. 6.</note> Basilienses interea post Delphini abitum, non ignari, a quibus is inductus fuisset, vt illatam vindicarent iniuriam, collecto exercitu Brisgouiensem ingressi sunt agrum quem late et ad Friburgum vsque vastarunt, et circiter triginta villas concremarunt. Igitur tam ingenti agri clade Albertus Austriae Dux irritatus bellum apparare coepit, ac magnis copiis Basileam obsedit, a qua depulsus, cum Basilienses, qui insequebantur, in insidias traxisset, non parum multos ex eis interfecit. Cum itaque vtraque pars alteram multis affecisset incommodis, septimo tandem anno tam funestum solutum est bellum, Palatino Rheni, Strasburgensibus, Nurenbergensibus, Augustensibus, ac Constantinensibus intercedentibus. Proinde nec hoc praetereundum videtur, quod Suitenses aliquando victoria potiti, Turegensium cadauera dentibus lacerasse, ac cruorem pocasse feruntur. Durauit itaque pax per annos aliquot non solum inter foederatos, sed nec Austriae Duces, aut nobiles aliquid noni moliri audebant. Accidit interea, vt Constantienses vicinos suos ad iaculandi certamen inuitarent, inter quos et multi aduenere Suitenses. Verum cum Constantienses (vt inter epulas fieri solet) conuitia quaedam in Suitenses sparsissent, irritati illi, haud dissimulanter eam tulere iniuriam, a verbisque ad verbera peruentum. Suitenses vero male accepti quam primum domum sunt regressi, suis de acceptis conquesti sunt iniuriis. Confestim igitur ad arma conclamatum est, primique Lucernenses, et Vndervvaldenses contra Constantienses exercitum eduxere, quos confestim et reliqui ex foederis forma sequuti sunt.</p>
<p><note><hi rend='italic'>Nicolaus Cusanus Cardin. Episcopus Brixinensis, Vide Tom. II. German.</hi></note> Verum priusquam Constantiensem ingressi sunt agrum, res sedata est, Constantiensesque quinque millibus aureis pacem redimere sunt coacti. Nec longe inde cum Sigismundus Austriae Dux Brixinensem cepisset Episcopum, qui et Romanae Ecclesiae Cardinalis erat, Suitenses Pontificis moti precibus pleraque Duci abstulere, inter quae fuere Dissenhofen, et Fravvenfeld. Cum vero Dux maius, quam cui resistere posset, periculum sibi imminere cerneret, pacis accepit conditiones. Suitenses vero retinere permisit, quidquid in eorum peruenerat potestatem. Nobiles interea, etsi non ignorarent, quidnam ipsi, et eorum maiores ob illatam pertulissent violentiam, quamuis Suitensium arma irritare non auderent, ne tamen ab antiquis moribus desciscerent, vicinas ciuitates assidue infestabant, multisque afficiebant incommodis. <note><hi rend='italic'>Simlerus</hi> de Rep. Heluet. lib. 1 f. 75. 94.</note> Quapropter nonnullae compulsae se foederatis iunxere, inter quas fuit Mulhusium, et Schaffhusen, ita vt quotidie foederatorum excrescerent vires, ac termini dilatarentur, iamque intolerandi viderentur. Id Sigismundus Austriae Dux considerans, ac de retentione prouinciarum reliquarum, et ciuitatum suarum desperans, <note><hi rend='italic'>Pontus Heuterus</hi> Rer. Burgund. lib. 5 p. 175 sqq. <hi rend='italic'>Vrstisius</hi> Chron. lib 6 c. 5. <hi rend='italic'>Hagenbach Praefectus.</hi></note> quidquid in Alsatia, Suntgavv, Prisgavv, et circa syluam nigram possidebat, Carolo Burgundo Duci tum potentissimo, ac bellicosissimo Principi pro hypotheca tradidit. Atille, cum vrbes, castra, et oppidacuncta in suam redegisset potestatem, vndique praesidiis muniit, praefectumque generalem, nomine Hagenbach constituit, qui cum haudquaquam praefectum, sed tyrannum egisset, nec vlla abstinuisset iniuria, prouinciales tandem in suam concitauit perniciem, siquidem Brysacenses illum in vincula coniecere, ibique multis accusantibus, et crimina horrenda obiicientibus, publice finiuit vitam ense, eoque pacto cuncta oppignorata ad pristinum rediere dominium. Verum cum Sigismundus Dux Burgundi timeret potentiam, ac vereretur, ne misso exercitu per vim ablata iterum in suam redigeret potestatem, compulsus est ad Suitenses hostes confugere haereditarios, cum quibus foedus pepigit, vt eundem hostem et amicum censerent, et si vis maior aliqua ingrueret, illum totis propulsarent <note><hi rend='italic'>Anno Christi 1473. Caroli Burgundi spes ingentes.</hi></note> viribus. Incidere haec in annum Dominicae incarnationis MCCCCLXXIII. Burgundus vero non tam ea irritatus iniuria, quam quod debellata Germania Italiam ingredi parabat, ac cunctis deuictis gentibus, se orbis Dominum fore sperabat, vrbem Nouesium super Rheni conditam ripas, ac Romano subiectam imperio hostiliter, <note><hi rend='italic'>Heuterus</hi> c. l. <hi rend='italic'>Fugger</hi> lib. <hi rend='italic'>5 c.</hi> 24 p. 807. <hi rend='italic'>Roo</hi> lib. 8 p. 278</note> ac maximis circumsedit viribus Circumtulerat iam antea per Galliam victricia
<pb id='s060' n='60'/>
signa, nec quempiam tam potentem esse putabat, qui viribus suis resistere posset. Nam praeterquam quod diuitiis et opibus inter cunctos excelleret Principes, maximum et instructissimum ducebat exercitum: accedebat his animus ingens, et bellicae laudis gloria, cuius erat appetentissimus. At Caesar tanto motus periculo, imperii opes conuocat, ac eas contra Burgundum ducit, qui iam per integrum fere annum vrbem Nuss obsidebat. Verum cum tanti exercitus conuenissent, ac vtrimque timor intercessisset, quo minus res aleae committeretur, primum induciae factae sunt quas non ita multum postea his conditionibus pax secuta est, vt Caetaris filio Maximihano Burgundi filia, quae vnica erat, nuberet, ad quam quoque demortuo patre totius ditionis imperium deueniret, Burgundus in Italiam Romano Imperio reluctantem, et haudquaquam obedientem tenderet: quam si subiugaret, a Caesare Italiae <note><hi rend='italic'>Italia Rex Carolus Burgundus salutandus.</hi></note> Rex appellaretur. Additum quoque, vt per foederatorum terram duceret non tam suas, quam Caesaris vlturus iniurias. Prudenter quidem. Nam siue Burgundus vincerer, siue vinceretur, nihil Caesari deperire poterat. Aut enim vindictam ex foederatis erat exacturus, aut superato, et cadente Duce, tota vis imperii eius ad Maximilianum et vxorem erat peruentura. Caeterum priusquam inter Caesarem et <note><hi rend='italic'>Vrstisii</hi> Chron. ib. 6 c. 6.</note> Burgundum conuenisset, Sigismundus Austriae Dux vna cum foederatis, Caesaris iussu, Burgandi fines inuaserat, ciuitatemque Elicurt obsidebat, quam et vehementer vrgebat, ad quam liberandam Burgundus non paruum misit exercitum, qui cum foederatis congressus ad internecionem fere caesus est: qua noua iniuria Burgundus irritatus, ingentem, ac talem contra foederatos contraxit exercitum, qualem vnquam Germania vidit. Nam praeter peditatum copiosum, equitatum ducebat splendidissimum, equis et armis egregie instructum, et ornatum. Hunc machinae sequebantur innumerae, variosumque hominum genus non tam pugnandi, quam lucrandi gratia, siquidem vniuersi ad certam se pergere putabant victoriam, vnde exercitus ram magnus non solum cunctis abundabat necessariis, sed et auro, argento, veste <note><hi rend='italic'>Granson. Vrstisii</hi> Chron. lib. 6 c. 9 <hi rend='italic'>Stumpf.</hi> lib. c. 14. <hi rend='italic'>Fugger</hi> lib. 5 c. 25 <hi rend='italic'>Ponti Henteri</hi> Hist. Burgund. P. 180: sqq.</note> pretiosa, ac omnibus instructa erat delitiis. Recta igitur ad vrbem Granson itum est, quam eo tumultu foederau Sabaudiae Ducissae ademerant, ac praesidium sexingentorum imposuerant militum. Obsessa igitur est vrbs, tormentisque vndique concussa, ac saepius oppugnata. Foederati igitur quamprimum obsidionem percepere, totis viribus ad oppidum Neuenburgense conuenerunt. Aderat et Sigismundi Austriae Ducis, nec non Strasburgensium equitatus. Verum non prius colligi, et ad hostes pergere potuerunt, quam vrbs sit dedita, siquidem praesidium cum quotidie vehementer vrgeretur, nec vltra vim hostium ingentem sustinere posset, ac de successu desperasset, deditionem <foreign lang='GE'>auf Gnad und Ungnad</foreign> (vt nunc loquuntur) fecerat quam ita intelligebat, vt saluis corporibus dimitteretur. Verum longe aliter Burgundus gratiam interpretatur. Nam liberum sibi essedicebat. cam vel exhibere, vel in omnes deditos animaduertere: quod et tandem executioni mandauit, ac omnes in in arboribus iussit suspendi, existimans eo pacto foederatis timorem incuri posse: quod longe aliter euenit. Nam hac suorum calamitate itae irritati sunt, vt nulli postea hostium parcerent, cum ante deuictos concessa vita non inhumaniter haberent. Interim foederati totis viribus ad hostes tendebant. Burgundusque iam recepta vrbe vltro pergebat, acciditque vt nec foederati. de aduentu illius certiores essent, nec Dux magnopere foederatorum curam gereret, quos potius contemnere, quam timere videri volebat. Vnde neutra pars de alterius aduentu resciuit, priusquam hostem in conspectu iam haberet. Erant primi agminis vexilla tria, Suitensium nempe, Bernensium, et Solodurensium: ii siquidem caeteros. antecedebant. Confestimque viso hoste retro ad suos miserunt, qui nondum e castris (nam mane erat) mouerant, et vt in auxilium eorum accelerarent, hortabantur: ipsi vero nihilominus hostem excipere erant parati. In genua itaque procumbunt: ac Deum in auxilium aduocant: Quo viso Burgundus ex. clamat, nullam illis superesse gratiam, sed omnes suspendio esse perdendos. Nam veniam eos petere existimabat. Sed quidam qui tum foederatorum consuetudinis
<pb id='s061' n='61'/>
non ignarus: non o Princeps magnanime, hi gratiam petituri, sed fortiter pugnaturi adueniunt: quotiescunque enim cum hoste congredi parant, diuinum hoc pacto implorantauxilium. Burgundus vero admiratione plenus, Num, inquit, tam paruae copiae nobiscum sunt pugnaturae? nam ii, qui pone sequebantur, nondum in conspectum venerant. Vix hoc dicto foederatos in pedibus consistere, ac structis ordinibus aduentare cernit: suis congrediendi dat signum, simul et tormentorum magistros ignem pulueri adhibere iubet, qui non segniter officio functi quam plurimos ex foederatis <note><hi rend='italic'>Pugna ad Graenson oppid.</hi></note> perimunt. At caeteri nil suorum clade perterriti hostes fortiter inuadunt, qui et ipsi ingenti vi conflixere. Fit igitur proelium memorandum, cum foederati tam parua manu hostium copias sustinent innumeras, priusque mortem oppetere, quam pedem referre contendunt. Interea dum tam acriter dimicatur, vniuersus foederatorum aduentat exercitus, auidus certaminis, ac perquam composite in ordinem redactus, confestimque vi magna signa infert. Verum impetum tantum hostes nequaquam sustinuere, sed sub initium pedem retulere, tandem vero foederatis acriter instantibus apertae se fugae mandarunt. Dux vero suos pugnantes hortando manifesta etiam subibat pericula, fugientesque nunc castigando, nunc precando ad pugnam reuocare nitebatur, quam etiam aliquot in locis restituit, quin et fugientes quosdam ense quem nudum gerebat, percussit, sed frustra. Maior enim timor minorem vincebat, quapropter et ipse tandem suos nouissimus fere sequi coactus est, clamans et indignans, quod tam foede se fugae mandarent. Foederati strenue, quoad licuit, victoriam prosecuti <note><hi rend='italic'>Fuga Caroli.</hi></note> sunt. Verum cum haud magnum baberent equitatum, nec hostem pedibus assequi possent, a persecutione tandem destiterunt ad castraque hostium conuersi (quae omni opulentia, diuitiis, ac deliciis, plusquam dici potest, referta erant) illa diripiunt, ac vltra bellica tormenta innumera, tantum auri, argenti, gemmarum, ac pretiosae vestis, suppellectilisque suntadepti, vt ex pauperibus redditi sint ditissimi. Quidquid enim pretiosi Burgundus possidebat non solum splendoris, sed et ostentationis gratia secum circumferebat: quem morem et purpurati sui obseruarunt. Sane cum ego aliquot postea annis Lucernam puer adhuc cum patre venissem (is enim a Bauariae <note><hi rend='italic'>Vide lib de vita B. Birckeymeri. Adamas flu. pendus a Carolo Burg. amissus. Fugger</hi> c. l.</note> Duce Alberto, cui a consiliis erat, Oratortum ad confoederatos mittebatur) inter caetera, quae honoris gratia illi ostendebantur, insignem vidi illum adamantem, quem Burgundus tanti faciebat, vt omnibus rebus suis pretiosis anteferret, admirandum profecto ac rarissimum naturae spectaculum. <note>P. Lambecius <hi rend='italic'>Comment. de Bibl. Caesar. Vindobon. lib. II. p. 497</hi> ex Msto exhibet partem Historiae Austriacee Henrici Gundelfingii, qua hoc bellum describitur. Idem ex Io. Iac. Fuggeri Mstis cimelia Ducis pretiosissima, quae in hoc proelio amiserat, describit, et per icones repraesentat.</note> Nam praeter splendoris puritatem omni carentem vitio, magnitudine sua mediocrem quoque excedebat iuglandem, cui etiam non erat dissimilis, angulis decem et octo conspicuus. Foederati igitur tanta victoria laeti ad vrbem Granson properant, vbi breui omnis laetitia in acerbum versa est luctum. Suos enim quos adhuc viuere credebant, arboribus cernebant suspensos, et ille patrem, alius filium, fratrem, agnatum, vel amicum non sine lachrymis agnoscebat. Depositos igitur sepulturae mandant, calamitatemque tam acerbam cum nuper parta conferentes victoria, ac considerantes, raro in rebus humanis tam absolutam accidere laetitiam, vt omni careat tristitia, satis superque suis hostium sanguine parentatum esse censuerunt. Incidit pugna tam memorabilis in annum Domini MCCCCLXXVI. At Burgundus tam insigni clade praeter opinionem suam accepta quiescere haud poterat: sed animo aestuans, ac subinde cogitans, quo pacto hostes vlcisci posset, iterum ingentes copius tam ex suis, quam Gallis, ac Italis contrahere coepit: Machinarum praeterea vim ingentem, et innumera, quae ad victoriam consequendam spectare censerentur, comparauit, quod quidem illi facillimum erat factu, cum diuitiis et opibus omnes sui temporis superaret Reges et Principes. Fertur, cum a purpurato quodam suo reprehenderetur, quod contra rusticos tam insignem belli apparatum instrueret, ex quibus tamen deuictis <note><hi rend='italic'>Stumpf</hi> lib. 3. c. 14 <hi rend='italic'>Heuterius</hi> lib. 5 p. 182. <hi rend='italic'>Fugger</hi> c. 1. Roo lib. 8 p. 185</note> nullam gloriam relaturus esset, respondisse: At tu, quamuis superatus sim, dormire
<pb id='s062' n='62'/>
<note><hi rend='italic'>Obsiaia Morta ad lacum.</hi></note> potes, ego vero haudquaquam. Omnibus igitur contractis copiis ad obsidionem oppidi Murton properauit, anno fere post acceptam cladem exacto, confestimque illud tormentis infestare, et assidua oppugnatione die nocteque vrgere non destitit. Verum egregie a confoederatorum defensum est praesidio, qui audito Ducis accessu confestim populariter egressi sunt, Bernaeque omnes conuenerunt. Distat vrbs ea ab oppido Murton milliaria duo, quae tamen a pedite vix horis sex peragi possunt. Aderat et <note><hi rend='italic'>Lotharingiae Dux, aliis Renatus dicitur.</hi></note> Reinhardus Lotharingiae Dux cum equitatu paruo, tamen a Burgundo expulsus, et omni ditione spoliatus, nec non Sigismundi Austriae Ducis aduenerant equites. Cunctis igitur collectis copiis ad hostem pergere statuunt, praemissis speculatoribus, qui eos de omnibus certiores reddere possent. Egressi igitur Berna summo mane, cum vehementer plueret, recta Murton veraus tendunt. Interim speculatores progressi non paruum concitarunt tumultum. In hostes enim diligenter stationes obseruantes inciderunt, qui non amplius foederatos contemnebant, praecipue cum eos propediem aduenturos audirent. Confestim igitur Burgundus magnas peditum et equitum copias, nec non tormentorum vim ingentem in eam partem mittit, in qua exploratores visi fuerunt; ipse vero ex aedicula, quam in loco excelso constitui curasset, cuncta arbitrabatur. Speculatores igitur ad suos regressi, quae viderant, exponunt. A Ducibus igitur quid agendum sit deliberatur, ac variae dicuntur sententiae. Qui enim rei militaris peritiores habebantur, haud quaquam e via dimicandum esse censebant obtendentes, quod miles pluuia maderet, ac fessus esset, magnaque illius pars, cum adhuc ieiuna esset, inedia flaccesceret, sed et terra, dicebant, ob pluuiae vim tam lubrica est reddita, vt miles non firmiter, sed aegre in luto consistere valeat. Super omnia vero, si Deus etiam victoriam concesserit, non tantum diei supererit, vt hostem fugientem persequi possemus. Tutius igitur esse, vt eo loco castris locatis militem reficerent, ac crastina die ad pugnam procederent: non enim periculo carere, si cum tam magnis copiis temere congrederentur. Nam fexaginta millia hominum in Burgundi castris militare ferebantur, cum foederatorum exercitus nec tertiam attingeret partem, equitatu quoque omnino impar esset. Alia vero pars certaminis auida hunc se morem a maioribus accepisse referebat, vt quam primum in conspectum hostis venisset, et pugnandi copiam fecisset, cum eo congrederentur, nil enim aduersariis terribilius esse posse, quam aduentum subitum, aggressionemque repentinam. Nec illud quaerendum est, quantus hostium sit numerus, sed vbi consistat: militem praeterea non adeo lassum esse, vt ex immani hoste, et qui suos tam impia perdidisset nece, vindictam sumere nequirent, sed potius optare, vt confestim ad hostem duceretur, quo diu exoptata vltione satiari posset, quae animi cupido corpora quoque viribus exhausta facile <note><hi rend='italic'>Frangit et attollit vires in milite causa.</hi></note> recreare soleret: Dei insuper auxilium tam iustae causae non defuturum, qui superbos euertere, humiles vero exaltare amaret. Irent igitur, et confestim manus consererent, dum miles animo flagraret, ac tantopere vindictam ex hoste capere desideraret. Haec dum Duces inter se conferrent, vexillifer quidam magna voce exclamauit: quicunque foederatorum rem saluam esse cupit, me sequatur; confestimque elato vexillo pergere coepit, quem statim omnes relictis Ducibus sunt secuti; quod illi <note><hi rend='italic'>Ardor militaris.</hi></note> videntes vix impetrarunt, vt instruendorum ordinum ratio haberetur. Ex sylua igitur, per quam eundum erat, egressi, tria constituunt agmina: primum quod amissum <note><foreign lang='GE'>Der versorne Hauff.</foreign></note> vocari solet; secundum, quod tormenta inuaderet; tertium et magnum, quod post amissum cum hoste confligeret. Sagittarios ex more a leua, equites a dex ra constituunt. Vix in ordines redierant, cum depulsis nubibus Sol adeo splendere coepit, ac si numquam eo die pluisset, iamque hostis in conspectu erat egregie instructus ac confligere <note><hi rend='italic'>Pletas militaris in precibus ante pugnam.</hi></note> paratus. Foederati igitur in genua procumbunt, ac post diuinum imploratum auxilium, magno animo, ac compositis ordinibus ad hostes tendunt. At illi data opera eodem in loco remanebant, donec foederati sub pyxidum venirent iactum, quibus exoneratis ingentem illis intulere stragem, praecipue equitibus, contra quos magnam tormentorum partem direxerant. Mox igitur agmen secundum veloci, vt iussum erat, cursu ad pyxides fertur, interfectisque magistris tormenta in suam redigunt potestatem.
<pb id='s063' n='63'/>
Interim hostium equites laxatis fraenis ferociter magnum agmen foederatorum inuadunt: amissum vero cum pedite congreditur. Fit atrox pugna, caedesque editur ingens: verum cum equites densum foederatorum agmen, et obiectis munitum hastis perrumpere nequirent, licet totis adniterentur viribus, interimque ingens tam hominum, quam equorum strages ederetur, primo fluctuare, ac pedem paulatim referre coeperunt, mox abiecto pudore in apertam declinarunt fugam. Nam et pedites suos foederatis terga dedisse cernebant. Haec Dux ex alto conspiciens totum exercitum in fugientium properare iussit auxilium (nondum enim sciebat foederatos vniuersis adesse copiis) sed tarde nimium: nam praeterquam, quod sui nullibi pedem sistebant, ve nientium etiam agmina perrumpebant, ac illa quoque secum trahebant in fugam, quorum tergo adeo vehementer tam equites, quam pedites foederatorum in stabant, vt illos non momento quidem sinerent quiescere. Vndique igitur in fugam coniecti sunt: et pars quidem castra repetit, nonnulli vero abiectis armis, quocunque timor <note><hi rend='italic'>Altera Caroli Burg. suga.</hi></note> impellebat, disperguntur: maxima pars in locum, qui ingens oppidum alluit, caeca ruit: quidam arbores ascendunt, vt eo pacto hostem fallere posset. Dux vero haec cernens, et spem nullam amplius superesse considerans, et ipse demum se fugae mandauit, subinde equos mutans, quoad tandem in tutum abiit. Foederati pertinaciter fusos insequuti sunt, et quos equites sternebant, pedites obtruncabant, ita vt non iam pugna sed cruenta fieret trucidatio. Nemini enim ob ante acceptam parcebatur calamitatem, sed omnes nobiles pariter, et ignobiles pecorum instar sine discrimine mactabantur. Quidam ascensiis nauibus eos, qui se aquis crediderant, obtruncare frustra manus in caelum tollentes, et lachrymis misericordiam implorantes: nonnulli arboribus insidentes auiu instar pyxidibus deiecere: alii domus integras, in qua se hostes receperant incendere, ita vt vndique clamor, vlulatus, preces ac morientium audirentur gemitus, ac longe plures fuga absumeret, quam praelium. Tandem vero labore fessi, ac hostium satiati caede, a persecutione desistunt, et ad castrorum properant direptionem, cum subito rumor oritur, Remondi Comitem magnis ac integris aduentare copiis. Is enim ex alia oppidi parte castra locauerat, vbi vehementer <note><hi rend='italic'>Comes Remontii.</hi></note> illud tormentis quatiebat, vni huic rei adeo intentus, vt nesensus quidem pugnae tam magnae ad illum peruenerit. Nam post apertam etiam Domini sui fugam multis ictibus muros quassabat: impossibile enim nec credendum videbatur, foederatos <note><hi rend='italic'>Causa cladis Caroli Burg.</hi></note> cum tam immenso hostium numero et tam repentine congressuros. Et profecto si quis coniecturare velit, et haec et aliae Burgundi clades ob arrogantiam et hostium contemptum potissimum sunt acceptae. Tandem vero Comes de omnibus certior factus collectis copiis, non ad hostes, sed in pacatum abire festinabat omnibus tormentis, <note><hi rend='italic'>Castra Burgundica iterum a Foederatis direpta.</hi></note> et bellicis instrumentis relictis. Foederati igitur rursus in ordines redacti, hostis expectabant aduentum: sed cum illum audirent abire, nec ob lassitudinem insequi possent, iamque nox ingrueret, ad diripienda, vt coeperant conuersi sunt castra, quae omni referta erant opulentia: ibique tribus mansere diebus spolia diuidentes, et labore exhausta recreantes corpora. Signa et bellica tormenta ciuitatibus in praedam cessere, reliqua a vulgo promiscuo direpta sunt. Cecidere in ea pugna (vt Foederati <note><hi rend='italic'>Ex copiis Burgundicis 30000. casa.</hi></note> referunt) hominum millia triginta. Ego quidem cum aliquando ad pugnae locum accessissem, tam ingentes vidi ossium aceruos, vt maior qnoque mihi caesorum numerus videretur. ADDITIO. Hae reliquiae ossium postea aediculae, in eam rem ibi extructae, illatae fuerunt, cum hac inscripttone: <hi rend='italic'>CAROLI inclyti et fortissimi Ducis Burgundiae exercitus, Murathum obsidens, ab Heluetiis casus hoc sui monumentum reliquit. Anno MCCCCLXXVI.</hi> Ex foederatis vero vltra ducentos desiderati non sunt; plures <note><hi rend='italic'>Ex foederatis tantum 200 desiderati. Anno Christi MCCCCLXXVI. Dies pugnae male ominatum. Losanna.</hi></note> vulnerati: Depugnatum est in die, qua decem millium Martyrum celebratur memoria, anno Saluris MCCCCLXXVI. Foederati antequam ad propria redirent, Sabaudiae Ducis ingressi sunt prouinciam, vbi multis captis et exustis castellis, oppidum etiam Losannam cepere, sicque direptis, et omnibus vastatis locis, per quae nansierant; laeti cum spoliis domum sunt reuersi, non solum ab hostis tam potentis metu de hinc liberi, sed pecunia etiam, et multis rebus pretiosis admodum ditati. Post hanc cladem multa, quae Lotharingiae Duci adempta erant, a Burgundo defecere, et ad prioris Domini
<pb id='s064' n='64'/>
imperium sunt regressa: inter quae et Nanseium fuit prouinciae illius caput. Verum <note><hi rend='italic'>Nanseium.</hi></note> cum Lotharingus non ignarus esset ingenii Burgundi, timere coepit, ne in eum omnem belli verteret impetum. A foederatis igitur petiit, vt si quando ab hoste vrgeretur, ei auxilium suis tamen ferrent stipendiis. Quod haud grauate concessum est, ob egregie enim operam in bello nauatam non parum amabatur, et foederati tutius esse putabant vicino, et illius quidem expensis succurrere, quam in propriis finibus hostem <note><hi rend='italic'>Heuterus</hi> lib. 5 p. 486 <hi rend='italic'>Roo</hi> p. 286. <hi rend='italic'>Fugger</hi> lib. 4 c. 11. <hi rend='italic'>Ludouicus X. Francorum Rex.</hi></note> excipere, et debellare. Burgundus interea suis e fuga collectis, haud quaquam veris expectato tempore, sed media hyeme Nanseium obsedit, illudque acerrime oppugnare est adortus. Nec Lotharingius cunctatus est, quin subito foederatorum imploraret auxilium: quod et suo stipendio haud difficulter impetrauit. A Ludouico enim Francorum Rege, cum rei pecuniariae premeretur inopia vim auri ingentem mutui nomine acceperat. Nam cum is Burgundi potentiam, quam pridem expertus fuerat, timeret, clanculum Lotharingo fauebat, et succurrebat, quod et Argentinenses, ac reliqui faciebant socii. Persoluto igitur Foederatis stipendio, confestim illos Lotharingiam versus ducere coepit per loca iam antea a Burgundo deuastata, ac post quatriduum sub horrendo frigore, ac ingente militum fame et defatigatione non longe ab oppido S. Nicolai castra posuit; quo etiam ingens equitatus aduenit non solum <note><hi rend='italic'>S. Nicolai oppidum in Lotharingia moenibus destitutum. Tertia strages Caroli Burgundi exercitus. Mellis esus auidior post inediam noxius.</hi></note> a sociis, sed etiam a Francorum Rege missus. Nil igitur morati sequenti die structis ordinibus ad oppidum S. Nicolai tendunt. Id enim magnis Burgundi tenebatur copiis. Verum, cum muris careret, alioqui miris excultum aedificiis, confestim et prius fere, quam hostis aduentum Lotharingi praesentiret, captum est. Vbi iterum in Burgundos est saeuitum, ita vt non solum pecorum ritu mactarentur, sed in praeterfluentem praecipitarentur. Pernoctatum est in eo oppido non sine magna fame militum, ex quibus nonnulli vim mellis ingentem ibi inuentam deuorantes, ita inflati sunt, vt non solum vehementer aegrotare coeperint, sed multi etiam vitam amiserint. Burgundus interim cum Lotharingi et foederatorum accessum percepisset, omnibus viribus Nanseium oppugnare coepit, sperans id priusquam hostis auxilium ferret, expugnari posse. Tota igitur nocte nunquam ab oppugnatione, et tormentorum ictibus, qui manifeste a Foederatis percipiebantur, cessatum est. Mane igitur, et eo die, qui tribus Regibus sacer est, foederati structis ordinibus ad hostes properarunt, qui castra sua egregie fossis et tormentis munierant, ita vt non sine aperto periculo lacessiri poterant: quod confoederati intelligentes per regiones gnaros se ad diuersum castrorum situm duci iusserunt. Per saltus igitur, vepres et torrentes circumducti magno labore loci superarunt iniquitatem, rursusque in ordines redacti, fessi et vdi (nam vehementer ningebat) ad hostes properabant. Burgundus interea cum hostes a tergo instare sentiret, machinas eo iubet dirigi: Sed iam et priusquam id fieri posset, certamen contractum erat, et iterum depulsis nubibus splendescere coepit, Magnis itaque viribus vtrimque pugnatum est: sed tandem et post <note><hi rend='italic'>Caroli Burgundi interitus.</hi></note> ingentem caedem victoria a foederatis stetit. Dux ipse aut quod fugere nollet, aut quod non posset, confossus periit: caeteri quocunque eos timor, aut spes salutis impellebat, diuersi abiere: Estque iterum praeda ingens parta, atque ita demum Burgundica <note><hi rend='italic'>Eius elogium, et prosopographia.</hi></note> bella Duce destituta cessarunt. Fuit Carolus staturae mediocris, animi excelsi, magnanimus, ac vltra modum liberalis: iustitiae, veritatis, ac pietatis cultor, bonorumque et virtute praeditorum non tam amator, quam admirator, quibus omnibus pro viribus subuenire quaerebat. Diuitiis vero ita praecellebat, vt in omnibus bellis nunquam inopia laboraret: cuius rei causa fuit modestum in suos imperium, et ordo mirandus. Ob tales igitur virtutes a suis non solum vt bonus Princeps, sed tanquam pius parens colebatur: nec sub initium creditum est illum oppetiisse, ac multo tempore <note><hi rend='italic'>Hostis victus a victore honorifice sepultus.</hi></note> reditus eius tanquam viuentis a plerisque expectatus est, quamuis constaret, illum a Lotharingiae Duce honorifice Nansei esse tumulatum. Sola illum laudis gloria et iuste maior cupido transuersum egit, vnde aduersa sua fortuna tandem in confoederatos, <note><hi rend='italic'>des gueux.</hi></note> et rusticos (quos ipse mendicos appellare solebat) impegit, cum antea Francorum
<pb id='s065' n='65'/>
Regi leges dixisset, Imperio arma intulisset, Geldriae Ducatum acquisiuisset, Frisios domasset, Lotharingium expulisset ac omnes vicinos iussa sua exequi compulisset. Post Burgundi Imperium Ludouicus Francorum Rex Burgundiae Ducatum a Domino de Albertillius praefecto accepit, cui postea Nauarrae regnum cessit. Defecit et Hannonia, magnaque Picardiae pars, et ni Maximilianus Friderici Caesaris natus, cui vnica Burgundi filia nupta erat, tantis periculis obuiam ire maturasset, Flandria, et Brabantia, cum Holandia, et Selandia, et omnibus prouinciis in Galli ditionem deuoluta, feudi nomine; vt ipse praetendebat, peruenisset. Hinc discordiarum, motuum, ac bellorum initia emersere, qui in praesentem vsque diem tam Burgundi, quam Galli successores quasi haereditario iure diuersimode exagitarunt. Heluetii interim a bellico quieuere tumultu: nulla enim potentia tanta erat, quae illos post oppressum Burgundum lacessere auderet. Submittebant tamen identidem, nunc Maximiliano, nunc Gallo petenti auxilia, non ideo tantum quod iuuentutem in militari disciplina suam exerceri cuperent, sed quia vtrumque timerent., seu potius odio <note><hi rend='italic'>Armorum ratio et genus in Germania mutatur.</hi></note> haberent, ac vtriusqueparris successu, illis foret suspectus. Et profecto omnes Germani arma, et eam militandi disciplinam, qua nunc vtuntur, ab Heluetiis accepere, abiectis scutis, quibus antea omnium nationum more vtebantur: Experientia enim discebat, illa haud quaquam phalangi, et hastarum violentiae resistere posse. Ac ideo ad meam vsque aetatem sarissas, bipennes et gladios ferentes Heluetii dicti sunt, etiamsi in media Germania essent nati; quoad tandem ob Heluetiorum odium prouincialium militum nomen hoc est <hi rend='italic'>Landtsknecht</hi> emergere, et celebre esse coepit.</p>
</div3>
<div3 id='FrRS.01.06.04' n='4' type='section'>
<head>BELLI HELVETICI LIBER SECVNDVS.</head>
<p>SVPERIORI libro Suitensium originem, et incrementum perquam breuiter exposui: <note><hi rend='italic'>Semina belli Helmetici. Status Germaniae qualis eo tempore fuerit.</hi></note> nunc vero causam, et semina huius belli explicare conabor. Sed priusquam id fiat, non abs re forsitan erit, statum eum, in quo tum Germania fuerit, altius recensere, quo facilius percipi possit, vnde tantus motus ortum sumpserit.</p>
<p>Postquam Maximilianus Friderici filius, Burgundi filiam in vxorem duxit, totamque <note><hi rend='italic'>Mich. Boiemi</hi> vita Alberti Animosi.</note> illius ditionem in suam redegit potestatem, maximis agitatus est procellis. Cum enim Gallus potentiam externi timeret Principis nunquam destitit illum et clam, et aperto Marte lacessere, populos subiectos solicitare, ac omnia moliri, quo tantum hostem ex nuper acquisitis sedibus pellere posset. Nec id difficile factu est visum, cum ob populi odium, et leuitatem innatam, qui alienigenam dominum haud aequis aspiciebat oculis, tum ob iniurias et actiones quorundam, qui Maximiliano chari erant, et non tam illi imponebant, quam vndique eum subditis reddebant insensum. Quotidie itaque prouinciae, et ciuitates deficiebant, subditique, a Gallo stimulati et inducti, Principi suo rebellabant, quoad Gallus tandem post multas acceptas et illatas clades a manifesto destitit bello, populique subiecti iterum ad officium rediere pristinum: quos motus siquis describere vellet, et luculentissimam condere posset historiam: per multos enim annos vtramque exagitarunt partem, ita vt nec praesenti aeuo sinem sint adepti. Interea et dum Maximilianus externis detinetur bellis, <note><hi rend='italic'>Matthias Rex Vngaria Fridericum III. Imp. infestat. Duces Bauariae. Fugger</hi> lib. 5 c. 31.</note> Matthias Vngariae Rex ob causas relatu nimium longas Fridericum Caesarem vehementer vrgere coepit, illique praeter alia innumera vniuersam fere Austriam cum metropoli ipsa Vienna ademit. Erant tum Bauariae Duces admodum potentes, ac Austriae domus aemuli, qui oblata occasione freti et Caesarem ipsum contemnebant, et multa quotidie per vim non desinebant perpetrare. Albertus igitur Dux Ratisponam ciuibus dedentibus occupauit: Georgius vero, qui ditissimus, et potentissimus <note><hi rend='italic'>Adlzreiter</hi> Ann. Boi. p. 9 lib. 9 n. 46.</note> habebatur, vicinas Sueuorum ciuitates et populos assiduis iniuriis infestabat, eoque insolentiae deuenerat, vt nec legatos eorum audire vellet. Ciuitates igitur omni ope destitutae ex Federici consilio foedera inter se ineunt, quibus mox Praelati, vt vocantur, cum nobilitate se iunxerunt, ac bellum Georgio, ni coeptis desisteret, inferre cogitarunt, qui cum inopinato vim tantam contra se insurrexisse cerneret, non solum
<pb id='s066' n='66'/>
innatum deposuit fastum, sed ex superbissimo redditus est humilimus. Omnia igitur, quae per vim ademerat, vi quoque reddere est coactus, ac ingentem insuper pecuniarum summam persoluere adactus. Sed et Albertus Dux Rarisponam restituere beneficii loco duxit: nam Friderici gener erat. Mox igitur Foederatio Sueuica eam induit arrogantiam quam Bauari nuper exuerant, nihilque imperuium virtuti, ac potentiae suae esse duxit. Interim Matthias Rex moritur: nec longe post Fridericus superstes fuit. Ita Maximilianus non solum paternum recuperauit imperium, sed <note><hi rend='italic'>Mori Matthia Regis Vng. et Frideric. III. Imper.</hi></note> Vngariam ingressus Albam etiam Regalem vi cepit: dehinc in Germaniam reuersus inferiorem, Philippo filio, qui postea Hispanorum imperium sortitus est, regni tradidit habenas, is enim adoleuerat. Inde ad patruum Sigismundum Austriae Ducem conuersus vniuersam ditionem illo resignante, suscepit.</p>
<p>Fuit Sigismundus inter omnes aetatis nostrae Duces optimus, humanissimus, et <note><hi rend='italic'>Sigismundi Archiducis Austriae elogium. Fugger lib. 6 c. 1.</hi></note> liberalissimus Princeps, et potentia excellens, adeo vt inter caetera bella Venetis quoque arma inferre sit ausus, quos multis etiam cladibus affecit, et ni suorum proditione fuisset impeditus, egregiam procul dubio retulisset victoriam. Verum (quemadmodum in rebus euenire solet humanis) nec probitas eius tam insignis, nec liberalitas ac munificentia immensa, non senectus demum extrema illum a violentia et proditorum iniuria vendicare potuit, coactus enim est inuitus etiam imperii sui habenas deponere, ac Maximiliano tradere Regi: quam tantam impietatem breui dignae <note><hi rend='italic'>Roo</hi> Ann. Austr. lib. 10 p. 516 <hi rend='italic'>Fugger</hi> lib. 5 c. 37 p. 1013 <hi rend='italic'>Vrstisius</hi> lib. 6 c. 17.</note> subsecutae sunt poenae. Tantis itaque successibus non tam Maximilianus Rex, quam potentes eius elati animo voluere coeperunt, sub qua honesta occasione Heluetiis bellum inferre, ac olim acceptas iniurias vindicare possent: et haec potissima causa discordiarum fuit. Coeperunt igitur vicinos Churienses, Engadinenses, et Grisenses multis vexare iniuriis, nec non arces quasdam Churiensis Episcopi occupare, et alia machinari, quae animum eorum irritare possent. At illi, quamuis illatas iniurias moleste ferrent, consilio tamen prius, quam armis experiri statuerunt. Missis igitur legatis Regis animum demulserunt, ac Constantiensis Episcopi intercessionem impetrarunt, vt omnes discordiae, ac illarum fomites iuris deciderentur ordine. Interea Gallus contempta Philippi aetate, Geldriae Ducem contra illum concitauit. <note><hi rend='italic'>Rex Galliae Geldriae Ducem in Philippum Maxim. I. silium concitat. Fugger</hi> lib. 6 c. 2 p. 1109. <hi rend='italic'>Roo</hi> ib. 11 p. 540.</note> Vnde Maximilianus Rex in eius auxilium, antequam clades aliqua acciperetur, properare fuit compulsus. Sed priusquam abiret, suis mandauit, vt iure potius, quam armis contendere vellent. At illi mandatorum immemores, aut quia Regis sui animum clam percepissent, aut quod sua sponte violenter grassari cuperent, non solum iuris respuerunt aequitatem, sed nouas etiam iniurias veteribus addere, et aduersarios stimulare coeperunt. Illi vero videntes nec iuri, nec aequitati superesse locum, clanculum. cum Heluetiis, qui et ipsi quotidianis afficiebantur iniuriis foedera ineunt (nam antea non penitus inter eos conueniebat) sicque ad repellendas iniurias se accingebant. Pariter et Caesariani arma expedire, milites instruere, ae sedulo omnia ad futurum bellum praeparare coeperunt. Sed et Sueuiae confoederatos ex foederis forma admonebant, vt instructi, et parati ad imminens essent certamen, submissis interim, qui aduersarios igni, caede, et rapinis lacessere non desinerent, quibus repulsis, et animis vtrinque irritatis, bellum paulatim gliscere, et initium sumere coepit. <note><hi rend='italic'>Paulus Lichtenstein, et N. Gossembrot Patr. Augustanus.</hi></note> Eius rei culpam Heluetii potissimum in Paulum de Lichtenstein, et Gossembrot Augustensem olim mercatorem reiiciunt. Hi enim ex humili loco in altum elati diuitiis et potentia inter cunctos praecellebant Regios, et vt fertur, obscuritatem suam insigni aliquo facinore illustrare cupiebant. Interca Curiensis moritur Episcopus, confestimque Caesariani Episcopatus quibusdam arcibus occupatis subditos quoque iussa facere compellunt, quibus renitentibus, ac vim virepellere conantibus, iterum res ad arbitrium Constantiensis deducta est Episcopi, ac eo mox defuncto ad Augustensem deuoluta Episcopum. Sed interim ab iniuriis cessatum non est. Curienses igitur, ac socii cum viderent, se nihil aequi impetrare posse, ne tamen subito rem tantam aleae committerent, iterum per legatos cum Caesarianis egerunt: quibus non sine ignominia reiectis coepere illi se ad bellum accingere. Regii interim
<pb id='s067' n='67'/>
Monasterii vallem occupare contendunt. Quod intelligentes confoederati collectis copiis obuiam pergunt: sed priusquam ad manus ventum, iterum induciae factae sunt, exercitusque dimissi. At Caesariani in discessu domus quasdam rusticas incendunt, pecoraque abigunt, quibus irritati confoederati par pari referunt. Rursus igitur copiae reuocantur, et ad pugnam instituuntur. Verum Caesariani et viribus, et militum robore longe praestabant, quibus tamen confoederati licet rustica et collectitia manu constarent, nequaquam cessere. Praecedebat confoederatorum exercitum vir quidam naturae ingentis, longiori lorica indutus ac galea tectus lata. Hic <note><hi rend='italic'>Fugger</hi> p. <unclear reason='print blotted'>...</unclear>.</note> hostium ductores ad singulare prouocabat certamen. Confestim igitur quidam emicuit, ac cum illo congressus lancea hominem transuerberauit, cumque illum spoliare contenderet, ob coronae rasuram sacerdotem fuisse deprehendit. Interim totis concurritur viribus: sed non diu certamen perdurauit. Confoederati enim longe inferiores vincuntur, et multis ex suis amissis in fugam vertuntur: Caesariani autem, victoria illa egregie vsi sunt: Engadenensem enim vallem ingressi eam totam vsque ad vicum Samez ferro, et igni vastarunt. Inde et Monasterii vallem combusserunt, ac diripuerunt, capta et abducta Abbatissa: nec his contenti ab alia parte oppidum Meienfeld occupant, nec non Furdenbergum in suam redegerunt potestatem. Confoederati vero cernentes se hosti tam potenti haudquaquam pares esse, confestim Heluetios in auxilium aduocant, qui nihil cunctantes e vestigio copias eduxerunt, et in foederatorum aduolant subsidium, satius esse ducentes sociis ferre suppetias, quam sine illis bellum, quod sibi quoque imminere cernebant, sustinere. Verum antequam vltra pergerent, ex veteri instituto leges sanciunt, quas vltra capitis poenam iuramento quoque firmarunt quarum haec ferme summa fuit: <hi rend='italic'>Duces ex fide cuncta peragunto.</hi> <note><hi rend='italic'>Memorabiles leges militares Heluet. capitis poena et iureiurando sancita.</hi></note> <hi rend='italic'>Milites diligenter imperio parento: iniussi ordines haud derelinquunto: a tumultu, ed sedionibus cauento: pugnaturi silentium, quantum fieripotest, seruanto, fugam nequaquam ineunto: focios fugientes caedunto: deuictis hostibus ad spolia iniussi et priusquam victoria plane sit parta, haud conuertuntor: ignem aedificiis iniussi ne iniiciunto: arma in hostico nec die nec noctu exuunto: a molendinorum exustione, Ecclesiarum spoliatione, mulierum, virginum et sacerdotum violatione penitus abstinento: captiuum inter praediandum non ducunto, sed intersiciunto. Quod si quis contra ierit, mors poena esto.</hi> Proinde inter caetera etiam imperatum fuit, vt vnusquisque ex veteri instituto farinam ex auena confectam, quantum ei in quatuordecim dierum cibum sufficeret, nec non calceorum par nouum secum deferret, quo omni alio commeatu deficiente, saltem per Mensis dimidium hoc alimento in hostico perdurare <note><hi rend='italic'>Quibus prouinciis imperarint confoederati et Heluetii.</hi></note> valerent. Verum priusquam vltra pergamus, precium fortassis operae haud deerit, si palam fecerimus, quibus tum prouinciis foederati, et Heluetii imperauerint, ita enim facilius intelligi poterit, quantis viribus tanti belli molem sustinuerint. Curienses igitur, Grisenses, et Engadinenses eos Rhetiae occupabant montes, qui ab Adula monte, et Rheni fontibus ad Italiam vsque pertenduntur. Heluetii vero longe etiam <note><hi rend='italic'>Simlerus de</hi> Rep. Heluet. lib. 1 p. 2 <hi rend='italic'>Plantini</hi> Heluetia cap. 2 <hi rend='italic'>Pirckheymeri</hi> illustr. Germ. p. 95.</note> maiorem possidebant terram, siquidem a solis ortu Adula monte ac Rheno fluuio a reliqua segregabantur Germania; ab occasu ad Lingones vsque, quos nunc Burgundos vocamus, pertingebant. Ac meridiem versus non solum Iurassum montem adhaerentes tenebant Alpes, sed transgressi etiam multa ex Tricasinis et Allobrogibus (quos nunc Sabaudienses vocant) occupauerant. Basiliensium vero fines occiduam terminabant oram, ita vt quidquid ab ortu Rheni Basileam vsque continebatur, plane Heluetiis pareret. Praeter solam vrbem Constantiam, et quatuor oppida minora, quae Rhenensia vocantur, Waltzhut nempe, Lauffenburg, Sekingen, et Reinfelden, Nam ea iuris erant Austriaci. His igitur viribus Heluetii confisi ad bellum se accingebant. Nec secus agebant Caesariani, siquidem sociis aduocatis, Sueuis ipsi quoque vndique vires suas contrahebant Heluetii igitur collectis copiis contra Caesarianos pergunt, qui castra posuerant in loco montano, et angusto iuxta Meyenfeld nomine Luzelstein; vnde excurrentes, ac Rhenum transgredientes cuncta ferro, et igni vastabant: caeterum aduenientibus Heluetiis, cum se tantis copiis
<pb id='s068' n='68'/>
impares viderent, retrocessere. Heluetii vero progredientes oppidum Meyenfeld iterum in suam redegerunt potestatem capto Barone de Brandis, io cuius ditione ea erat regio. Inde procedentes totam prouinciam Balgen ad Arlensem vsque montem suo subiiciunt imperio, colonosque imperata facere cogunt, non parua ab iis extorta pecunia. Quo facto rursus contra Caesarianos pergunt qui copias <note><hi rend='italic'>Brigantium.</hi></note> cunctas in oppido Bregenz contraxerant, quo Heluetios ab vlteriore progressione arcere possent. Quamprimum igitur auditum est Heluetios appropinquare, Caesariani ad arma conclamant, ducesque vt contra hostes educant, hortantur. At illi nihil temere agendum censent, sed priusquam obuiam eant, speculatores emitti iubent, qui hostiles inspiciant copias, et Duces certiores reddant, quam magna Heluetii aduentarent manu. Verum accidit, vt ingens forte nebula exorta ita cuncta obfuscaret, vt speculatores nihil certi renunciare possent. Milites igitur morae impatientes, magno clamore pugnae signum poscunt, et ni mox in hostes ducantur, vltro minantur se exituros. Ea militum importunitate Duces coacti, licet inuiti milites eductos in ordinem redigunt, sicque instructi ad hostes pergunt, qui et ipsi magno silentio vniuersis aduentabant copiis. Interea equites quidam Caesariani progressi in hostium incidunt equites, qui admodum pauci suorum antecedebant agmen: quibus mox in fugam versis, et a pedrtibus excepti a propinquo cernunt hostiles copias plusquam ex viginti millibus constare hominibus. Versis igitur equis ad Duces adnolant, ingentem hostium numerum aduentare nunciantes, quibus ipsi omnino essent impares: nam licet equitatu insigni praestarent, peditum tum numero longe erant inferiores. Igitur visum est Ducibus, vt priusquam confligeretur, retroducerentur copiae. Iubent igitur, vt milites nihil mutatis ordinibus praeterquam quod nouissimi <note><hi rend='italic'>Pugger</hi> p. 1111.</note> priores pergerent, paulatim militari more regrederentur. Sed longe aliter vox illa est excepta. Milites enim paulo ante feroces adeo ea exterriti sunt, vt illam fugae signum esse putarent: Aduentabant interim Heluetii, et iam nouissimos, nisi quantum prohibebant equites, adoriebantur: Fit igitur fuga aperta, ignauique fortes etiam vna fugere cogebant, omnesque Bregentium versus tendunt. Erat lacuna ingens, in quam lacus aestiuo tempore, et liquefacta alpium niue restagnabat, tum vero aqua carebat, sed coeno altissimo erat oppleta. Ad hanc fuga delati, <note><hi rend='italic'>Fuga exitiabilior quam ipsa pugna.</hi></note> quoniam iter illac recta Bregentium vergebat, transire conabantur: sed tanta erat fossae latitudo, ac coeni profunditas, vt nemo illam exsuperat: posset. Ingressi igitur primi a sequentibus conculcabantur, interimque foeda, colluctatione ab illuuie absorbebantur, donec lacuna tandem penitus cadaueribus repleta sequentibus quoque transitum praeberet: Et licet fugientes manifestam prae se cernerent perniciem, vt tamen imminentem effugerent mortem, in manifestum ruebant interitum. Qui vero regionis gnari erant, paruo circuitu lacunae euitarunt periculum. Instabant interim Heluerii, ac nouissimos caedebant. Sed ab equitatu quem oppido formidabant, cohercebantur, quo minus folutis ordinibus temere insequerentur. Praeter eos igitur, quos lacuna absorpsit, pauci in persecutione cecidere, reliqui salui peruenerunt Bregentium. Mox ibi ab hostium liberari timore, contra Duces tumultuari coeperunt, ac illis calamitatem hanc ferebant acceptam, quo propriam culpam in aliorum reiicerent caput. Coacti igitur sunt Duces militum cedere impudentiae, donec motus ille aliquantisper deferbuisset. Et profecto si quis <note><hi rend='italic'>Heluetii tam obseruantes disciplinae militaris, quam Caesariani eiusdem negligentes.</hi></note> recte considerare velit, non solum ea clades, sed omnes aliae ob militum praecipue temeritatem, nimiumque hostium acceptae sunt contemptum, quum Heluetii nil nisi ex praescripto agerent, ac diligentissime disciplinam seruaret militarem; Caesariani vero ac Sueui nimium propriae confiderent virtuti: ex quibus potissimum Vlmenses male audiebant, tanquam clamore essent ferocissimi, manibus vero ignauissimi. Hoc plane constat, vnica ea calamitate Sueuorum concidisse audaciam vt deinde haud facile hostilem perferrent aspectum, tametsi ad manus peruentum nondnm fuerat. Nec adeo ingens submersorum erat numerus: nam non vltra quingentos sunt desiderati, licet quidam numerum hunc extenuent, alii vero adaugeant.
<pb id='s069' n='69'/>
Caeterum timor ille cum semel militum occupasset animos, non adeo facile potuit exstirpari. Heluetii cum hosti obuiam ire non auderent, conuersi retro abibant, igni interim, ac ferro cuncta deuastantes, aut paganos aere mulctantes. Inde rursus transgressi Rhenum, vndique in locis opportunis constituunt praesidia, quo hostes facile a transitu arcere possent. Caesariani vero, ac socii Sueui, quo acceptam ignominiam vindicare possent, post Heluetii exercitus dissolutionem Rhenum transgressi, <note><hi rend='italic'>Fumus indicium petiti auxilii.</hi></note> oppressisque praesidiis late igni, ac ferro sunt grassati, ac praecipue Baronem de Saxo magno affecerunt detrimento. Caeterum cum per fumi signum, quo Heluetii subsidium a suis implorare solent, hostes appropinquare intellexissent, ingenti <note><hi rend='italic'>Fugger P. 1111</hi></note> capta praeda in tutum se recepere, ac ita nunc hi; mox illi superato Rheno aduersarios infestabant: Euenitque aliquando, vt Heluetii structis ordinibus per Rheni transirent fluenta, qui hyemis illic tempore et ante alpinae niuis dissolutionem, priusquam lacum Bregentinum ingrediantur, aliquando vadosus esse consueuit: cumque anteriores iam terram attigissent, subito rumor exortus est adessehostes. Nam equites, qui stationes seruare solebant, cum Heluetiorum transitum percepissent, speculantes adequitabant, ac Duces suorum agmen consistere iubent, donec explorari possit, quid hostis moliretur. Vnusquisque igitur in eo, quem sortitus erat, loco stetit, ordinibus plane seruatis, ita, vt ii, qui terram contigerant, illic quoque consisterent, qui vero adhuc in flumine comprehensi erant, in eo quoque perseuerarent, tametsi quidam ad humeros vsque et mentum vnda rigarentur, cum interim Rhenus vndique glacie oppletus deflueret, cuius ingentia frusta milites per ordinum interualla lanceis deriuantes protundebant, sicque fere per duas perdurarunt horas, donec renunciatum est nullas subesse insidias, siquidem turpe putabant hoste non viso retro abire; temerarium vero, inexplorato progredi vltra. Adeo seuere tam hic, quam alibi militarem seruabant disciplinam. Quae res praecipuam illis peperit laudem et vtilitatem. Etenim <note><hi rend='italic'>Mira Heluetici militis paetientia.</hi></note> reperti, quorum pedes vi frigoris ambusti, quorundam manus, tum intentius nocturnas seruant excubias: quin et animas quidam efflarunt, dum ignominiosum ac turpe putant ordinibus excedere. Sed vt ad institutum reuertamur, dum haec circa Alpes, ac Rhenum aguntur, Brisgeuenses, et Sungeuenses iunctis vicinis copias colligunt, vt Heluetiorum fines inuadentes eos insigni aliqua afficerent clade: De qua re Heluetii certiores facti subtio eam, quam possunt, contrahunt manum, ac non longe a Basilea hostium exspectant aduentum, qui feroces magno appropinquabant agmine. Heluetii igitur longe inferiores se esse videntes (nam vix duorum millium explebant numerum) recipere se conabantur, diligenter tamen ordinibus seruatis. Quod videntes Caesariani, qui vltra millia sex erant, acrius instabant. Id Heluetiorum Dux cernens, suos collem versus; qui non longe aberat, fugere iussit, ita tamen vt connexis brachiis ordines nequaquam dissoluerent. Parent e vestigio Heluetii, ac subito cursu collem versus feruntur. Id videntes Caesariani magno eos clamore, ac solutis persequuntur ordinibus: ac Dux Helueticus cum Caesarianos temere insequi, suosque iam collis partem ascendisse videret, magna voce illos inclamat, vt conuersi hostesconfusos inuaderent, nil mutatis ordinibus, praeterquam quod nouissimi primi descenderent. Heluetii vero, qui solita consuetudine alto silentio Ducis capessebant iussa, imperio obediunt, confestimque structis <note><hi rend='italic'>Obedientia miliearis.</hi></note> coeperunt descendere ordinibus, Caesarianosque fortiter exceperunt. Id illi aspicientes sub initium consistere, ac rursus in ordinem redire tentarunt: sed frustra. Aderant enim Heluetii, collectique dispersos inuadebant, nec eos sinebant adunari, <note><hi rend='italic'>Clades accepta a Caesarianis.</hi></note> sed integris ordinibus vagos perurgebant, quoad tandem omnes in fugam versi sunt acciditque, vt rursus militum temeritate insignis acciperetur clades. Nam caedes haud adeo ingens fuit. Heluetii enim ordines soluere haud audebant timentes ne rursus victoria e manibus eorum extorqueretur, ac ideo a persecutione longiore se cohibuere. Interea Gallus cum Caesarem Geldrensi implicuisset bello, foedus cum Heluetiis <note><hi rend='italic'>Rex Gall. instigat Helueticos contra Casarem. Bambarda.</hi></note> percutit, illisque vt fortiter perdurarent, auxilia est pollicitus, ac pecuniam confestimque vim non paruam pyxidum (<hi rend='italic'>Bombardas</hi> Itali a sono vocant) cum Magistris
<pb id='s070' n='70'/>
<note><hi rend='italic'>Fugger p. 1112, Vrstisius 6 c. 13 Stumpf. 13 c. 26</hi></note> ac puluere mittit sulphureo: tum enim animo voluere coepit, quae postea re ipsa, sunt detecta. At Philippus Rheni Palatinus, nec non Strasburgenses ac Basilienses bellum sedare, ac pacem facere tentarunt: sed ab vtraque parte repulsam tulere. <note><hi rend='italic'>Pax frastra tentata.</hi></note> Heluerii enim, qui se superiores putarent, nihil aequi admittebant; Caesariani vero maioribus confisi viribus ignominiosam reiiciebant pacem, ac se plus, quam vnquam ad bellum accingebant. Ingentes igitur tam pedestres, quam equestres contrahunt copias, <note><hi rend='italic'>Fugger p. 1112</hi></note> quas omnes Constantiae iubent conuenire: inde enim Turgeuensem regionem inuadere, ac deuastare intendebant. E Constantia igitur numeroso egressi exercitu, sub initium vicum Ermelingen nomine occupant: in eo enim Helueticorum excubabat praesidium, quo interfecto, aut eiecto vicum diripuerunt, ac incenderunt. Inde ad vlteriora progressi longe lateque cuncta populantur, et euastant. At Heluetii, qui euaserant ad aliud confugere praesidium, quod iuxta Syluam Suaderloch nomine, adhuc in sua manebat statione, illiusque implorant auxilium, ac praecipue Lucernenses. Ii enim praeter suorum caedem duas etiam pyxides, quas colubrinas vocanr, perdidorant Hortantur igitur socios, vt secum hostem adoriantur, quo acceptam ignominiam delere, et amissas pyxides recuperare possent. At illi, cum se longe inferiores <note><hi rend='italic'>Contemptus hostis nemini cessit bene.</hi></note> cernerent, quam vt cum copioso exercitu congredi possent, ab inuasione abstinuerunt, sed fumi signo vlteriora aduocant auxilia, ex altoque quid hostis moliretur, considerabant, qui Helueticorum contempta paucitate omnibus solutis ordinibus adeo secure cuncta agebat, et ferebat, ac si nemo hostis adesset. Interim vero dum tam temere grassantur, Heluetiorum proximiores fumi signo excitati impigre ferunt suppetias, ac breui ita copiae sunt adauctae, vt circiter mille quingenti conuenirent homines. <note><hi rend='italic'>Heluetti M. D. audent se opponere Caesarianis plusquam decem millibus. Vrstisius lib. 6 c. 19</hi></note> Verum nec sic fortunam tentare audebant, cum cernerent hostes praeter florentem equitatum tam ingenti quoque pollere peditatu, vt etiam decem millium numerum excederet. Verum cum illos adeo dispersos, ac cuncta absque imperio, ac temere agere cernerent, ita vt nec equites ipsi stationes seruarent militares, ad eam deuenerunt spem, vt aliquid audendum esse censerent. Diuisis igitur copiis, quingentos fere praemittunt, qui locorum angustias per quas Caesarianis redeundum erat, occuparent: at caetera manus illos per syluarum tramites magno sequebatur silentio loci opportunitatem quaerens, quo facile hostem aggredi, et si res minus prospere cederet, in tutum se recipere posset. Caesariani etsi videbant paulatim hostium crescere numerum, adeo tamen illorum despexerant paucitatem, vt nec suos a praedando reuocarent, <note><hi rend='italic'>Consilia sana non habent locum.</hi></note> aut compositis incederent agminibus: Equites vero peditum secuti temeritatem vndique ad rapinam discurrebant, cuncta agentes, et ferentes, incendioque miscentes: quamuis non deessent, quibus admodum displiceret tanta militaris disciplinae negligentia, ac frustra admonerent praesentibus hostibus non tam contemptim esse agendum. Heluetii interim, qui taciti sequebantur, loci nacti opportunitatem magno clamore nouissimos adoriuntur, caedunt ac prosternunt. Tumultus igitur oritur ingens, ac pedites aduocabant equites: illi vero pedites vt in ordines redirent, hortabantur, obiterque pyxidum magistri ignem machinis admouere iubentur. Sed et illi tormenta adeo praeda texerant, et onerarant, vt illarum vsus penitus inutilis esset. Eduxerunt Caesariani ingentem curruum numerum, vtpote qui potius ad praedam quam proelium se exituros putarant: quorum aurigae audito clamore initium fecere fugae. Et cum Heluetici vehementius instarent hostibus, nec paterentur ordines restitui, <note><hi rend='italic'>Fuga et clades Caesarianorum.</hi></note> illi aurigarum sequuti exemplum pedibus sibi quoque consulere coeperunt. Id eernentes equites et ipsi palam ad fugam inclinarunt, omnesque pariter Constantiam versus contendebant. Sed cum ad saltus venirent angustias, illasque occupatas inueniunt, penitus animum desponderunt. Cum igitur ante, et retro Heluetii vrgerent, ingens clades est accepta, praecipue cum currus viarum impedirent exitus, Caesarianipue existimarent hostem toris adesse viribus. Nemo igitur retrospexit, priusquam Constantiam venisset. Tametsi nec ibi fuga stetit: quidam enim ob timorem vehementem in lacum, qui ibi vrbem alluit, se immersere. Quod si Heluetii longius persequuti fuissent, maiorem etiam caedem edidissent: adeo cunctorum animos metus
<pb id='s071' n='71'/>
occuparat: verum paucitari suae diffisi, ac timentes ne et ipsi ob temeritatem cladem aliquam acciperent, ac partam victoriam e manibus emitterent; ab insecutione destiterunt, equitatus potissimum correpti timore quo ipsi penitus carebant. Ad spolia igitur conuersi non solum praedam recuperauerunt amissam, sed et pyxidum vim cepere ingentem, multisque aucti diuitiis ad solitas rediere stationes. Ea in fuga circiter duo millia desiderati sunt Caesarianorum, cum Heluetii vix vnum, aut alterum perdidissent militem, magnam gloriam ob res tam egregie actas referentes. Caesariani ac Sueui hac clade accepta Caesarem assiduis aduocabant literis, ostendentes nil nisi ipso praesente peragi posse: acceleraret igitur, ac cunctas imperii conuocaret vires, quo Heluetiorum resisti posset violentiae. Caesar etsi Geldrensi implicitus esset bello, illud tamen quibus potuit, composuit conditionibus, confestimque exercitum in Germaniam <note><hi rend='italic'>Casar ex Geldria mones contra Heluetios, adbibitis auxiliis Principum et ciuitatum Imperii Bellum minime necesserium.</hi></note> praemisit superiorem, cunctisque Principibus, ac Ciuitatibus Imperialibus imperauit, vt auxilia, quo Heluetiorum domari posset peruicacia, submitterent. At illi licet parere cogerentur, segnius tamen et inuiti, minores quoque, quam imperatae fuerant, copias emittebant: nouerant enim bellum hoc nulla necessitate sed solum ob animorum impotentiam, et arrogantiam contractum esse. At Sueui admodum moleste cunctationem hanc ferebant, et cum se factis vindicare non auderent, aut nequirent, tamen (vt solent) propriam culpam in reliquos imperii reiiciebant subditos, quasi per eos stetisset, quominus Heluetii debitas luissent poenas. Fiebant interim excursiones variae, cum iam Heluetii Rheni transcenderent fluenta, mox Caesariani nauibus Lacum Bregantinum traiicerent, ita vt quotidie non parua damna, incendia, et depraedationes acciperentur, et inferrentur, quibus vtrinque infiniti absumti sunt milites. Nemo enim capiebatur, sed indifferenter cuncti, qui in hostium veniebant potestatem, caedebantur. Erant Comites de Sultz, Turegensium ciues, possidebantque <note><hi rend='italic'>Vrstisius lib. 6 c. 20 Stettler Ann. Heluet. p. 334 Thungen oppidum.</hi></note> oppidum nomine Thungen, opportuno in loco ad irruptionem situm. Eo potiti sunt Caesariani, siue Comitibus dedentibus (vt Heluetii suspicabantur) seu vt occuparetur conniuentibus, moxque illud ingenti cum equitum, tum peditum muniunt praesidio, cui praefecerunt nobilem quendam nomine Theodoricum de Plumeneck, qui antiquus et peculiaris Heluetiorum hostis erat, ac illos plurimis affecerat incommodis. <note><hi rend='italic'>Plumeneck. Fugger p. 1114</hi></note> At Heluerii rem tanti momenti nequaquam contemnendam esse censentes confestim eductis copiis oppidum obsident, oppugnant, et tormentis quatiunt. Verum Theodoricus ille, qui paulo ante magnam prae se tulerat arrogantiam viso hoste adeo <note><hi rend='italic'>Proditor</hi> <gap desc='Greek word(s)' resp='sampling'/>.</note> animo concidit, vt clam cum eo prodito pacisceretur praesidio moxque dimissus nocte cum iis, quos saluos essee cupiebat, dam euasit. At reliqui cum amisso Duce se proditos esse intelligerent, et ipsi quoque cum hoste pepigere, vt impetrata salute emitterentur. Introducti igitur Heluetii vniuersos equites armis ac vestimentis spoliant, sicque dimittunt reseruatis primoribus, quos secum (vt Caesariani aiunt) contra pacta abduxerunt. oppidum vero incenderunt, ac diruerunt. Ita insigne mille equitum praesidium cum vexillis duobus peditum ignominiosam deditionem fecit, et cum se viriliter <note><hi rend='italic'>Heluetii minime</hi> <gap desc='Greek word(s)' resp='sampling'/>.</note> defendere potuisset (nam Heluetii haud facile oppida oppugnare solent) maluit tamen turpiter hosti cedere quam vllum virtutis ostendere specimen. Hoc oppido capto, oppressoque praesidio haud quaquam quieuere Heluetii, sed temporis vsi occasione, populariter egressi sunt, vt Walgeuenses, qui defecerant, rursus imperata facere cogerent. Id Walgeuenses praeuidentes vallem, per quam ingressus patebat, fossa ac vallo egregie muniunt, et non tam suos, quam vicinos cunctos in subsidium aduocabant. Conuenerat et equitatus insignis equorum quadringentorum in oppido proximo Veldkirchio: hi omnes auide Heluetiorum expectabant aduentum. At illi nihil cunctantes recta contra Walgeuenses pergunt. Verum cum ingressum munitum, ac praesidio custoditum inuenirent, copias diuiserunt, et vna parte munitiones aggressi sunt, altera per occultas semitas loci superarunt asperitatem. At qui in munitione excubabant, viriliter hostium impetum, fortiterque locum defenderunt, ita vt Heluetii perrumpere nequirent: qui vero ab alia parte per angustias irrepserant, in colle et loco superato ordines instruere coeperunt. Adueniunt interim equites, conuenereque
<pb id='s072' n='72'/>
copiae pedestres circiter millia sex egregie armis instructi animo et elato praediti, qui vt primum hostilem inspexere aciem, illam inuadere parabant, sed impetum fluuius latus ac profundus a montibus per vallem torrentis instar ruens (Ilam incolae <note>Ila fluuius.</note> vocant) retardabat, equitibus quoque ob vehementiam vix permeabilis. Illum igitur pedites nimio pugnae ardore transgredi coeperunt, reclamantibus Ducibus, acsummopere orantibus, ne adeo temere in hostes ruerent, quorum vires nondum norant, sed citra flumen securi exspectarent, donec omnia certius explorari, ac renunciari possent. At illi suisqui munitiones defendebant, succurrendum esse clamarunt, quos ex frequentibus pyxidum tonitruis vehementer vrgeri intelligerent: moxque non sine ingenti periculo amnis superarunt violentiam, in ordinesque regressi hostium ex colle, in quo constiterant, praestolabantur descensum. Praeerat equitibus nobilis quidam nomine Burckhardus de Knôring eques auratus senex, ac rei militaris peritissimus, qui cum militum impetum refrenare nequiret, manifestum tamen cerneret periculum, centum circiter equites flumen transgredi iubet, ne tamen cum hostibus confligerent admonuit, sed solum illos cohiberent, ne latius excurrere auderent: iam enim palam videbat quid esset futurum. Reliquum vero equitatum per turmas super fluminis constituit ripam. Caeterum Heluetii immobiles, ac quieti in ordines tamen redacti ab alto stolidam hostium prospectabant audaciam, et vt magis augerent illorum temeritatem, timorem simulabant, copiarumque suarum, quantum poterant, celabant multitudinem, ac ita contrahebant, vt vix decem millium esse viderentur, cum numerum illum etiam duplo superarent. Caesariani igitur, cum aliquantisper expectassent, vt hostis in planum descenderet campum, postquam illum videre immobilem, ac tuto se continentem loco; morae pertaesi vltra pergere, et collem ascendere <note><hi rend='italic'>Praelium inter Heluetios et Casarianos. Decius Helueticus pro patria se acnouit.</hi></note> coeperunt, ingentique audacia, nec vi minori hostium inuadunt aciem, qui et ipsi militum numero et loci adiuti opportunitate viriliter illos excipiunt. Fit igitur praelium ingens obstin ateque ab vtraque parte pugnatur, ac ingens editur caedes, omniaque interim pyxidum sonitu, clamore, et tympanorum resonant strepitu. Erat inter Heluetios vir quidam audacissimus, ac rei militaris peritissimus, nomine Henricus Wolleben: hic nihil dubitauit caput suum pro patria deuouere, accepta enim longiori bipenni (<foreign lang='GE'>Hellenbarten</foreign> vocant) quam transuerse submisit hostium hastis, illisque eleuatis tamdiu perstitit; ac vsum hosticarum impediuit hastarum, donec multis confossus vulneribus destitueretur viribus, ac moriens procumberet in terram. Ea igitur parte potissimum Caesarianorum labefactata est acies. Interea equites quieti pugnam aspiciebant, non ideo solum quod Ducis obseruarent imperium, sed quia periculi plenum videbatur collem ascendere, <note><hi rend='italic'>Ilsing patricius Augustanus Exemplum pium probi et fidelis famuli.</hi></note> et tam iniquo confligere loco. Verum vnus ex eis Ilsing nomine magnae existimationis vir et audax, cum turpe duceret equites quietos, peditum inspicere certamen, subditis calcaribus equum contra hostes concitat, et alios vt sequerentur, hortabatur: sed frustra. Nemo enim eum sequutus est praeter famulum vnum, qui cum videret, quanto se herus discrimini committeret, illum inclamauit, vt a coepto desisteret: quod audiens ille se conuertit, et cum se ab aliis destitutum videret, reditum maturabat: sed lapis pyxide excussus equum illius prostrauit, qui casu suo Dominum ita oppressit, vt surgere haud quiret. Id cernens famulus, ex equo desiliit, ac Dominum multa vi extractum tanto eripuit periculo. Fuit et illi saluti, quod hostibus acie excedere prohibitum fuerat, qui longe honestius putabant, si imperii memores essent quam si multos etiam oppressissent equites: euenit tamen, vt famulus ille, licet amisso equo, euaderet, nam cum alium equitem haud procul inde inclamaret, vt illum exspectaret, licet armatus post tergum illius in equum vnico ascendit saltu, sicque saluus non sine laude ad suos est reuersus. Perdurabat interim praelium, summisque certabatur viribus, nec retulere pedem Caesariani, priusquam cuncti cecidere, qui in prima constiterant acie. Quod cum reliqui vidissent, ac iam non solum a fronte vrgerentur, sed paulatim <note><hi rend='italic'>Caesariani fugiunt. et partim in amne submersi pereunt.</hi></note> a lateribus quoque circumuenirentur, pedem aliquantulum referre sunt coacti. Quod vt sensere Heluetii acrius signa intulerunt. Quem impetum cum Caesariani diutius perferre nequirent, in fugam sunt conuersi, tametsi illa non a primis, sed vltimis
<pb id='s073' n='73'/>
initium sumpserit. Recta igitur ad amnen fugerunt, in quem cum improuide se immergerent, gurgitibus abripiebantur, ac suffocabantur, ita vt non pauciores aquae ab sumpti sint impetu, quam in ipsa cecidere acie. Id Heluetii videntes a colle descenderant, laxataque fronte primores persequi iubent fugientes, ipsi vero structis sequebantur ordinibus. Quod equites cernentes et ipsi se sugae mandare sunt coacti. Transgressi igitur flumen reliquo se coniungunt agmini. At persecutores illi non contenti hostes vltra amnem fugasse, connexis brachiis, ne aquae abriperentur impetu, ipsi quoque flumen transgredi coeperunt: et iam quidem vlteriorem contigerant ripam, cum Ducum iussu praeconis reuocantur voce: timebant enim ne ab equitatu circumuenirentur. Confestim igitur imperio parentes rursus se vorticibus committunt, ad suosque reuertuntur salui. Id videntes equites et ipsi taciti Veldtkirchium versus abire. Et hic fuit exitus coepti tam temerarii. Caeterum desideratorum <note><hi rend='italic'>Temtritatis infelix extitus.</hi></note> numerus iniri haud potuit, quum non pauciores vi fluminis perierint, quam pugnando cecidere in acie. Hoc constat, optimum quemque, et animosissimum ferro consumptum esse. Et erant illi non solum milites, sed et praestantiores regionis illius digni profecto ob virtutes qui consilia secuti fuissent saniora. At Heluetii, cum iam de Caesaris aduentu certiores redditi essent, haud vltra sunt progressi, sed imperata incolis prouinciae pecunia ingenti, acceptisque obsidibus confestim retro abiere. Erat summum odium inter Hegeuenses, et Heluetios, quemadmodum inter omnes fere solet accolas. Augebatur id iniuriis quotidianis, conuitiisque assiduis. Quod Heluetii vltra non tolerantes collectis viribus eam prouinciam sunt <note><hi rend='italic'>Hegeuenses</hi> <gap desc='Greek word(s)' resp='sampling'/>.</note> aggressi ac cuncta ferro, ac igni vastare coeperunt. Verum tantum abfuit vt Hegeuenses, qui paulo ante verbis fuerant ferociores, obuiam irent, vt etiam desertis prae formidine castris munitissimis omnes fortunas suas hosti diripiendas relinquerent.</p>
<p><note><hi rend='italic'>Fugger p. 1115 Auita latrocinia nobilium.</hi></note> Heluetii igitur per totam regionem discurrentes omnia ferebant, ac agebant, et quaecunque capiebant, mox incendio consumebant. Venere igitur in eorum potestatem arces quaedam inexpugnabiles, et quae si defensae fuissent, nulla vicapi potuissent. Verum nobiles illi non tam audaces erant ad resistendum hosti armato, quam apti ad exercenda latrocinia, et depraedationes viatorum. Nam quaestum illum a maioribus acceptum strenue exercebant, existimantes non paruum fortitudinis, ac nobilitatis esse indicium, si furum instar raptu, et ex aliorum viuerent miseriis. Multa igitur male parta male quoque periere, ac decem millia aureorum vnico in castro Hoburg sunt reperta, quae Dominus illius ex multorum hominum congregarat spoliis. Quidquid enim vndique rapiebatur, ad Hegeuenses tanquam asylum latronum ac furum deferebatur. Progressi igitur Heluetii oppidum <note><hi rend='italic'>Stokavv.</hi></note> Stokach, quod deditionem facere renuebat, obsederunt, illudque pyxidibus oppugnare, et vehementer quatere coeperunt: sed non minori vi a praesidio, quod immissum fuerat, est defensum. Offendebantur et hostes pyxidum iactu assidue ex arce <note><hi rend='italic'>Nellemburg. Vide supra.</hi></note> Nellemburg quae in colle vrbi imminente sita est. Cum igitur se frustra niti cernerenti (nam Heluetii haud facile vrbes oppugnare solent) suis parcentes collectis vasis abire maturabant. Audiebant enim Caesarianos magno aduentare exercitu, <note><hi rend='italic'>Vberlinga.</hi></note> quem vndique ad vrbem propinquam Vberlingen nomine accersierant, sperantes se et hostem (vt semper optauerant) in apertis deprehendereposse campis, quod et ille, cum omni careret equitam, admodum formidabat. Verum antequam ad propria regredi posset, Caesariani mille et quingentis superuenere equitibus armis et equis egregie instructis. Heluetii igitur imminens cernentes periculum, mille ex suis delegerunt, qui tamdiu equites sustinerent, donec reliquus exercitus cum impedimentis et <note><hi rend='italic'>Stainoppidum.</hi></note> inutili turba planitiem superaret, et oppido Stain appropinquaret. Erat igitur profectio illorum non admodum fugae dissimilis. Vnusquisque enim accelerabat ac ob equitum timorem prior esse cupiebat: et profecto si equites omissis mille illis impetum in reliquos fecissent, non paruam cladem inferre potuissent. Nunc vero dum nouissimos tantum persequuntur, occasionem rei bene gerendae e manibus emisere: quamuis nec illos aggredi auderent, sed semper nouissimos premendo
<pb id='s074' n='74'/>
insequerentur, qui diligenter seruatis ordinibus pergebant, non ignati in quanto periculo essent constituti. Vt tamen suis euadendi praestarent potestatem, dignam pro patria mortem nequaquam recusabant. Tandem ad vicum magnum peruentum est, qui paulo ante conflagrarat, in quo equites hostem permansurum, ac se defensurum putabant, nec longius credebant progressurum. Commode igitur peditum auxilio; qui non dum aduentarant, sine suo periculo illum opprimi posse sperabant. Sed longe opinione sua decepti sunt. Heluetii enim recta per vicum transgressi suorum sequebantur vestigia. Vndique igitur ab equitibus conclamatur. rem esse indignam, si hostes tam imbecillis in patentibus etiam campis ex eorum laberetur manibus: audendum igitur esse ne tanta occasio rei benegerendae omitteretur. Quibus vocibus equitum Duces concti, sunt equitatum in ordinem redigere, et totis viribus concurrere. Erat illo die Francorum acies prima, Sueuorum vero subsidiaria: alternis enim diebus vices commutare solent. Verum ne Sueui se contemptos putarent, prima Sagittariorum illis commissa est acies. At Heluetii equites in ordinem redactos, et iam congredi paratos esse cernentes, et ipsi conuersi demissis <note><hi rend='italic'>Rixa et conuitia inter Sueuos et Francos. Rechberg.</hi></note> hastis equites excipere parabant. Sagittarii igitur Duce Sueuo nobili quodam de Rechberg viriliter illos aggressi scorpionum ictibus prosternebant: Francones vereo hastati cum hostilem aciem adoriri debenent, plane declinarunt, ac circumactis equis rursus ad pristinum regressi sunt locum; quos et Sueui hostati sunt sequuti nequaquam hostes aggredi audentes. Equites vero Sagittarii cum hastatos tam ignatuiter agere cernerent, et ipsi ab vlteriori ab stinuerunt congressu: assiduo enim pyxidum iactu vulnerabantur. Accurens igitur Dux Sueuus Francones multis proscidit contumeliis, timidos illos et indignos, qui equites militarent, appellans. Nam communem ignominiam priuatum etiam augebat periculum: in brachio enim pyxidis iactu magnum acceperat vulnus Verum nec pudor nec conuicia Francorum restringere poterant timorem, sed immoti quasuis potius sufferebant contumelias, quam hostium lanceas obuersas: potissimum vero Dux eorum male audiuit, cuius nomen <note><hi rend='italic'>Hoc est <sic>partere</sic> personis, dicere de vitiis,</hi></note> etsi sciam, non tamen manifestabo. Heluetii vero cum hostes non amplius instare viderent, conuersi et ipsi magnis passibus accelerarunt ad suos, qui iam ex superata planitie praemissisque impedimentes suos sequentes magno exceperunt gaudio, vtpote quos iam morti destinarant, et nunquam putarant reuersuros. Equites quoque et ipsi conuersi retro abierunt, alius in alios; vt fieri solet, culpam reiicientes. <note><hi rend='italic'>Translatio culpae hominibus familiaris.</hi></note> Nam Sueui Franconibus ignominiam tantam acceptam ferebant; Francones vero Sueuos incusabant, quod nec sine illis hostes aggredi fuissent ausi, cum tot numero fuissent, vt etiam absque Franconibus victoria potiri valuissent, potissimum cum quotidie de primo congressu contendere solerent. Sicque turpissimis inuicem contendebant maledictis, eum tamen neutra pars timorem tam turpem et ignominiam <note><hi rend='italic'>Aduentus Caesaris.</hi></note> acceptam iuste excusare posset. Interea Caesar aduenit, rursusque Imperii Principes, ac ciuitates in subsidium properare sunt iussi. Qui nihil cunctati partim <note><hi rend='italic'>Causa superiorum calamitatum.</hi></note> ipsi aduenere, partim copias suas ad bellum misere instructas. Caesar vero de omnibus certior fieri cupiens, ac singula discutiens reperit, non tam militum temeritate, et inobedientia, quam Ducum imperitia, et ignauia tot calamitates acceptas esse. Vt igitur dehinc circumspectius ageretur, cuncta loca Heluetiis obnoxia, prassidiis munit, commeatum mittit, et vbique diligenter excubias, ac stationes fieri iubet: ipse interim aduenientes copias per loca distribuit opportuna, quoad totis collectis <note><hi rend='italic'>B. Pirckheymer topiarum Noricarum praefectus mititur in Heluetiam.</hi></note> viribus summa vi hostes inuadere posset. Ego igitur a Republ. Nurenbergensi Dux electus ad Caesarem sum missus cum peditibus quadringentis, ac ala vna equitum sexaginta, pyxidibus sex, quas colubrinas vocant, et vna maiori, nec non curribus octo, qui commeatum, puluerem sulphureum, tentoria, et reliqua ferrent necessaria. Iunctus est mihi inter reli quos nobiles eques quidam auratus nomine Ioan. de Beyrstorff, vir rei militaris peritissimus, et tribuni, ac centuriones egregie omnes <note><hi rend='italic'>Suenorum adnersus Norinb. Rempubl. indignatio.</hi></note> in armis exercitati. E Nurenberga igitur egressus recta ad Caesarem, qui tum iuxta Bregantiae lacum agebat, perrexi, per Sueuiamque non sine periculo et incolarum
<pb id='s075' n='75'/>
indignatione copias duxi. Nurenbergenses enim tum nequaqnam Sueuorum, sed Bauariae Ducum vtebantur societate: quod quidem Sueui aegerrime ferebant. Dolebant insuper, quod ipsi multis ex suis amissis; ingentique pecunia absumpta Nurenbergensium copias adhuc integras viderent, et tum demum ad belli munia exeuntes. Non aequis igitur oculis Nordlingenses, et Vlmenses, ac reliqui, per quorum fines eundum erat, nostrum aspiciebant transitum. At Caesar cum me appropinquare audiret, obuiam misit, ac iussit, vt ad oppidum Tetenang (ibi enim agebat) accederem: est illud ad lacum Bregentinum in ditione Comitum de Montfort. <note><hi rend='italic'>Caesar copias auxiliares Neriberg. latus lubensque excipit.</hi></note> Parui igitur, ac confestim illuc perrexi. At Caesar vt copias, quas adducebam, intueretur, in campum equo insidens processit, ac diligenter illas inspexit, non sine animi oblectatione, vt ex vultus hilaritate potuit deprehendi. Etenim tam pedites, quam equites cuncti rubris induti erant vestimentis, quo colore et currus tecti erant. Armis praeterea egregie muniti ac instructi, veterani omnes, et e multo electi numero, magna ex parte Caesari noti, sub quo multis annis strenue dimicarant, praecipue tribuni ac Centuriones, quos Caesar humanissime compellauit. Solummodo copiarum paucitas ab aemulis reprehendebatur, cum Vlmenses duplo etiam maiora submisissent auxilia, nequaquam considerantibns Sueuorum, ac Nurenbergensium causam longe esse diuersam, cum illi nulla coacti necessitate bellum Heluetiis intulissent; Norinbergenses vero nil praeter Caesaris obedientiam in Heluetios armaret. At Caesar ipse nil talibus mouebatur cauillis, sed palam respondit, tot malle <note><hi rend='italic'>Pauti Veterant multis tyronibus meliores.</hi></note> veteranos, quam bis totidem tyrones. Et erat Caesar inter alias animi dotes hac praecipue virtute praedirus, vt haud facile calumniatoribus aures praeberet, sed obnixe eorum foueret innocentiam, quorum nondum culpa erat comperta. Et profecto ni <note><hi rend='italic'>Caesar nil moretur calumniis.</hi></note> Caesar moribus fuisset tam laudandis, nil mirum si Nurenbergenses tum a Caesarea etiam penitus excidissent gratia, cum vndique improborum oppugnarentur machinis: quidquid enim sinistri accidebat, aut comminisci poterat, quod innocentibus notam aliquam inurere valeret, id omne in Nurenbergensium referebatur caput, ita vt etiam occulti foederis cum Heluetiis, fubmissique insimularentur subsidii. Quod <note><hi rend='italic'>Translatio culpae in alios familiaris hominibus.</hi></note> quidem ob nullam aliam fiebat causam, quam odium singulare, ac peruersi animi prauitatem, et quod nonnulli libenter culpam propriam aliorum texissent innocentia. At Caesar me ad oppidum Lindau, moxque Veldkirchen ducere iussit, quo paulo post ipse quoque venit: acceperat enim Grisenses, Curienses ac Engadinenses deliberasse ingenti suorum manu in prouinciam irrumpere. Id ne fieret, totis viribus occurrendum esse censuit. Vndique igitur copias Weldkirchen conuenire iubet, vt superatis montibus hostes ab inuasione coerceret, et vt illorum vires distraheret; Singeuenses, ac Brisgeuenses hostilem terram innadere iussit. Qui nihil morati magnis collectis copiis per Tornacensem agrum irrumpere parabant: Id cum Heluetii <note><hi rend='italic'>Caesarianorum fuga.</hi></note> resciuissent, consestim occurrunt, suosque in aciem constituunt, confligere parati, si quis obuiam iret. Id videntes Caesariani magis de fuga, quam de pugna cogitare coeperunt. Turpiter igitur dilapsi ad propria cum ingenti rediere ignominia. Nec Heluetii longius illos prosequuti sunt equitatus potissimum timore, sed exustis villis quibusdam et ipsi abiere retro. Interea dum Caesar in contrahendis distinetur copiis, Engadinenses cum sociis opinione celerius egressi per Monasterii vallem <note><hi rend='italic'>Campus Malsensis in Valle monasterii. Athesis fluuius.</hi></note> in campum (vt vocant) Malsensem erumpere conabantur. Ea est planities inter alios montes latissima, fertilis, et amoena, oppidis et multis exculta villis, et aedificiis, in cuius summitate Athesis oritur fluuius, qui inde Italiam versus magno labitur impetu. Caesariani igitur vt hostes ab ingressi arcerent; Monasterii vallem, per quam introitus patebat, fossa ac vallo egregie munierant, praesidioque imposito diligenter obseruabant. Verum cum hostium percepissent aduentum, vndique populariter ad defensionem aduolant. Aderant interim hostes maximis copiis, ac magna vi munitiones sunt aggressi, verum longe maiore sunt reiecti, ita vt semel ac iterum reuersi fugae se mandare cogitarent: sed instabant Duces a tergo non solum verbis, ac hortationibus, sed verberibus etiam, minis et conuitiis suos in aciem redire cogentes.
<pb id='s076' n='76'/>
<note><hi rend='italic'>Equitum ignauia in praelio.</hi></note> Diu igitur certatum est, multique hostium e vallo pyxidum maxime cadebant ictibus. Videntes igitur quod perrumpere non valerent, diuisis copiis per semitas inuias, occulta montium praecipitia potius ruebant, quam descendebant, Caesarianos que a tergo aggressi nouissimos caedere inceperunt. At equites haec cernentes nullas suis ferebant suppetias, sed immoti, ac quieti suorum inspiciebant discrimen, licet magno praestarent numero. Cum igitur Caesariani a fronte et a tergo vrgerentur, primum munitiones derelinquere sunt coacti, deinde etiam acie profligati ad fugam inclinarunt manifestam. Quod si illis equites in tempore auxilium tulissent, aut plane vicissent, aut hostes saltem ab ingressu aicuissent. Nunc vero suorum destituti ope vltra resistere non valebant; iniecit et illis timorem bouinum cornu inflatum ab hostibus: nam eo decepti sono, Vrienses ac reliquos Heluetios aduenisse putabant; <note><hi rend='italic'>Caesarianorum error in excipiendo signo militari, et inde fuga.</hi></note> illi enim inter pugnandum eo sonitu suos ad praelium animare solent. At equites cum suorum cernerent fugam, non solum hostes in planitie aggredi aut cohercere ausi non sunt, sed subditis calcaribus effusissime, ac turpissime aufugerunt. At hostes in planitiem progressi oppidum Glurens, Mals, et villas cunctas ad Letzium vsque combusserunt omnia diripientes ac agentes ita vt etiam Athesis accolis non paruum iniicerent timorem. Verum cum de Caesaris aduentu certiores essent redditi, vlterius progressi non sunt, sed celeriter se recepere ad propria duobus prius <note><gap desc='Greek word(s)' resp='sampling'/> <hi rend='italic'>post praelium.</hi></note> fossis ingentibus suorum corpora tumulantes: Caesarianos vero circiter mille caesos in campis sub dio insepultos reliquere, cum tamen longe plures amisissent ex suis. Caesar cum cladem hanc accepisset maxima indignatione permotus est, praecipue vero <note><hi rend='italic'>Dux ignauus Caesari se purgat sed ad propria redire non andet.</hi></note> Ducis ac Equitum ignauiam moleste tulit. Verum cum Dux paulo post affuisset, multis verbis culpam suam diluit, asserens haud tutum fuisse equitatum inter montium angustias hosti obiicere tam potenti, ac ita amicorum auxilio, qui tum in aula Caesaris potentes erant, iram leniisse videbatur: verum ob hanc ignauiam nunquam postea ad propria regredi est ausus, iuste eorum iram timens, quorum necessarios non solum ad mortem perduxerat, sed turpiter etiam dereliquerat, cum obiter proditionis quoque insimularetur. Existimabant enim prouinciales, si etiam ob loci iniquitatem peditibus succurrere haud potuisset, facile tamen illum in campis patentibus hostium persequutionem reprimere, et a tam effreni praedandi, ac vastandi licentia cohercere valuisse. Aduenit interim magnis Caesar copiis, castrisque in campis patentibus locatis deliberabat, quo pacto acceptam vlcisceretur cladem. Ibi variae dictae sunt sententiae, cum quibusdam impossibile videretur per montes tam altos et praesidiis munitos in hosticum irrumpere: aliis autem viam etsi longiorem ostendentibus, per quam ingressus pateret. Eam sententiam Caesar approbauit. Etenim non solum Engadenensibus ob iniurias nuper acceptas indignabatur, sed etiam quia bello huic initium et causam dedisse videbantur, et quod semper Austriae Ducibus fuerant inobedientes, poena dignos iudicabat. Quindecim millia igitur peditum ex omni militum elegit numero: nam equitum vsus inter montes tam altos nullius erat vtilitatis. Has copias per tramites occultos, ac longas ambages in <note><hi rend='italic'>Inopia commeatus in exercitu Caesariano.</hi></note> Engadenensem vallem perduci iubet, additis ductoribus viarum gnaris. Caeterum quia ob tanti exercitus multitudinem commeatus in locis defecerat montanis, ac plerique multos dies sine pane exegerant, vltra montem, quem Braium appellant, in vallem Tellinam Mediolanensi Duci subiectam mittere constituunt, vt illinc copiis <note><hi rend='italic'>B. Pirck. cum parte copiarum ad Caesarem ad Caesarem accersitur.</hi></note> praetereuntibus alimenta afferri possent. Nam illi per aliam immittebantur viam. Me igitur Caesar vocauit, ac iussit vt ducentos pedites ad Braii montis radices mitterem, ibique, donec ipse adueniret, praestolarer, haud tamen aperuit, ad quem vsumillorum opera vti vellet. Parui igitur, et tribunum vnum pedites ad locum designatum <note><hi rend='italic'>Belli foeda facies. Fugger p. 1117.</hi></note> ducere iussi, ac mox cum equitum meorum ala sum sub subsecutus. Accedit, vt forte inter eundum per villam magnam, sed exustam transirem, in cuius exitu duas deprehendi vetulas, quae agmen quadringenta fere puerorum paruorum, nec non puellarum, haud secus ac pecorum greges prae se agebant. Erant omnes extrema macie ob inediam confecti vt effigie sua, praeterquam quae mouerentur, haud multum
<pb id='s077' n='77'/>
<note><hi rend='italic'>Pueri et puellae herbiuori a vetulis pastum <unclear reason='print blotted'>aguntur</unclear> tanquam greges pecudum.</hi></note> defunctis absimiles, ita vt aspicientibus horrorem quendam iniicerent. Interrogaui vetulas, quonam turbam tam miserandam ducerent. At illae tanquam attonitae, ac vix prae dolore ac fame ora aperire valentes responderunt confestim me visurum, quonam tam infelix ageretur iuuentus. Vix hoc dixerant, cum ad pratum quoddam deuentum est, in quod ingressi, ac in genua prolapsi bestiarum instar herbas depascere coeperunt, hoc vno distantes quod illae morsu vescuntur: hi vero manibus cibum decerpebant: et iam vsu herbas discernere didicerant, ac nouerant, quae amarae, seu insipidae, quae suaues, aut gustu essent praestantiores. Praecipue vero herbam eligebant <note><hi rend='italic'>Melius non masci.</hi></note> acetosam, quam et prae caeteris dignoscebant. Ad tam dirum igitur spectaculum obstupui, ac tanquam amens diu constiti. Rursus igitur vetula inquit: En cernis cur tam calamitosa haec turba huc sit deducta, cui longe magis profuisset, si nata foret nunquam, quam tot aerumnis subiici, ac tam miseram exigere vitam. Ferro cecidere patres, fame vero matres abactae sunt: bona in praedam cessere, ac habitacula flammis sunt absumpta: nos miserae ob vltimam senectutem hic sumus relictae, quo infelicissimam hanc iuuentutem brutorum instar ad pascua agamus, et quantum valemus, herbarum <note><hi rend='italic'>B. Brickeymeri <gap desc='Greek word(s)' resp='sampling'/> erga miseros.</hi></note> esu sustentemus, speramus tamen breui tam illos, quam nos a tantis absolutum iri miseriis. Etenim quamuis duplo plures fuissent, breui tamen adhunc redacti sunt numerum, cum quotidie aliqui fame et inedia deficiant longe profecto celeri morte, quam prolixiori vita feliciores. Haec cum vidissem ac audiuissem, lachrymas continere nequiui tam miserandam hominum sortem miseratus, ac bellicum furorem merito detestatus. Inde ad locum processi condictum, quo paulo post et Caesar cum paucis venit equitibus imperans vt pedites montem transcendere iuberem, quo eos conducerent, quos commeatus gratia Burmium in vallem Tellinam misisset. Mediolanensis enim Dux pollicitus fuerat se exercitui de omni commeatus genere prouisurum. His imperatis Caesar discessit. Verum pedites mei iussa facere negarunt: non enim tanto periculo capita subiicere volebant, cum tam pauci numero essent, hostesque vndique imminerent et plerique antea Caesaris quoque milites tantum discrimen subire recusauerant: praetendebant et signorum absentiam, sine quibus se nusquam <note><hi rend='italic'>Pickeymer ex equite pedes, non recusat pericula adire.</hi></note> ituros affirmabant. Tandem post multa vltro citroque dicta, eo res deuenit, vt ituros se pollicerentur, si ego praeire, et illos ducere vellem. Ne igitur calumniatoribus ansam aliquam praeberem, Caesarisve indignationem incurrerem, confestim ab equo cataphracto descendi, depositisque armis equestribus, sumptisque pedestribus praeire coepi, ac milites vt se querentur, sum hortatus. Supererant adhuc quatuor fere diei horae, quib. nos viarum Duces montis verticem superare posse affirmabant. Sed longe spe illa decepti sumus. Cum enim in altum venissemus, ob niuis resolutionem difficilime pergebamus, ita vt milites nonnunquam fere absorberentur, ac ob niuis densitatem, ac lubricitatem terrae vehementissime defatigarentur. Tandem vero circa noctis medium in summum deuenimus verticem: ibi in paruo tuguriolo (quod tamen non omnium capax erat) aliquantisper interquieuimus inedia pariter et nimia defatigatione tantum non enecti. Deinde montem descendere coepimus, et sub diluculum ad aquas calidas, quae ex montis scaturiunt radice, deuenimus: inde circiter meridiem Burmium lassi et fameliei sumus ingressi. Verum nihil ex iis, quae Mediolanensis Dux promiserat inuentum, sed hostium vim ingentem illuc confugisse deprehensum est, ita vt non sine dubio ac timore diem illum exegerimus. Postridie vero summa festinatione inde discessimus vix quinquaginta iumenta commeatu onusta nobiscum ducentes, aciter ad exercitum qui in Engadinam irrupturus erat, nec longe distabat, direximus, ascensoque monte altissimo ad arcem deuenimus munitissimam, per quam, <note><hi rend='italic'>Equi per scalas ascendunt in arcem periculo maximo.</hi></note> et nusquam alibi iter patebat. Ea Mediolanensis Ducis tenebatur praesidio, quo cum peruenimus ob nimium loci praecipitium equi non paruum spacium per scalas (mirum visu) ascendere cogebantur. Bini enim homines ab vtraque parte frena ne retro caderent, tenebant: bini quoque latera seruabant: sequebantur inde, qui stimulis, <note><hi rend='italic'>Scala arx. Fugger p. 3</hi></note> clamore et adhortatione iumenta progredi adigebant, ita vt in aere suspensa per scalas latiores in summum tandem multo sudore, ac labore peruenirent. Hanc ob causam
<pb id='s078' n='78'/>
et arci quoque Scalae nomen inditum est. Superata igitur arce paulo post ad alium exercitum, qui iam castra locauerat, peruenimus, nequaquam illum, vt sperauerat, commeatu reficientes. Ab accolis tamen Italis vini copia ingens in castra est perlata, quod milites longa inedia macerati (quippe qui plurimos dies sine pane exegerant) auidius ingurgitantes admodum inebriabantur, tumultuantesque multis se conficiebant vulneribus. Postridie omnibus copiis ad vallem per quam amoenam, quam incolae ad vineas appellabant, deuentum, ac ibi pernoctatum est. Nam quamuis <note><hi rend='italic'>Vallis ad Vineas.</hi></note> deliberatum esset, vt eo die irruptio fieret, cum tamen multitudo tanta tardius ob viarum angustias progrederetur, diesque in occasum vergeret, castra in valle sunt locata. Postero die duabus ferme ante ortum solis horis, tria Caesaris vexilla (vt vocant) ordinaria quibus et meum ob veteranorum existimationem est additum, cum duobus millibus militum ad occultas montis semitas sunt transmissa, additi quoque viarum Duces pollicentes sebreui manum hanc super hostium capita, qui momis, per quem irrumpendum erat, cacumina obseruabant, perducturos. Ad montis igitur progressi radices, per asperos, confragosos, ac feris pene inuios colles non sine praecipitii periculo, et labore ingenti, donec tandem ad loca vndique niue oppleta deuenimus: ibi non minori difficultate, quam in aspretis, est laboratum. Nix enim ob anni resoluebatur temperiem: nam mensis erat Iunius. Ac ideo milites aegre pergebant, ob nimiam lubricitatem niuis, ac luti haud facile vestigia sistebant. Reliquus interea exercitus vninersus praeter mille milites, qui a sinistro latere se hostibus ostendebant, recta montem, per quem irruptio patebat, ascendere coepit, pedetentim tamen vt hostium oculos <note><hi rend='italic'>Engadinenses praestolantur hostem.</hi></note> a circumvenientium abstraherent aspectu. Erat mons altissimus ac in summitate perpetua niue repletus. Illic Engadinenses in ordines redacti, hostium praestolabantur aduentum minutissimarum auicularum gregem ob nimiam celsitudinem repraesentantes: emittebant tamen plures ex suis, qui e summo descendentes saxa ingentia deuoluebant, ac agmen quoque quantum poterat, vltra progredi inhibebant. Suffoderant quoque vndique scopulos ingentes, ac magni ponderis cautes arboreisque suspenderant truncis, quibus faciliter dispulsis confestim saxa magno ruebant strepitu, ac ingentem montis partem secum in praecipitium trahebant. Sed hoc nostris saluti fuit, quod cuncta, quae impellebantur aut deiiciebantur, ab niue mox absorbebantur altissima. Id ni accidisset, impossibile profecto fuisset loci a natura tam muniti et praesidio firmati iniquitatem superare. Interim dum sic vtrumque ab antesignanis pyxidum, ac lapidum iactu, sagittis quoque ac balistis certatur, ac magnum agmen immobile haeret, milites praemissi paulatim in montis surrepserunt verticem, ibique se colligentes in ordines redibant. Quo facto signiferi rotatis circum capita signis magno agmini (nam iam in illius conspectum venerant) in montis summitatem se peruenisse significant. Id milites videntes nihil morati, et ipsi vi magna perrumpere conantur. Et iam, qui a sinistra incedebant ala, hostes circumuenire coeperunt, qui tum primum percipiebant quatuor illa vexilla cum militibus suis in montis emersisse summitatem. Diuisis igitur copiis illos ab vlteriore progressione prohibere nitebantur: sed frustra: vix enim primo tentato certamine in fugam vertuntur. Interim agmen magnum progreditur, et qui in sinistra constiterant ala, ab illa quoque parte hostes adoriuntur, ita vt Engadenenses et a fronte, et lateribus vehementer vrgerentur. Impares igitur se cernentes, ac tam copioso exercitui resisti posse diffidentes, vndique fuga sibi consulere coeperunt. Per montium igitur abrupta ac semitas notas multis ex <note><hi rend='italic'>Mirum spectaculum niuis es monte in 400. milites deuolutae.</hi></note> suis amissis dilabuntur. Caesariani igitur rursus coniunctis copiis montem descendere coeperunt. Accidit hic, vt niuis pars quaedam ingens vel nimio pressa pondere, vel solis liquefacta calore a reliqua niuis diuulsa sit congerie, ac per montis deuexum, quantum iactus estarcus acta, plusquam quadringentos secum arripuerit milites, quos omnes altissima inuoluit vertigine; eratque spectaculum illud sub initium horrendum cum tot homines eodem raperentur impetu, et tanquam fluctu quodam absorberentur; sed paulo post in risum est versum, cum milites vndique tanquam terra editi emergerent: omnes tamen hastas, aut arma siue capitis aut pedum amiserant tegumenta.
<pb id='s079' n='79'/>
Tametsi nemo, quantum sciri potuit, fuit desideratus, multi tamen vehementer <note><hi rend='italic'>Vallis Engadinensis.</hi></note> sunt collisi. Per immensum igitur iter, ac multo sudore tandem circa solis occasum in Engadinensem peruentum est vallem amoenam, et multis excultam oppidis ac villis. Verum hostes Oeni fluuii (nam is torrentis instar per Engadinensem vallem labitur) pontem, per quem transeundum erat incenderant. Restincto igitur non paruo labore igne, ponteque refecto, copiae sunt traductae, castraque in vico quodam Scaneu <note><hi rend='italic'>Scaneu vicus.</hi></note> nomine sunt posita. At Engadenenses quamprimum Caesarianos pontem transgredi viderunt, propriis manibus oppidum magnum et propinquum quod Sutzium vocabatur, <note><hi rend='italic'>Sutz.</hi></note> incenderunt. Eam igitur noctem milites defessi, et inedia macerati in vico transegere. Nam hostes quo Caesarianos fame vrgerent cuncta advictum pertinentia vel corruperant, vel penitus abstulerant. Orto die tribus agmiuibus ad vlteriora est progressum: praeiuit enim turba, quam amissam vocant, cum pyxidibus quatuor, quae ingenti labore illac erant perductae: Nam vt plurimum in montium saltibus vna tantum vehebantur rota, cum altera funibus colligata, ac suspensa a militibus, qui in anteriori incedebant loco, sustentaretur. Sequebatur agmen magnum semper ordines suos conseruans: Impedimenta vero ac turbam inutilem vltimi tuebantur. At Engadinenses et ipsi suis praecedebant agminibus cuncta vastantes ac diripientes, et si quandoque loci offerebatur opportunitas gradum sistebant, ac tanquam pugnaturi se ostentabant, sed cum nostri propius accessissent, rursus citato pressu abibant, haud pares enim erant qui tantis copiis resistere possent. Cuncta interim flammis relucebant, ac magno fragore vndique ruebant aedificia. Conflagrarunt igitur praeter Scaneuium et Sutzium Somada, Comouascum, Pons rosinus, Vadellum et Scancellum cum reliquis cunctis Tirauum vsque: quin et illud quoque Engadinenses et ipsi comburebant, licet Caesariani illac haud peruenirent. Tandem sub solis occasum castra iuxta vicum quendam sunt locata, ibique a Ducibus est deliberatum, quonam postridie esset proficiscendum, siquidem maior pars per vallem Tellinam, qnae non longe aberat, redeundum esse censebat: ibi enim militem fame et labore fessum refici posse arbitrabantur, quoniam Mediolanensi Duce amico vterentur; alia vero pars nequaquam Italis fidendum esse censebat, potissimum cum hostes vndique ab illis receptatos esse constaret, et Dux ipse parum obseruasset, quae de commeatu mittendo promisisset: insuper per montem altissimum in vallem Tellinam ingrediendum, rursus per montem Braium reuertendum esse dicebant, quod quidem vltra laborem immensum periculo non careret, etiamsi Itali fidem plane inuiolatam seruarent. Conuenit igitur, vt per ante emensam rediretur viam, cum ea vnico tantum die si acceleraretur, exigi posset, deinde vero facile in tutum iter patere ferebatur, militibus interim perdurandum, et famis molestia quocunque modo toleranda esse dicebatur. Haec igitur sententia vicit, ac summo mane exercitus compositis rursus ordinibus celeriter per pristinum iter redire coepit, nec illum hostis a tergo vrgebat. Praecesserat enim, et montis cacumina per quem in vallem Tellinam iter patebat, occuparat, vt sic Caesarianos arcere, aut etiam si posset penitus opprimere liceret: et profecto si illac iter fuisset directum, vix incommodum aliquod magnum euitari valuisset. Cum igitur toto die assidue esset progressum, tandem sub noctem Sarnetium est deuentum, quod oppidum sub huius belli initium, dum inferior pars Engadinensis vallis exuritur, conflagrarat. Quod si paulisper esset cessatum, in magnum discrimen vniuersus incidisset exercitus: nam sub eius aduentum incolae pontem delicere inceperant, et ni fuisset acceleratum, plane transitus inhibitus fuisset, militesque fame potius, quam gladio periissent. Parumper igitur quieti datum est, et sole nondum ordo, rursus iter <note><hi rend='italic'>Bufalauramons.</hi></note> est continuatum: per altissimum enim montem (quem incolae <hi rend='italic'>Bufalauram</hi> ob ventorum flatum vehementiorem appellant) erat redeundum. Mutati igitur ordines, et agmen illud amissum, quod vniuersum ex veterano constabat milite, omnibus aliis praemissis a tergo sequebatur, hostem ab incursu si inuadere auderet, repulsurum. Magna igitur fame ac sudore sub solis tandem occasum montis huius altissimum superatum est iugum, ac in pacatum deuentum non sine multorum amissione militum,
<pb id='s080' n='80'/>
qui partim inedia, partim vero laboris absumti fuerant magnitudine, siquidem ita famis <note><hi rend='italic'>Fames magna in exercitu.</hi></note> inualuerat malum, vt milites inter eundum herbas euellerent, et pecorum more deuorarent. Cernere quoque erat quosdam ingenti vi famis mentem perdidisse, ac <note><hi rend='italic'>Rabies ex fame</hi></note> tanquam rabie percitos plane insanire. Non parum tamen saluti fuit aquae dulcis copia, quae per totum iter e montium scaturiens latebris non parum exhausta militum reficiebat corpora. Caeterum nec in pacato fames exsatiata est: quamuis enim Caesar vndique sub exercitus reditum commeatum adferri iussisset; incuria tamen praefecterum omnia sunt neglecta. Dispersi igitur vndique milites sine ordine et imperio dilabebantur discurrentes, ac cibum, vtcunque poterant quaerentes. Sequenti die et ego quoque cum equitibus quatuor, qui me sequebantur ad Caesaris castra, quae tum <note><hi rend='italic'>Pfuntz vicus.</hi></note> iuxta vicum Pfuntz nomine posita erant, perrexi, acciditque vt inter eundum rusticus quidam mihi obuius fieret, qui vini vas ingens in curru vehebat: substiti igitur vt viderem, quonam pacto milites palantes vinum illud partituri essent. Mox igitur magnus illorum accurrit numerus, ac quidam lanceis vas perforabant, vinumque galeis <note><hi rend='italic'>Miles famelicus vini auidus et inter se pro eo dimicans.</hi></note> exceptum hauriebant: alii vero morae impatientes pyxidum exoneratione vas pertundebant, ita vt vndique merum effunderetur. Hinc irarum, et tumultus initium, qui adeo increuit; vt in eo circiter quinquaginta caederentur homines, ac plus centum vulnerarentur: etenim non secus, ac si rabie agerentur, inuicem saeuiebant. Et quamuis discerni nequiret, quis amicus, seu inimicus esset, indifferenter tamen mutuis se conficiebant vulneribus ignari, quem quisque peteret. At ego cum tam crudele vidissem spectaculum, dimisso sodalitio, quod super mortuorum adhuc potabat cadaueribus ad Caesaris tandem castra, inedia et labore tantum non enectus perueni. <note><hi rend='italic'>Theocritus:</hi> <gap desc='Greek word(s)' resp='sampling'/>.</note> Caeterum nec ibi res erant quietae, sed milites ob victus penuriam omni despecto imperio a signis dilabebantur. Id Caesar videns ad castrum Landeck perrexit, vbi plane ab exercitu est derelictus, quem et festinans coactus est sequi: ita vis famis cunctos vrgebat. Caeterum ne profectio illa fugae similis videretur, rogatus sum a Caesareis consiliariis, qui tum ibi substiterant, vt non recta via caeterorum sequerer abitum sed retro conuersus rursus per Arlensem redirem montem: ita enim hostium incursum prohiberi posse existimabant, si illi audirent prouinciam illam haud quaquam omni destitutam esse milite. Parui igitur licet multis circumuentus periculis et difficultatibus, et ne aemulis aliquam calumniandi praestarem occasionem, summo labore ac periculo et machinas, et currus vltra montem traducere curaui altissimum, ac cunctis demum copiis ad oppidum Lindau perueni, quo paucis ante diebus et Caesar quoque applicuerat. Caeterum etsi existimarem me pretium fecisse operae, quod Caesaris paruissem Consiliariis, ac tantum exantlassem laborem, longe tamen res aliter cessit, siquidem Nurenbergensium aemuli me apud Caesarem criminati fuerant, tanquam milites mei initium fecissent abeundi; licet plane constaret me solum cum <note><hi rend='italic'>B. Birk. ealumniis aemulorum appetitus ac deformatus Caesari se purgas.</hi></note> copiis, cunctis aliis recedentibus substitisse, ac per Arlensem montem illuc rediisse Coactus igitur fui palam me coram Caesare, et multorum conspectu Principum excusare, tametsi magis de inimicorum conquererer calumnia, quam falsas diluerem obiectiones, cum et consiliarii quidam praesentes essent, qui precibus etiam reditum meum per Arlensem impetrauerant montem, ac manifesto scirent, cuncta, quae mihi obiicerentur, vana esse, et a calumniatoribus conficta. Acrius igiter in aemulos sum inuectus, Caesaremque rogaui, ne de hinc facile talibus hominibus aures praeberet, quoniam nullam nec veri nec honesti rationem haberent, petiique, vt si quis me accusare vellet coram prodiret, quo illum palam mendacii, atque calumniae arguere possem: verum nemo contra hiscere est ausus, fed altum fuit silentium. Caesar itaque me bono animo esse iussit, asserens se pro comperto habere, nullam mihi huc vsque culpam obiici posse, pergerem itaque quemadmodum coeperam, et ad Belli exitum fortiter perseuerarem. <note><hi rend='italic'>Deliberatio militaris apud Caesarem instituta.</hi></note> Deinde paucos post dies ad oppidum transiui Vberlingen, quo et Principes, et confoederatorum accesserunt Duces, ibique deliberabant, quid porro esset agendum. Qui igitur rei bellicae erant periti, suadebant: vt ciuitas aliqua Heluetiorum in plano sita cunctis obsideretur viribus, confestim enim hostes in suorum aduolaturos
<pb id='s081' n='81'/>
auxilium, sicque Caesarianis, qui pyxidum, et equitum praestarent multitudine, occasionem bene gerendae rei oblatum iri. At qui timidiores erant nequaquam aleae rem tantam committendam esse censebant; sed suadebant, vti multis pariter in locis hostium lacesseretur regio, quo passim eorum viribus distractis, assiduis ipsi delassarentur incursionibus, sic enim fore vt facilius ad pacis se inclinarent conditiones, et imperata facere haud recusarent. Caeterum ad hoc peragendum longe maioribus opus esse copiis asserebant, necesse igitur esse, vt Caesareo edicto subsidium tam ab Imperii Principibus, quam ciuitatibus accerseretur. Quae sententia quoque vicit: et ego a Caesare iussus sum, vt vltra literas ac mandatum eius ad senatum scriberem Nurenbergensem, ostenderemque et negotii magnitudinem, ac necessitatem exigere, ne vllo modo iussa negligeret, sed quanto citius posset, mitteret supplementum. Deinde Casar cunctis copiis lacum transgressus Constantiam peruenit. Id cum Heluetii intellexissent (nam ab alto et stationibus suis hostilem aduentum cernere poterant) fumi signo suos in auxilium aduocant, qui nihil morati vndique confluebant. <note><hi rend='italic'>Fumi signum.</hi></note> Leuia autem quotidie committebantur praelia, cum iam Caesariani Heluetiorum <note><hi rend='italic'>Praelia inter Caesarianos et Heluetios. Praeconium Casareum pollicens praemium pro captiuo Hel.</hi></note> inuasissent stationes, mox illi reiectis hostibus acrius e tergo instarent, licet ob equitatus timorem nequaquam in plana descenderent, iussit Caesar praeconis voce centum promitti aureos, si quis hostem captiuum adducere posset, quo certior fieret, quid in animo voluerent Heluetii. Sed frustra fuit hoc praeconium: nullus enim hostium in Caesarianorum deuenit potestatem, tametsi assiduo ex stationibus procurrere, ac manus conserere nunquam intermitterent. Interfici ergo potuere, capi nequaquam. Non tamen cadebant multi: et quemadmodum ipsi honestam mortem captiuitati praeferebant turpi, ita nemini quoque parcebant, sed indifferenter omnes, qui in manus eorum deueniebant, obtruncabant. Tandem Caesar cunctis <note><hi rend='italic'>Maximiliani exercitus pnlcherrimus.</hi></note> collectis copiis ex Constantia mouit, et in plano ante vrbem tam equestres, quam pedestres instruxit ordines, adiunctis pyxidibus, ac si confestim confligere vellet. Et erat profecto res visu dignissima, tam florentem, et copiosum inspicere peditatum, nec non equitatum ingentem, armis et equis egregie ornatum. Stetere igitur acies, confligere paratae, si hostis in aequum descenderet: sed is se in alto suis continuit ordinibus, Caesarem excipere paratus, si in colles ascendere, et ipsum iniquo loco inuadere auderet. Cum igitur diu ita perseueratum esset, a neutra tamen parte longius moueretur, Caesar copias iterum Constantiam ducere iussit, ibique aliquot commoratus diebus assidue inuadendi praebebat speciem, quo hostes, quorum copiae assidue augebantur, detineret, et ne reliquis confoederatis, quos interea adoriri statuerat, <note><hi rend='italic'>Heluetiorum literae ad Caesarem.</hi></note> auxilio essent, auerteret. Heluetii interim Caesari scribunt, ac rogant, ne inimicis suis nimiam adhiberet fidem: illos enim nihil aliud agere, quam vt omnem belli culpam in Heluetios reiicerent, cum tamen ipsi cunctorum malorum causa et origo fuissent, inuitos se arma cepisse, quae et deponere essent parati, si ipse annueret, vt vtriusque partis dissidia, et contentiones, iuris ordine terminarentur, aut amicabili componerentur transactione: certos se esse, si Caesar sub initium adfuisset, rem nequaquam ad tantam peruenisse contentionem, nec tantum humani sanguinis fuisse effusum: daret igitur operam, vt innata sua bonitate ac mansuetudine discordiae tollerentur, ac tam ingentibus malis finis aliquis imponeretur; quod si petitiones eorum tam iustas contemnere pergeret, se tam coram Deo quam hominibus obtestari, nequaquam sua stetisse culpa, quominus tanti belli sedaretur tumultus: certos se tamen esse, si humana contemneretur aequitas, diuinum tamen eis haudquaquam defuturum auxilium, cuius quidem rei iampridem euidentissimum ostensum fuisset indicium; inuitos se libertatem a maioribus acceptam armis defendere coactos, nequaquam tamen sibi ipsis, si vltra vrgerentur, defuturos, sed vt viros deceret, honestam semper mortem <note><hi rend='italic'>Caesar vt acceperit Heluetiorum literas.</hi></note> ignominiosae paci, aut turpi praelaturos seruituti. Ad haec Caesar nihil respondit, aut quia literae istae apertum hostium timorem arguere, nimiamque pacis cupiditatem ei ostendere viderentur, aut quod arrogantius quam deceret, scriptae censerentur: existimaretur quoque hostes assiduis vexatos, ac debilitatos incursionibus
<pb id='s082' n='82'/>
imperium tandem vltro suscepturos, ac iussa inuitos quoque facturos. Stabat puella, quae literas attulerat in aula (neutra enim pars eo in bello caduceatoribus vtebatur, sed tantum vetulae quaedam, aut puellae immaturae internunciorum fungebantur <note><hi rend='italic'>Imperterrita puella Heluetica literarum gerula, animofissime militibus responsat.</hi></note> officio) responsionem expectans. Hanc regii quidam Satellites compellantes interro gabant. Quidnam Heluetii in statione agerent? At illa, <hi rend='italic'>Nonne palam cernitis,</hi> ait, <hi rend='italic'>vestram eos respectare inuasionem.</hi> Cumque sciscitarentur: Quot numero essent? <hi rend='italic'>Quot satis sunt,</hi> respondit, <hi rend='italic'>pro incursionibus vestris repellendis.</hi> Sed cum illi acrius instarent, vt numerum eorum recenseret; <hi rend='italic'>Ni fallor,</hi> inquit, <hi rend='italic'>in conflictu ante huius vrbis portas nuper commisso eos numerare potuistis, ni fuga oculos vestros excaecasset.</hi> Sed nunquid (intulere) quod comedant, habent? at illa rursus, <hi rend='italic'>Quo pacto, nisi manducarent et biberent, viuere possent?</hi> Talia cum non sine risu a circumstantibus excepta essent, quidam vt puellam perterreret, minatus est, se illi caput detruncaturum, <note><hi rend='italic'>Egregiam vero laudem.</hi></note> iamquemanum gladio adhibebat. Atilla haudquaquam perterrita. <hi rend='italic'>Plane,</hi> inquit, <hi rend='italic'>te virum fortem esse ostendis, dum puellae tam iuuenculae mortem inferre minitaris. Atqui, si tanto digladiandi teneris desiderio, cur non in hostiles ruis stationes? inuenies profecto illic virum aliquem, qui confestim tuae responde at ferocitati, sed facilius est inermen ac innocentem inuadere puellam quam hosti occurrere armato, et qui non verbis, sed factis rem agere nouit.</hi> Haec cum non sine iucunditate audirem, puellae indolem, ac liberam respondendi audaciam sum admiratus. Caesar autem paulo post cum exercitus parte Lindauium nauigat, iubetque Duces, quos Constantiae relinquebat, vt assiduis incursionibus Heluetiorum stationes lacesserent, ac irruptionem in Turgeuensem prouinciam simularent, ipse expeditis nauibus eas, quas secum adduxerat copias, lacum superare, ac hostilem terram aggredi mandat. Hanc ob causam et me cum veteranis meis aduocauit. Haec autem ideo agebat, vt hostium vires vbique distraheret, illosque teneret suspensos, et a mutuo prohiberet auxilio, dum vnusquisque prouinciae suae timere cogeretur, ac incertus esset, quonam <note><hi rend='italic'>Comes Furstenbergicus magnus Magister Curiae Caesaris. Stratagema.</hi></note> primo euaderet irruptio. Iusserat autem magnum obiter Curiae magistrum Comitem de Furstenberg cum equitatu, ac veterano milite a Geldrensi reuocato bello, copiis tamen illis in immensum auctis iuxta Basileam hostilem inuadere terram: ipse milites Lindauium nauibus impositos confestim vento flante secundo vela facere imperat. Inde igitur soluentes magna parte diei per lacus ferebamur vndas, et iam hac in parte, mox alia nos descensuros simulabamus, quo hostem redderemus ancipitem, <note><hi rend='italic'>Rosach.</hi></note> et ab incursus prohibitione abstraheremus. Tandem vero iuxta oppidum Roschach terram attigimus, e nauibusque egredientes ordines struere coepimus. Quod hostes, qui illic in praesidio erant, videntes in nos impetum facere, et vi magna rursus ad naues repellere nitebantur, verum quia longe numero erant inferiores (vix enim ducenti erant) non diu viribus nostris resistere poterant, veruntamen haud fuga sibi consuluerunt, sed pertinaciter dimicantes, ac eisdem stantes vestigiis nequaquam inulti cadebant. Prostratis igitur illis ad oppidum Roschach progressi sumus, illoque direpto, ac incenso rursus nos ad naues recepimus: verum dum milites illas ascendere incipiun:, et vnusquisque primus ingredi cupit, sub initium tumultuatum est, mox fuga secuta est aperta, licet hostis nusquam appareret, aut a tergo vrgeret; stabant duces ac tribuni, magna voce milites a fuga reuocantes, se frustra, tanto enim impetu in naues ruebant, vt aliquae nimio pondere pressae submergerentur. Id nautae videntes, quo imminens euitarent periculum, a terra naues subducebant: at milites nihilo secius vndae se committentes adnatabant, et vt a suis reciperentur precabantur; qui vero natandi erant imperiti aut mergebantur, aut alios corripientes vna submergebant. Veterani tamen milites cum signis suis Duces haud derelinquebant, sed quieti inconsideratam illam, et turpem inspiciebant fugam. Tandem cum timor, ac furor aliquantisper deferbuisset, et ipsi quoque Duces sequuti composite, ac quiete naues ascendere parabant: verum nautae adeo timore perculsi erant, vt naues haudquaquam terrae admouere auderent, sed in vndis fluctuantes milites aquam ingredi et adnatare hortabantur. Coacti igitur sunt et veterani
<pb id='s083' n='83'/>
cum Ducibus se fluctibus committere, acciditque vt qui statura essent breuiori, ac terram pedibus attingere nequirent, natare cogerentur; caeteri vero eminentiores <note><hi rend='italic'>B. Pirkeymeri procera statura.</hi></note> (inter quos et ego eram) ad humeros et mentum vsque immergerentur vndis. Quod si hostis vel paucissimo adfuisset numero, et a tergo institisset, ingens profecto clades esset accepta: verum, quia cuncti fere, qui in statione fuerant, ceciderant, et subsidia, quae sub initium fumi aduocata fuerant signo tardius adueniebant, absque hostium impedimento, sed non sine fugae nota discessum ac rursus Lindauium est peruentum: ibi enim Caesar imminentem certaminis exspectabat euentum, praecipue vero de Curiae magistri inuasione erat solicitus. Postridie orto sole ad Caesaris accessi aulam, verum secretiorem aedium partem, vbi Caesar ipse degebat, clausam inueni, magnates autem cuncti foribus oberrabant mussitantes, ac capita sermonis gratia propius conferentes. Id ego cernens haud felicis nuncii indicium esse <note><hi rend='italic'>Fugger</hi> p. 1120. <hi rend='italic'>Copiarum Furstenbergicarum numerus.</hi></note> deprehendi. Collegerat Comes de Furstenberg Caesaris iussu exercitum quatuordecim millium peditum, equitum vero millium duorum, ac iuxta castrum Dorneck haud longe a Basilea hostilem terram inuadere parabat. Id Heluetii, qui propinquiores erant, Bernenses nempe ac Solodurenses intelligentes suas et ipsi e vestigio copias cogunt, et magna festinatione obuiam ire pergunt quo Caesarianos a finium <note><hi rend='italic'>Basilea tempore belli Heluetici adhuc sub imperio.</hi></note> inuasione arcere possent. At Senatus Basiliensis cum Heluetiorum nouisset apparatum, missis legatis certiorem Comitem reddit (nondum enim Basilea ab imperio defecerat) et vt rebus suis diligenter prouideat, admonet. Verum tantum abfuit, vt Comes admonitionem tam amicabilem boni consuleret, vt legatos etiam cauillis lacesseret, et illis nequaquam tempestiue Heluetiorum obiiceret amicitiam: insigniter hostibus contemptis arcem Dornek oppugnabat, et pyxidibus conquassabat omnibus neglectis stationibus, et custodiis. Id equitum praefecti videntes et ipsi ob tantam negligentiam Comitem, et nimiam reprehendebant confidentiam: ceperant enim eo forte die hominem quendam, qui ex hostili terra Basileam tendebat, illum igitur ad Comitem deducunt, ac hostium consilia, et aduentum aperire iubent. Sed cum is quoque veritatem retulisset, hostesque ea nocte in oppido Liechtstal pernoctasse affereret, a Comite tanquam mendax, et speculator suspendio perimi est iussus; equites vero abire, et ad castra sua redire compulsi sunt, quae ipsi maioris commoditatis gratia in villis circumiectis licet remotioribus collocarunt. Abeuntibus equitibus veteranorum Duces ac tribuni Comitem adiere, manifesto ostendentes tantam militaris disciplinae negligentiam non tam indecentem, quam periculi plenam esse, praecipue cum hostilem arcem oppugnarent, et Heluetii magnis copiis aduentare dicerentur: suadere igitur, vt cum equites ablegasset, pedites saltem in stationibus esse iuberet, singulos enim paratos esse, vt custodiarum curam susciperent, <note><hi rend='italic'>Fur stenbergii mira insolentia, et salutarium omnium admonitionum contemptus, ruinae et cladis praeuius.</hi></note> et diligenter obseruarent. Verum et hos quoque Comes non sine verborum contumelia abire iussit asserens se, non illos, imperare, et recte quid agendum, quidue omittendum, nosse, quin et cuidam ex illis perfidiam obiecit ac exprobrauit qui aliquando Geldriae Duci contra Caesarem militare fuerit ausus, addens illum nondum euasisse, quo minus dignas aliquando ob noxam illam lueret poenas. Moesti ergo Duces abeunt, Comitis temeritatem execrantes, ac plane imminentem praeuidentes cladem. Quod si Comes rectis, ac prudentibus suorum paruisset monitis, et melius sibi ipsi, et vniuerso consuluisset exercitu: sed ita in fatis erat, vt eius negligentia <note><hi rend='italic'>Iratus ad poenam Deus si quos trahit, auferre mentem talibus primum solet.</hi></note> et contemptu tantum acciperetur incommodum. Quapropter et mens illius adeo fuerat excaecata, vt nec ipse rectum discernere, minus vero sapienter monentibus obsecundare posset: quod quidem toties euenire solet, quoties Deus nimiam hominum superbiam, ac temeritatem punire statuit. Dispersi igitur milites, ac omni reiecta cura aut coenam parabant, aut depositis armis otiosi obambulabant: et cum nihil minus expectaretur, tum repente hostium agmen duorum fere millium per collem imminentem in castra impetum facit, trucidatisque iis, qui primum occurrerant, reliquos perturbat, ac ingenti conatu inuadit, et vt melius res succederet, fraudem Heluetii subtexerant: etenim pectora rubeis signarant crucibus, tergum
<pb id='s084' n='84'/>
<note><hi rend='italic'>Stratagema.</hi></note> vero albis distinxerant signis, sub initium igitur tumultus, is militaris et socialis est existimatus. Verum cum omnes sine discrimine caederentur, sero tandem hostes adesse est intellectum. Confestim igitur Comes, quo motum illum sedare posset, accurrit, quem et illustres quidam secuti sunt viri; sed antequam quid ageretur, percipere <note><hi rend='italic'>Furslenbergicus trucidatus.</hi></note> quiret, ab hostili manu confossus occubuit. At veterani quidam perpauci, et inermes fere conglobati hostem repellere, et fortiter se tueri coeperunt. Sed frustra: iam enim agmen aderat magnum, cuius impetu omnis sublata est defensio. Magna igitur veteranorum pars in vestigiis haerens potius honeste mori, quam turpiter terga vertere voluit; caetera manus quocunque euadendi spes pateret, aut minus vrgeret periculum, dispalata in praecipitem abiit fugam: Heluetii vero pertinaciter inhaerentes assidue fugientes vulnerare, et occidere haud desinebant, donec clamor ad equitum peruenit castra. Primum igitur Regii corporis custodes (inter quos et Burgundi quidam erant) in fugientium aduolarunt auxilium ac imperterriti magno impetu persequentes inuadunt, sternunt, et perimunt. Id reliqui videntes Heluetii, et ipsi fuga ad suos se recipere coeperunt: verum pauci equitum euaserunt impetum. Interea et reliquus aduenit equitatus, et pedites quidam in ordinem se recepere, semiermes tamen, qui omnes magnum agmen hostium inuadere parabant. Verum cum iam nox instabat, Heluetiique ob equitum timorem et acceptum detrimentum in colles se reciperent, Caesariani paucitaci suae diffisi, et damnum damno <note><hi rend='italic'>Caesarianorum clades in pugna tumultuaria.</hi></note> resarcire timentes; indignantes; et praefractam Comitis temeritatem detestantes retro abierunt, et nemine persequente in pacatum tandem deuenerunt. Desiderata sunt in tumultuaria hac pugna Caesarianorum fere millia quatuor, cecidereque praeter Comitem de Furstenberg multi illustres, ac insignes viri, in quorum numero fuit Comes de Pitsch, et Baro de Castelvvardt familiae illius nouissimus. Heluetii licet interfectorum suorum numerum, vt solent, extenuent, constat tamen illos non minorem, quam Caesarianos, calamitatem perpessos esse, tant etsi pugna superiores euaserint: quod si Comes prudentis Imperatoris officio functus fuisset, magna spes bene <note><hi rend='italic'>Mores patrio victor per triduum in campo commoratur. Caesaris magnanimitas etiam in calamitatibus.</hi></note> gerendae rei superfuisset. Verum ita diuinae visum fuit voluntati. Heluetii caesorum spoliis; ac pyxidibus cunctis potiti tertia tandem die (quemadmodum nacta victoria consueuere) ad propria sunt reuersi. Haec clades cum Caesari in oppido Lindauio degenti fuisset nunciata, clausa, vt dictum est, regia, Comitis accusabat imprudentiam ac temeritatem. Vesperi tamen fores rursus patuere, Caesarque in propatulo coenauit nullum tristitiae signum ostendens, quin facta coena, et cum iam nox ingrueret, ad fenestram quandam concedens, stellasque inspiciens multa de illarum natura et ratione disseruit, adeo vt acceptae calamitatis plane immemor videretur, <note><hi rend='italic'>Rerum irrecuperabilium optima est obliuio.</hi></note> Haec ego cernens, et audiens non paruam felicitatem esse iudicaui, si quis tantorum irreparabilium tamen malorum tam cito obliuisci posset. Postridie Caesar rursus Constantiam nauigauit, et quamuis ego quoque eadem veherer naui, nullum tamen vnquam perturbationis indicium in Caesare percipere potui, sed ludo, <note><hi rend='italic'>De Gallorum Rege, et Ludouico Sfortia Duce Mediolani.</hi></note> confabulationibus, et iocis diem illum laetus consumpsit. Interea Gallorum Rex Carolus cum temporis opportunitatem aduenisse putaret, qua iniurias a Mediolanensi Duce Ludouico acceptas vendicare posset (instigante etiam Ludouico Aurelianense Duce, qui postea illi in regno successit, nam is Mediolani Ducatum hereditario iure ad se pertinere praetendebat) animo voluere coepit, quo pacto Mediolanensem e principatu eiicere, et vniuerso spoliare posset dominio. Missis igitur legatis cum Heluetiis pepigit, illosque confestim pecuniis, commeatu, et machinis adiuuit bellicis, existimans Caesarem Heluetico bello implicatum Mediolanensi suppetias ferre haud posse. Id Mediolanensis intelligens, euestigio et ipse legatos suos misit, qui cum Heluetiis de societate agerent, et concordia. Sed Heluetiorum animis Gallico foedere, et beneficiis praeoccupatis, res frustra est tentata: obiiciebaturque <note><hi rend='italic'>Vide supra.</hi></note> Mediolanensi, quod Caesarem pecuniis et commeatu iuuisset, cum nihilominus Caesar indignaretur, quod Mediolanensis nequaquam promissa obseruasset. Legati igitur re infecta abire sunt coacti. Verum cum Mediolanensis Gallum
<pb id='s085' n='85'/>
pias colligere, et apertum bellum machinari videret, rursus Heluetiorum animos per legatos tentare coepit, promittens, si eum a Galli defenderent iniuriis, et stipendium largissimum, et contracti cum Caesare belli dissolutionem honestam. Id Heluetii audientes paulatim aures legatis praebere coeperunt, iam enim pacis tenebantur desiderio et eos tam longi ac periculosi belli mora taedere coeperat. Quod cum Gallus percepisset, rursus legatos ad Heluetios mittit, spondens se priora foedera rata habiturum. ac insuper, sipermitterent, cum Caesare de paceacturum; nam plane se sperare rem ad optatum deduci posse exitum, decere enim Regem Christianissimum omnem opem adhibere, vt maiorem sanguinis effusionem prohibere posset: orare igitur, vt sibi potius quam Mediolanensi pacis permitteretur conciliatio, ad quam stabiliendam nulla alia causa, quam vera impelleretur beneuolentia, qua perpetuo <note><hi rend='italic'>Ludouicus Sfortia persidiae insimulatus.</hi></note> Heluetiorum gentem fuisset prosecutus, cum Mediolanensis semper perfidus fuisset, in nullaque vnquam societate stabilis permansisset amicus, quin ne nunc quidem Heluetiorum curam gerere, sed potius solito more simulare, et proprii commodi gratia reconciliationem hanc tentare. Haee et multa alia cum Heluetii audiuissent, nec ignari essent, quid vtramque partem ad tam amicabilem oblationem impelleret, gratias tamen vtrisque egerunt ostendentes se inuitos, et citra vllam praestitam causam ad tanti belli molem pertractos esse, et licet multis huc vsque affecti essent incommodis, pacem tamen longe se bello praeferre, quam ne nunc quidem respuerent, dummodo illata eis damna, vt iustum esset, resarcirentur, discordiarumque fomites honestis, ac Heluetiorum gente dignis tollerentur conditionibus; sim minus, haud longis opus esse ambagibus; nondum enim eos suscepti adeo poeniterebelli, vt ignominiosam pacem iustissimo prseferre possent, aut vellent certamini, donec arma manibus tenere, et libertatem a maioribus eorum partam sanguinis sui effusione defendere valerent. Haec cum legati audiuissent, bene eos sperare iusserunt, moxque eorum consensu ad Caesarem de pace acturi perrexere. At ille legatis auditis, Gallo ob multiplices causas concordiae tractationem denegauit; Mediolanensi vero quibusdam conditionibus morem gessit, qui confestim diem et locum Scafusii constituit, quo ambae partes conuenere, ac eius intercessione de soluendo bello agere sunt rogatae. Verum interuenientibus quibusdam causis locus postea Basileam est transmutatus. Caeterum nihilominus Heluetii, aut quia aduersariis timorem incutere quaerebant, aut quia ita necessitas exigebat, Gallorum Regem ex foederis forma admonent, vt eis pyxides, et tormenta cum Magistris, globis, puluere sulphureo, ae reliquis quamprimum mitteret necessariis. Qui nihil moratus confestim cuncta expedire, ac magnis expensis Suloturrim deferre iussit, At Caesar, ne et ipse interim desideret, exercitus partem in Hegeuensem misit prouinciam, mox et ipse est secutus: assiduis enim precibus Hegauensium molestabatur, vt acceptam eorum iniuriam vindicaret Diuisis igitur copiis, quid fieri vellet, ostendit. ipse vero vltra progressus est, quo et Basileae appropinquaret, et quotidie de singulis, quae ibi agerentur, fieri posset certior, nec non Reginae, quae ex Germania inferiore aduentabat, <note><hi rend='italic'>Caesar Reginam ex inferiori Germania venientem excipit singulari cum laetitia.</hi></note> occurreret, quam mox in oppido Villingen perquam honorifice excepit, familiariterque per dies aliquot cum illa est conuersatus. Et quia Danubius fluuius non procul inde in villa haud magna Doneschingen nomine e colle quodam medio iuxta limpidissimae aquae scaturiginem ingenti oritur fonte, Caesar cum Regina sub tentoriis iuxta scaturiginem positis magnificum celebrauit conuiuium, vbi et choreis, et multiplicibus indultum est voluptatibus, perinde ac tam celebris amnis origo iucundo <note><hi rend='italic'>Schvvarizvvald. B. Pirk. iussus sequitur Caesarem.</hi></note> illo et celebri honoraretur conuentu. Deinde superata sylua nigra vna cum Regina Friburgum est progressus, meque vt illum relictis copiis meis sequerer, iussit, deliberaturus quo inloco me cum subsidio, quod iam e Nurenberga veniebat, constitueret, donec Basileae transactum esset. Interea copiae in Hegauensi prouincia relictae hosticum ingresst sunt agrum, equitesque discurrentes vndique ferro, et igne sunt grassati, pedites vero in stationibus oportunis sunt relicti, vt cum eorum opus esset auxilio faciliter accersiri possent. Interim ad villam quandam est deuentum,
<pb id='s086' n='86'/>
in qua Ecclesia magna cum turri fortissima erat aedificata, ad hanc rusticana manus confugerat, acpyxidum iactu egregie setuebatur: equites vero turpe existimantes ob turris huius expugnationem pedites aduocare, descensis equis illam sunt adorti. <note><hi rend='italic'>Ecclesia et turris disturbatur.</hi></note> Verum multis acceptis vulneribus repulsi sunt, et licet fores trabium impulsu fregissent, turris tamen superne vi est desensa ingenti, donec vas sulphureo puluere repletum, turrique subiectum et incensum, ita propugnantes dirupta turri in altum expulisset, vt auium instar per aerem volare viderentur, ac tandem ingenti ruina in terram deciderent. Interea dum fugientium clamor ad oppidum Scaphausen peruenisset, fumusque et incensarum villarum ignis hostes adesse significaret, cum octingentis fere peditibus Scaphusenses sunt egressi, vt et suis opem ferre, hostesque ab effusiore populatione arcere possent. At equites cum illorum percepissent aduen. tum, collocatis insidiis eos excipere, et multitudinem suam, qua longe praestabant, celare satagebant. At illi haud temere insequendum censentes in loco tuto, et vndique lacunis munito se continebant. Equites igitur cum diu laborassent, vt hostes in aequum elicerent, frustra tamen se niti cernentes misso nuncio pedites, qui tota fere die in acie steterant, redire iusserunt, ipsi vero villas, quae supererant, incendio vastarunt, At Scafhusenses cum a longe per eminentes colles viderent discessum contemptis equidbus in planum sunt progressi, et licet numero essent inferiores, illis tamen pugnandi copiam fecere, et equites cum illis congredi non ausi vndique vociferantes discurrebant, et hic hostes aggrediendos esse clamabat, alius vero pedites reuocandos vociferabat, erantque omnia tumultus, et clamoris plena, cum interim tamen nemo gradum promouere, aut confligere auderet. Stctere igitur Schafhusenses non sine magna equitum ignominia ad pugnam parati, illi vero timore perculsi peditum expectabant aduentum, quo illorum auxilio hostes aggredi, et profligare possent. Tandem vero cum nox adueniret, nec pedites diu desiderati adessent cum magna indignarione discessere, omnem culpam in equites reiicientes, et vt facilius propriam tegerepossent ignauiam, confestim ad Caesarem, et eos, qui in aula pollebant, ex suis quendam mittunt, qui infensissimis verbis, pedites accusaret, quae reuocati parere noluissent, quod rei bene gerendae occasionem tam turpiter e manibus demisissent, et vniuersos incusaret pedites, praecipue tamen in Nurenbergenses inuehebatur asserens illos clam cum hostibus sentire, et nihil magis, quam <note><hi rend='italic'>B. Pirckeymer Nurenbergenses apud Caesarem contra calumnias obtrectatorum defendis secunda vice.</hi></note> Caesaris damnum, et ignominiam exoptare. Magnus igitur rumor in aula est exortus, peditesque omni conuitiorum genere sunt conscissi. Hoc cum audiuissem, Caesarem audiui, et rogaui, ne temere rumoribus istis fidem adhiberet, sed quemadmodum huc vsque fecisset, rem diligenter exploraret, sicque deinde inter pedites et equites recte discerneret, haud enim decere, vt inauditi condemnarentur: quantum vero ad Nurenbergenses pertineret, relictos apud eos ostendi contubernalem illum meum Iohannem de Beirsdorff, ac tribunos multis ei cognitos annis homines rei bellica: peritissimos, et qui nihil magis, quam honorem et commodum eius defenderent, ac ideo me haud dubitare, quin optimam rerum gestarum rationem reddere possent At Caesar me quiescere iussit, donec plane res esset comperta, ac tum se aequum iudicem fore promisit, subridens obiter, vt facile animus eius cognosci posset: non enim ignarus erat, quid sibi de equitatu illo praecipue Franconico polliceri quiret. Ipse paulo post Neuburgum est profectus, oppidum a praeterfluentis Rheni impetu fere abforptum, quo longe a Basilea abesset, et facile quid ibi ageretur, posset percipere. Fiebant interea nihilominus excursiones quotidianae, multaque praelia tumultuaria committebantur, in quibus iam illi mox alii aut vincebant, aut superabantur, <note><hi rend='italic'>Diues Augia.</hi></note> saepiusque Heluetii insulam Bregentini lacus, quam <hi rend='italic'>Richenavv</hi> appellant, occupare sunt adnisi: verum semper a praesidio, quod eo loci excubabat, viriliter sunt reiecti. Caeterum de pace facienda res in longum procedebat, cum vtraque pars conditiones alteri intolerabiles proponeret, ac vtrinque damna accepta resarciri peterentur. Et licet Mediolanensis legatus omnem adhiberet operam, tam immane sedaretur bellum, incassum tamen omnis labor consumebatur: vtraque
<pb id='s087' n='87'/>
enim pars haudquaquam se suscepti belli poenitere asserebat, sed in peruicacia <note><hi rend='italic'>Aduentus nouarum copiarum Noricarum.</hi></note> sua quasi obstinata perdurabat. Interea Caesar Friburgum est regressus, cui ego cum Nurenbergensium copiis (iam enim supplementum aduenerat) occurri, instructamque aciem quadratam octingentorum peditum iunctis equitibus ac tormentis oculis eius subieci. At ipse obequitans, et cuncta contemplans non parum ornatis oblectatus est copiis. Etenim cum omnes eodem ac rubeo amicti erant colore, ac <note><hi rend='italic'>Maximilianus Caesar a Pirk. ad iaculandi certamen inuitatus omnes vincit magistres pyxidum.</hi></note> splendidis muniti armis, telisque instructi aptissimis, longe quoque maiorem prae se ferebant numerum: maxime vero pyxides maiores, quae decem numero erant, Caesari placuere, et quod eum exoneratione tormentorum delectari sciebam, ad iaculandi certamen inuitaui. Atille nihil moratus confestim ex equo descendit, et maiori inter reliquas pyxide ad scopum directa iactus certitudine omnes tormentorum superauit magistros, quam ob rem non paruo gaudio perfundi est visus, Hanc opportunitatem peditum tribunus ac centuriones nacti, illum aggressi sunt, et obiecta <note><hi rend='italic'>Apologia tribuni milit. Nurenbergens. ad Caesarem.</hi></note> diluerunt crimina, ostendentes haec omnia ab inimicis, vt propriam excusare possent ignauiam, esse conficta; orare igitur, ne temere fidem calumniis adhiberet, sed diligenter rem, vt gesta erat, perscrutaretur. At tribunus ipse longe acerbioribus verbis causam suorum egit: <hi rend='italic'>Maxime,</hi> inquit, <hi rend='italic'>Caesar quinquaginta iam sunt anni, cum primum militare coepi, ex quibus vltra triginta (vt tu optime nosti) sub sacris tuis consumpti sunt auspiciis. Hoc toto tempore nulla vnquam existimationi meae nota fuit inusta: sed semper et cum priuatus essem miles, et cum honestissimos ducerem ordines, ita me gessi, vt et laudem et gloriam non vanam saepissime sim consecutus. Cuius rei te optimum habeo testem, a quo toties tam in Gallicis et Vngaricis, quam bellis Germanicis a tua pietate publice sum laudatus, ac militaribus donis longissime honestatus. Soli nunc aemuli non tam mei, quam Reipubl. Nurenbergensis famam meam, ac commilitonum denigrare quaerunt, nulla mea, aut Nurenbergensium culpa, sed vt propriam ignauiam aliena innocentia contegere posint. Accusant nos, quod cum hoste congredi noluerimus, cum tamen is pugnandi potestatem haud fecerit: tamdiu enim in acie stetimus, donec ipsi nos ad castra redire iussere. Sed reuocati, vt aiunt, parere noluimu, Verum optendant, qui nos vnquam reuocarint, aut reuerti iusserint: et si illud fuerit comprobatum, nullam recusamus ignominiam, aut poenae notam, quamuis si etiam reuersi fuissemus, hostes tamen aduentum nostrum per colles altissimos, per quos transeundum, facile perciperet potuissent, ac prius se in tutum recepissent, quam nos illac peruenire valuissemus. Verum cur non potius, postquam nostrum accusant timorem, propriam vero extollunt audaciam, ipsi sine nobis cum hoste sunt congressi, equites cum peditibus, plures cum paucioribus, nobiles cum rusticis, vt illos appellant? praecipue cum ille in planum prodiret, acpugnandi faceret copiam. Verum illi iidem sunt, qui et antea hostes ab Storacensi obsidione digressos in campis etiam latissimis adeptos aggredi non sunt ausi: illi sunt, quinullum vnquam virtutis exbibuere specimen. Et tamen (si Diis placet) aliorum famam denigrare contendunt, quoniam propriam ignauiam baud aliter, quam innocentum calumnia palliare queunt, Caeterum ne longius rem producam, breuiter assero, cunctos, qui nobis tam turpem timoris not am inurere sunt ausi, peruersissime esse mentitos, sat scio, quosdam bic praesentes esse, qui technae, aut fraudis huius fuere participes. Prodeant in apertum, et nieos tam verbis, quam manibus de mendacio conuicero impudentissimo, vltimum subire non recuso discrimen. Verum non solent palam rem agere, sed quemadmodum aperto Marte cum bostibus congredi non audent, ita non nisi clam, et tanquam cuniculis quibusdam occultis innocentum famam expugnare nunquam desinunt, solum vana nobilitate, et equesitri militia gloriosi, cum tamen vix gregariis, nedum veteranis militibus virtute. aequari possint. Coeterum quam paratam nos omnes operam, debitamque Maiestati tuae obedientiam praecipue in hoc bello praestiterimus, tu ipse nobis testis es optimus. Quemadmodum igitur ad finem vsque strenue perdurare, et nec vitae, nec sanguini nostro ob tuum honorem, et gloriam parcere sumus parati, ita pietatem tuam obnixe rogamus, ne aemulis nostris fidem prius adbibere velis, quam manifestam veritatem plane didiceris. Haec vt nobis erunt gratissima, ita maxime tuam decent Maiestatem.</hi>
<pb id='s088' n='88'/>
Haeccum ille magna voce, in magnoque Principum ac optimatum equis insidentium corona perorasset, ac plerique insidiarum etiam adessent artifices, nemo <note><hi rend='italic'>Caesar vt acceperit defensionem.</hi></note> tamen vocem emisit, sed altum fuit filentium. At Caesar non solum benigne nostram excepit excusationem, sed etiam honorificis admonuit verbis, vt quemadmodum coeperamus, ita etiam ad finem vsque strenue perduraremus, meque ac contubernalem meum Equitem auratum de Beiersdorff insignibus equorum donauit tegumentis, et vt ad oppidum Lauffenburg pergeremus iussit, acillud, si necessitas ingrueret, fortiter tueremur, est hortatus. Certior enim factus fuerat, Heluetios, si pax minus procederet, confestim illud Gallicis tormentis inuasuros, ac ideo valido illud praesidio munire constituit. A Caesare igitur digressi, ac sub tentoriis pernoctantes, ad ostensum nos expediebamus iter, non tam laeti, quod ille adeo benigne nostram accepisset excusationem, quam quod a timidissimis ac perfidissimis illis diuellcremur equitibus, qui nihil aliud agebant, quam vt assiduas nobis struerent insidias, talesque contra nos concitabant seditiones, vt longe minus hostilis nobis metuenda effet inuasio, quam commilitonum nostrorum perturbatio. Per Neuburgum igitur ducentes Basileam compositis praetergressi lumus ordinibus. Hinc ad Rheinfeldum applicuimus, ac tandem oppidum ingressi sumus Lauffenberg, vbi <note><hi rend='italic'>B. Pirkeym. Lauffenbergam cum <sic corr='copiis'>copius</sic> suis venit belli exspectans exitum.</hi></note> commeatus magnam copiam, ac iusto nacti sumus pretio. Milites igitur multis laboribus defessos, longisque, ac difficillimis debilicatos et attritos itineribus abunde refeci, et restauraui, ibique ad exitum belli vsque perduraui, quotidie hostilem obsidionem, et Gallicorum tormentorum expectans inuasionem, quam tot instructus machinis (ac militibus, praecipue pyxidiferis, munitus summopere exoptaui, vt liqueret quid Gallorum posset iactantia, qui Heluetiis trium horarum spatio murorum promiserant deiectionem. Interea Gallorum Rex Heluetiorum militum, qui quotidie <note><hi rend='italic'>Dux Mediolanensis ditione per Gallum exutus.</hi></note> ad illum confluebant, auxilio, Ludouicum Ducem ex vniuerso Mediolanensi eiecit statu. Id cum Legatus eius percepisset, rursus magno conuentu de pacis conditionibus agere coepit, ac vtriusque partis legatos ingentibus sibi obnoxios reddit muneribus, quo promptius illorum opera ad pacem conciliandam vti posset: ac nihilominus tam Caesari, quam Heluetiis immensas promisit pecunias, quo damna vtrinque illata Mediolanensi resarcirentur pecunia, compositis enim rebus futurum Ludouicus sperabat, vt cum Caesaris, tum Heluetiorum armis in pristinum restitucretur statum, ac ideo nullis parccbat largitionibus, quo voti compos euadere posset. Verum quam fuerit spe illa deceptus, posteriora manifeste ostenderunt tempora. <note><hi rend='italic'>B. Pirkeymer praesidi siluae Nigrae auxili um contra rusticos inobedientes ferl. Cleggau.</hi></note> Interim dum tam solicite de pace agitur, praeses (vt vocant) Syluae nigrae, precibus me aggressus est, acrogauit, vt ei auxilium contra rusticos quosdam, qui a Comitibus de Sulz defecerant, praestarem, habere enim in animo Caesaris nomine vindictam abillis exigere. Id illi haud grauate permisi. Iunctis igitur copiis quatuor millium peditum, equitum vero ducentorum in prouinciam <hi rend='italic'>Klekau</hi> nomine irrupimus, ac repentino aduentu multos opprcssimus mortales. At reliqui ad Ecclesias confugerant munitas, ibique de vindicandis precio villis ab ignis iniuria agere coeperunt, iamque fere transactum, et de pecuniae conuentum erat summa, cum <note><hi rend='italic'>Auaritia intempestiua decipit sapientiam.</hi></note> praeses omnes eas pecunias in proprium vsum conuertere studebat. Qua iniuria milites irritati passim discurrentes omnia ferebant, et agebant, villasque iniecto igne concremabant; estque temporis fere momento tota illa prouincia culta admodum et amoena euastata. Id praeses cernens magna commotus est indignatione, siquidem arbitrabatur non minus se detrimentum, quam hostes damnum sustinere, ac ideo milites acrius corripere coepit, Atilli impetu facto illum inuadere parabant, et ni ego equitum intercessione tumultum hunc compressissem, procul dubio homini ob auaritiam tam intempestiuam manus intulissent: cedere tamen coactus est, et vitam celeri seruare fuga, egoque rursus cum copiis Lauffenbergam sum regressus. Inde cum paucis equitibus Basileam sum profectus, vt quidnam de pace ageretur, <note><hi rend='italic'>Pacisicatio Basileae facta.</hi></note> coram percipere, et de copiis meis aut dimittendis, aut retinendis deliberare possem. Post biduum igitur, quum illuc peruenissem, pax talibus firmata est conditionibus,
<pb id='s089' n='89'/>
vt illam vtraque pars non solum sibi vtilem, sed etiam admodum honestam censerer. <note><hi rend='italic'>Mediolanensis largitionibus agit. Ferrea corda virum molli inflectuntur ab aeuro.</hi></note> Nec mirum, cum Mediolanensis legatus non tam durissima hominum corda fuluo, ac mollissimo deliniuerat auro, quam discordias cunctas magnis vtrinque sopierat largitionibus: eam enim vnicam viam esse censebat, per quam Dux ad statum suum redire posset. Verum quia Heluetiis promissum aurum totum nequaquam parata pecunia exsolui poterat, ipsi vero nec verbis, nec literis confidere vellent, sed sponsores exigerent, cum Constantiensibus actum est, vt illi Iurisdictionem, quam vocant, prouincialem Turgeuensium, quam tum vsurpabant, Heluetiis pro viginti aureorum millibus pignoris loco assignarent, donec summa illa esset soluta. <note><hi rend='italic'>Turgouia oppignorata Heluetiis.</hi></note> Constantienses igitur vt Caesari gratificarentur, et quia Mediolanensis legatus confestim postquam domum reuersus esset, pignus se soluturum spondebat, praebuere assensum non solum Caesaris beneuolentiam, sed Ducis liber alitatem ac dona ingentia <note><hi rend='italic'>Mediolamensis captus in Galliam ab ducitur.</hi></note> inde sperantes, et expectantes. Verum, quia paulo post Dux Ludouicus captus, et in Galliam abductus est, pecunia illa insoluta remansit. Quapropter Constantienses iurisdictione illa omnino sunt priuati, eamque Heluetii in praesentem vsque vsurpant diem, non sine magno Constantiensium detrimento ac iactura. Sequenti die vtriusque partis legati ad maiorem conuenere Ecclesiam, vbi publice ob consectam <note><hi rend='italic'>Tumultus in ipsam incidens pacificationem.</hi></note> pacem Deo gratiae sunt actae. Verum dum sacris opera impenditur, subito in multis locis circumiectis fumus obscurus emergere coepit, quem mox et flamma secuta est clara, ita vt eodem momento cuncta igne relueerent. Ad tam foedum igitur spectaculum tota fere ciuitas concurrit, ac ex edito loco, in quo templum situm erat, incendium prospectauit, siquidem equites qui apud Rheinfeldium in praesidio erant, Rhenum transgressi omnia ferro, ac igne vastabant, Heluetiis, ob pacis tractationem negligentius agentibus nec vllam expectantibus innasionem. Populus igitur Basiliensis indignatione permotus ad arma conclamat, quibus acceptis ad munitiora vrbis loca, praecipue vero Rheni pontem veloci cursu deuolat, omnia strepitu ac clamore implens, ignorans obiter quid ageret, quoue iret, donec magistratus tumultum hunc tam temere ortum compesceret, qui profecto tam Caesaris legatis, quam <note><hi rend='italic'>Basiliensis plebis voces sedi tiosae, et defectionem praesagientes.</hi></note> mihi ipsi non paruum timorem incussit, cum multae palam voces exaudirentur cohortantes, vt cuncti Caesariani obtruncarentur. Et hic clamor manifestum prae se tulit indicium defectionis ab imperio, quae mox est sequuta.</p>
<p>Postridie ad Lauffenbergium sum regressus, mecumque perrexit legatus Mediolanensis Galeatius vice Comes, cum quo mihi prius amicitia intercesserat. Cumque Lauffenbergium venissem, copias militares eduxi, et in conspectum eius subieci, quibus visis laetatus est, et rogare coepit, vt cum illis in subsidium Ducis sui properarem. <note><hi rend='italic'>B. Pirk. fines mandati recusat excedere. Epilogus.</hi></note> Cui ego respondi, <hi rend='italic'>haud decere me, vt inconsulta Nurembergensi Republ. alienis me implicarem negotiis.</hi> Hoc tamen illi tum dedi consilium, cuius et postea saepe memor fuit, ne nimium fideret Heluctiis, quorum fides illi nondum esset comperta. Hoc igitur modo tam funestum bellum est finitum cum vtriusque partis calamitatibus haud paruis, nec non amissione multorum ac optimorum militum, cum interim <note><hi rend='italic'>Heluetii libentius alienis, quam propriis militant stipendiis.</hi></note> nihil alterutris accederet, quam quod ante discordiarum possiderant initium. Verum vt postea compertum est, si bellum longius fuisset protractum, Heluetii nequaquam perdurare valuissent: antea enim alienis soliti erant militare stipendiis, in hoc vero certamine vnusquisque propriis expensis in militiam exire cogebatur: quod illis videbatur durissimum, et hanc ob causam milites quotidie a signis dilabebantur, et ad Gallorum confugiebant Regem. Accedebat praeterea frumenti inopia magna, <note><hi rend='italic'>Salis penuria laborant, quo tamen ob sua armenta non facile carere possunt. Laus Helueticrum. Virtus nimirum est ipso quoque in hoste probanda.</hi></note> sed praecipue salis penuria intoleranda: nam Heluetiorum iumenta ob nimis pinguia ac laeta pascua multis obnoxia sunt morbis, nisi quotidie illis large salis subueniatur remedio. Ex Gallia igitur, cum ex Germania negaretur, saltem aduehere tentarunt: sed illud armenta penitus respuebant vtpote ex aqua confectum marina, licet iterum vnda dilutum, et igne esset concretum. Tandem vero fortuna, vel Mediolanensis Ducis infortunium talem illis obtulit belli exitum, qualem illi nesperare quidem fuissent ausi. Magnam tamen verae virtutis et rei militaris obtinuere
<pb id='s090' n='90'/>
existimationem, cum nihil temere aut inconsulte agerent, sed in omnibus virtuti plurimum, fortunae autem minimum tribuerent; praecipue vero Imperio et iussis Ducum obtemperarent, ita vt nec consilia factis, nec facta indigerent consiliis. Id si Caesariani fecissent, procul dubio egregiam reportassent victoriam, cum non solum peditum numero essent superiores, sed et equitatu florentissimo instructi, ac in cunctis aliis, quae ad bellicum pertinerent apparatum, longe praestarent, animi autem virtute cederent minime: verum dum nimiam audaciam maturis praeferunt consiliis, talem sensere euentum, qualem contemptus et nimia parere solet temeritas.</p>
<p>Caeterum videntur Heluetii in hoc bello quasi nouissimum virtutis suae praebuisse specimen: nam quae deinde ad haec vsque egere tempora, nequaqam cum ipsorum <note><hi rend='italic'>Sapienter et grauiter.</hi></note> conueniunt initiis. Sed ita in rebus euenire solet humanis, vt humilia incrementa fastus tandem et superbia etiam sequantur, quibus mox auaritia et omne genus vitiorum associatur, ita vt nihil demum turpe censeatur, aut inhonestum, quam quod lucro caret, aut propriae libidini minus satisfacere videtur. Heluetii etenim nequaquam tot Mediolanensis Ducis permoti beneficiis, paulo post non solum illum turpissime deseruere, sed etiam Gallis prodidere, seu potius auri fame illecti non tantum <note><hi rend='italic'>Iudicium de Heluetiis in negotio Sfortiano. Iosias Simlerus factum lib. 1. de Repub. Heluet. secus narrat, quem inspice.</hi></note> in ignominiam propriam, sed in perpetuam vniuersae Germanicae nationis contumeliam, quae ob tam nefandum in Germanorum hominum commercium pessime apud exteras nationes audire cogitur; cuius profecto sceleris saepius postea manifestas dedere poenas. Nam semel atque iterum in Regno Neapolitano caesi, et profligati sunt: mox et in Regno Nauarrae cum Galiis militarent: Deinde orto iner eos, et Gallos dissidio de Mediolanensi Ducatu magna clade Germanorum auxiliis superati, et in fugam sunt coniecti, quasi Duci in eisdem campis ob commissa parentarent facinora. Deinde cum rursus cum Gallis in gratiam rediissent, ac Gallorum Rege in Papiense obsidione capto, iterum turpiter victi et caesi sunt. Verum ego haec aliis scribenda relinquo, postquam ad exitum perduxi, quae sub initium constitueram. <note><hi rend='italic'>B. Pirck. Novinbergam reuersus rationes reddit Senatui, et tam a Caesare quam a Repub. sua ob rem praeclare gestam collaudatur, ac muneratur Fit Consiliarius Maximiliani I et Caroli V. non sine patriae sua vtilitate.</hi></note> Finito bello ego copias meas Friburgum perduxi, ibique soluto stipendio Nurembergam eos remisi, quo et ego paulo post cum equitibus perueni, vbi rerum omnium ratione reddita ob operam diligenter nauatam publice sum laudatus, ac honoris ergo insigni aurea patera a Senatu Nurenbergensi donatus. Quemetiam honorem postea Caesaris auxere literae, quibus Nurenbergenses ob tam prompte missum commendauit auxilium, siquidem in eis mei tanquam praefecti perquam honorificam fecit mentionem, ac me postea semper summa prosequutus est benignitate, ac clementia, ita vt etiam nec ambientem, nec petentem in Consiliariorum suorum legerit numerum. quod quidem non tam in meam redundauit vtilitatem, aut honorem, quam in publicum Nurenbergensium commodum, et salutem. Quotiescunque enim deinde publico nomine ad illum fui legatus, semper et benigne sum auditus, et perquam clementer dimissus, aliquoties etiam honorificis muneribus donatus. Quem etiam honorem nepos eius piissimus, ac maximus Caesar Carolus, qui nunc imperat, non solum continuauit, sed et vltra, ac propria sponte auxit et amplificauit, multisque aliis immunitatibus, et praeeminentiis me decorauit.</p>
</div3>
</div2>
<pb id='s091' n='91'/>
<div2 id='FrRS.01.07' n='7' type='chapter'>
<head>IO. IACOBI GHILINI DE CAESARIS ADVENTV IN ITALIAM HISTORIA.</head>
<pb id='s092' n='92'/>
<div3 id='FrRS.01.07.01' n='1' type='section'>
<head>LECTORI SALVTEM! BURCARD GOTTHELF STRUVE.</head>
<p><hi rend='italic'>EX celebri olim apud Italos familia oriundus Io. Iacobus Ghilinus, qui Consiliarius erat Status Io. Galeatii et Ludouici Sfortiae, Ducum Mediolani.</hi> <note>Sie eum in vita Camilli Ghilini vocat Girol. Ghilini <hi rend='italic'>Teatro d' huomini Letteratip. 35.</hi></note> <hi rend='italic'>Auctor iste est, huius, quam exhibemus Historiae. Licet enim Camillo Ghilino, Io. Iacobi filio, eandem tribuerat Freherus, vix tamen est, vt ipsi accedamus, cum ex praefatione Fabricii Ghilini satis clare pateat, ipsum hoc inter patris superiorum temporum scripta reperisse. Immo, nec Hieronymus Ghilinus, nec Iouius,</hi> <note><hi rend='italic'>elog. vir. doct. n. CXXXII.</hi></note> <hi rend='italic'>quibus Camilli elogium debemus, vllam de hac historia faciunt mentionem. Describitur in hoc libello, qua ratione Itali Maximilianum contra Gallorum Regem Carolum VIII in Italiam vocauerint. Caussam aduentus breuiter exponit Heuterus, dicens:</hi> erat hoc tempore Caesar in ditione Mediolanensi, sociorum cogens exercitum. Euocarant eum in Italiam Ludouicus Sfortia, Veneti, ac Papa Alexander Sextus, vt Carolo Francorum Regi auxilio Florentiorum in Italia bellum renouanti, obuiam iret. Sfortia cum vxore insignique comitatu Bormium vsque ad Abduae fontes, in extrema Italiae ora situm, Caesari, qui ad Malzium Pagum peruenerat, in occursum proficiscitur; coramque cum eo transigens, ingenti numerata pecuniae summa, Mediolanum rediit. Nactus erat Caesar apud Italos, ob res fortiter ac feliciter in Austria contra Hungaros, et apud Belgas contra Francos gestas, ingentem bellicae virtutis opinionem, eiusque ductu facile Francos se Italia depulsuros, eorumque fautores in ordinem redacturos, et ex vtriusque ruina limites se suos amplificaturos confidabant. Caesar hac apud Italos innixus fama, ingentia ab iis munera, veteraque Imperatoribus a Ciuitatibus conferri solita exspectabat tributa, aureamque a Romanorum Pontifice sperabat Imperii coronam. <hi rend='italic'>Agit de eadem Gerhardus a Roo,</hi> <note><hi rend='italic'>lib. XIp. 533.</hi></note> <hi rend='italic'>Io. Baptista, Villanouanus,</hi> <note><hi rend='italic'>in Laudis Pompeiae Historia lib. IV p. 929.</hi></note> <hi rend='italic'>Ludouicus Cauitellius</hi> <note><hi rend='italic'>Annal. Cremon ad a. 1497.</hi></note> <hi rend='italic'>et Fuggerus</hi> <note><hi rend='italic'>lib. VI c. I. p. 1101.</hi></note> <hi rend='italic'>Adnexa est Eiusdem Telinae Vallis ac Larii lacus descriptio, quam etiam Tomo Tertio Thesauri Antiquitatum Italicarum inseruit Graeuius.</hi> <note><hi rend='italic'>p. poster. p. 1203.</hi></note> <hi rend='italic'>Eundem Larium Lacum sigillatim descripsit Paulus Iouius.</hi> <note>extat in Italia illustrata <hi rend='italic'>p. 393.</hi></note></p>
</div3>
<pb id='s093' n='93'/>
<div3 id='FrRS.01.07.02' n='2' type='section'>
<head>DE MAXIMILIANI CAES. IN ITALIAM ADVENTV, ANNO MCCCCXC VII. CAMILLI GILINI MEDIOLANENSIS COMMENTARIOLVS. INCOMPARABILIS VIRTVTIS PRINCIPI, BERNHARDINO. CARVAIAL, EPISCOPO SABINENSI, ET CARDINALI S. CRVCIS, FABRICIVS GILINVS DOMINO SVO.</head>
<p><hi rend='italic'>ARBITROR neminem vitio mihi daturum, si in prima aetate, cum nullus adhuc in me liberalium disciplinarum fructus appareat, ausus sum coram te verba facere, qui in sacro primariorum patrum ordine vnus ante alios, non dico genere (id enim solum parum duco) sed moribus, doctrina, et magnis rebus gestis ceu clarissimum sidus praefulges. Non secit vel aetatis meae inscitia, vel tenuitas vlla, vt debilitatis meae immemor, tanti Principis, quantus tu es, magnitudinem vel expenderem parum diligenter, vel non satis admirarer. Hoc enim postremum nemo rationis prorsus non expers faceret. Qui autem inter mortales te omnibus non anteponit, quo modo aut virtutem nouisse, aut se eius amore teneri, potest affirmare? Impulsus ergo non vel mei obliuione, vel parua tui existimatione, sed officii magnitudine, supra vires negotium hoc suscepi: dum cupio, si non vt debeo, saltem vti possum, palam facere, non quanta sit dignitas ac virtus tua, (magnrarum enim et ingenii et doctrinae virium opus esset) sed hoc potius, cum innumer abilis multitudo virtutem tuam suspiciat, res tuas gestas miretur ac praedicet; nullum tamen esse, qui parentem meum obseruantiae erga te magnitudine vincat, qui se tibi deuinctum esse libentius meminerit, et magis gaudeat. Vtriusque rei tu necessitatem, sapientissime Princeps, imposuisti: qui quo tempore sub Alexandro sexto in hanc vrbem sacra Apostolicae Legationis signa intulisti, singularis tuae mansuetudinis ac honit atis vestigia, quae omnes in tui admirationem mouerunt, ita impressa apud parentem meum reliquisti, vt is ab eo tempore te vnum respiciat, te vnum, qui laudibus in coelum feraris, dignum esse praedicet. Itaque quod ipse est, cum filios quoque erga te esse necesse sit; ego eius liberorum vnus nondum tibi notus, non alia via, quam frater meus natu maior, adire te</hi> <note><hi rend='italic'>Camillus <unclear reason='print faded'>G...nus</unclear>. F.</hi></note> <hi rend='italic'>constitui. Nam cum is conuersam in Latinum</hi> De factis dictisque memorabilibus <hi rend='italic'>historiam, patris hortatu venerationis suae testimonium ad te tulerit; ego quoque inter patris superiorum temporum scripta quosdam commentariolos nactus, aduentum Maximiliani Caesaris in Itatiam, atque eius causas, et quae ab eo gesta fuerunt, dum in Italia mansit, continentes, quia illa quoque continebant, quorum causa venire te ad hanc legationem contigit, tanquam nunc primum natos sumpsi, vt, si possem, per earum rerum commemor ationem, quae te hic manente gestae fuerunt, aditum mihi ad dignationem tuam compararem. Ad te igitur aduentum aeffero Maximiliani Caesaris, vt in eo, in quo Legationis tuae in Cisalpina Gallia non sine magna laude tui notata sunt tempora, sit quidem in primis virtutis tuae pro Italica salute, sicut olim gentilis tua Ioannis Caruaial Cardinalis in Pannonia pro Christi religione, perpetuum monumentum. Sed postea etiam accedat, vt per hanc ipsam rem pro mansuetudinis tuae magnitudine primus mihi ad venerationem tuae Dignationis aditus aperiatur, efficiatque vt nunc primum cognitus tuorum numero recipiar: vt qui ex viro tui obseruantissimo ortus, te vnum maxime colam, tibi obsequi, et ceu vnicum verae virtutis et doctrinae simulacrum, perpetuo vemrari et aede rare cupiam.</hi></p>
</div3>
<pb id='s094' n='94'/>
<div3 id='FrRS.01.07.03' n='3' type='section'>
<head>MAXIMILIANI CAESARIS IN ITALIAM ADVENTVS.</head>
<p>PARTO Neapolitano regno, iam se in Galliam Carolus VIII. receperat, et Ludouicus Sfortia Mediolanensis Dux Nouaria finem bello fecisse videbatur, cum iterum Italici Principes de salute laborare coeperunt. Huius rei causa fuit, quod iunior Ferdinandus Arragonius in regnum quod amiserat, redire populorum fauore nitebatur. Carolus autem indecorum putabat perpeti, vt is quem florente fortuna ne stricto quidem gladio, regno deiecerat, nunc omnium egens atque inermis victorem regno spoliaret; atque ipse Gallos, viros genere atque armis praestantes, quos ad regni tutelam Neapoli reliquerat, hostis arbitrio tanquam vinctos permitteret. Accedebant ad haec Italorum exulum voces, qui denuo misceri armis Italiam e re sua ducebant et Florentinus populus, quem amissarum Pisarum dolor vrebat, non hortabatur solum, ne Carolus hanc Ferdinandi iniuriam inultam esse pateretur, verum etiam pecuniam atque arma in Italiam ad bellum redeunti offerebat. His igitur Carolus non solum sponte sua, sed etiam ab aliis accendebatur, ne regni ac suorum periculo deesset. Quamobrem ad bellum animo conuersus in Prouinciam Narbonensem mirtit: qui naues ad belli vsum comparent: et Genuam, qui ex foedere onerarias maiores exigant. Sed cum Genuensibus nihil est actum, Gallis libere dedi sibi naues poscentibus, Genuensibus autem aperte negantibus naues se tradituros, quibus maior alienigenarum numerus quam quibus nauium domini imperarent, a Rege Carolo imponeretur.</p>
<p>Ea re indignatus Carolus, Narbonensem classem petere Sauonam iubet, atque illic peditatum accipere, qui ab Hasta mittebatur, ac simul subsidio laborantibus Caietam nauigare. Caeterum ne hos conatus Mediolanensis Dux impediret, cuius ad Ferdinandum cum aliis Italis inclinare animus putabatur, tormenta in belli vsum Hastam ex Gallia traiici curat, nouasque illic copias cogi, atque ab Heluetiis peditatum venire. Quibus rebus ostentato belli terrore, non Mediolanensem solum Principem, sed alios quoque Italos grauior cura coepit vrgere. Hi dum in communem rem consulunt, eo omnium inclinauere sententiae, ne solis Italorum viribus stetur, sed Gallicis armis Maximiliani quoque Caesaris, ac Germaniae ipsius nomen opponant. Omnium igitur foederatorum hortatu, atque non in postremis Alexandri VI. Pontificis Dux Mediolanensis, quia eius opera pro affinitate plus valitura putabatur, inuitandi atque rogandi Caesaris, vt Italiae causam amplecteretur, negotium suscipit.</p>
<p><note>Ann. 1497.</note> Annuit Caesar, sed ante oportere ostendit, vt secum Dux Ludouicus congrederetur. Is ergo cum coniuge tertio Nonas Iulias a salute Christiana nonagesimo septimo anno post mille quingentosque Comum proficiscitur, et Larium emensus per Telinam vallem ad altiores alpes contendit. Ab eo loco Caesarem per generum Galeatium Sanseuerinum de aduentu suo monet, exquiritque quo in loco conueniri se velit. Per eundem certior fit plurimum aduentu ipsius laetari, et hortari vt postridie alpes traiiciat, Maltii cum ipso Caesarem conuenturum.</p>
<p>Dum, vt Caesar monebat, agitur in ipsis alpium radicibus, eunti Duci obuiam se praebet Nicolaus Firmanicos Alpinae regionis (cui Tyroli Comitatus appellatio est) Praefectus: a Caesare se missum docet, vt Ducis Coniugisque ipsius aduentum gratuletur,
<pb id='s095' n='95'/>
quemadmodum mutuae necessitatis magnitudo postulabat. Iusserat Caesar in vico, cui Monasterio nomen est, hospitales Mediolanensibus Ducibus aedes parare. Dum appropinquant, obuios item quatuor e purpuratis Regii habent a quibus et gratulatio repetitur, et Alpinorum locorum incommoda excusantur. Seorsim etiam mittitur Herasmus Brasca, Ducis Mediolanensis apud Caesarem orator, qui moneat Caesarem postridie ante solis ortum affuturum: sed velle rem eam alios latere, et propterea oportere, vt nulla de hoc facta mentione in cubiculo Duces Caesarem operirentur.</p>
<p>Qua monuerat hora, postero die silentio Caesar aduenit, tanquam ad certam se venationem conferret, ad id comitatum omnem composuerat. Primum agmen <note>p. 83.</note> ducentorum peditum erat. Bini incedebant, et spicula Germanica gestabant, quibus ad inuia persequentes capreas demittere se per rupes et librare corpora ad inaccessa loca consueuerant. Cum iis par venaticorum canum numerus. Sequuntur totidem cum dolabris Germanico more, viri omnes genere virtuteque insignes. Indumenti omnibus par species serica, in Burgundorum Ducum gentilitia varietate formata. <note>Non infrequens olim erat, vt homines aulici vestitu vterentur, colore insignium domini sui variegato: ex quo orta <hi rend='italic'>die Liberey.</hi> Testatur illud aeque de Principibus Megapolitanis, qui tanquam Brandeburgicorum vasalli, horum quoque gesserunt vestem curialem, Albertus Crantzius <hi rend='italic'>Vandalia lib. III c. XXXV. p. 166.</hi> Ludevvig <hi rend='italic'>de Form. Ducatus, Brandenburgici p. 75.</hi> Inde, dum domini vasallis vestem suam concederent, Inuestiturae vox fuit orta. Ipsi Principes insignia sua in propriis vestibus, variegato colore gerebant, prout ex Aula Caroli Sapientis, Galliae Regis, ac Reginae Borboniae, quam Claudius Menestrerius ex tabula antiqua <hi rend='italic'>Parisiis 1683.</hi> seu publicauit, satis patescit.</note> Eodem etiam modo caligati omnes. Tum Caesar procedit, sericeam nigro colore vestem amictus venationi habilem, cui a laeua ab aurato balteo aureum pendebat cornu. Sequebatur Procerum grauiorumque virorum ingens numerus. Omnibus sericeae pullataeque vestes, et in laeuo lacerto formatum ex auro Burgundorum Principum insigne, Apostoli Andreae Crux. Quod ante per Herasmum Caesar admonuerat, ne cubiculo Mediolanenses Duces excederent, per alios quoque repetit, et parere eos oportere monet.</p>
<p>Vt ad aedes peruenit, in quibus Duces erant, ad primos scalarum gradus solus Caesar ab equo se demittit, atque in cubiculo inuentos cum duobus Galeaciis, genero atque fratris filio amanter Duces complectitur, eaque exequitur, quibus magnae necessitudinis declarari ius solet. Tum ait, rem diuinam in aede Virginis propinqua (sacrarum id virginum fanum, Caroli Magni opus putatur) iussisse parari, velle vtrumque secum sacrificio interesse: velle etiam secum inde cum nobilioribus foeminarum atque marium comitatu, quem duxerant, ad vicum Colurnam pransum ire.</p>
<p>Medius ergo inter Mediolanenses Duces fanum Virginis, quod dixerat, petit: medius etiam sine discrimine rem sacram spectare voluit. Quem etiam mensae communem fecit honorem. Nec vero contentus, inter epulas suaues miscere sermones, blandeque inuitare, Duci foeminae de lance sua quae gratiora videbantur, ipse manu sua saepius porrigere, atque vt largius vesceretur hortari. Post epulas inde Duces ambos Caesar Maltium deducit, vbi ipsis cubilia, et consilio habendo erigi militaria tabernacula iusserat. In via occurrunt foederatorum Legati, quos Germaniam petiturus Dux Ludouicus ex Italia secum duxerat. Ad terram conspecto Rege se omnes demittunt. A Rege omnes perhumane ad dextrae osculum admissi, redire in equos iubentur. In agmine postremus Caesar inter ipsos Duces medius incedit, et Maltio tabernacula, a quibus venerat, regressurus moueri loco Duces prohibet.</p>
<p>Vt diurnae quieti opera data est, Caesar reuertitur, ac Ducem ab arce in consilium deducit. Illic orsus ab iis, quorum causa vt peteret Italiam rogabatur, docet se
<pb id='s096' n='96'/>
nequaquam veniendi onus refugere: caeterum oportere se ita paratum venire, ne si exercitus atque alia necessaria defuerint, venienti cum viribus etiam consilium defuisse videatur. Se quidem minime latere, et Ducem Mediolanensem, et Venetos solere magnum equitum numerum ac peditum alere: sed ex Caesaris dignitate non fore, vt iuuandae salutis Italicae gratia ex Germania sine Germanico milite proficiscarur, et aliis quam Gentis suae militibus aut corporis sui custodiam credat, aut totius belli, quod ipse gesturus sit, summam Italis solum armis suscipiat. Oportere igitur binorum peditum millium a Duce Mediolanensi ac Senatu Veneto stipendium in tres menses persolui, et tricena aureorum millia ab singulis in equitatum praeberi: tantundem se ad quem nulla in parte periculum pertineat, pro communi beneuolentia impensurum, si eam summam vt habere mutuam possit effecerint. Super his omnium sententiam exquirit. Habitae a multis orationes, longe magis quam necessariae. Primus Concordiensis Episcopus, qui Pontificis Orator apud Caesarem agebat, imminentia Italiae reliquoque Orbi Christiano pericula ingentia esse docet: neque iis alium quam Caesarem obstare posse: eius in Italiam aduentum et pericula dempturum esse, et pristinam securitatem restituturum. Hortari igitur Pontificis nomine, ne veniendi recuset onus, et veterum Caesarum in tuenda ab hostibus Italia virtutem atque exempla imitetur.</p>
<p>Nam quod ad exercitus necessarios pertineat, abundare Mediolanensem Ducem <note>p. 84.</note> atque Venetos ipsos non in postremis militum numero: nec in caeteris, quae vltra Caesari necessaria videbuntur, se arbitrari defuturos. Secuti alii pro cuiusque ingenio, his similia dicunt.</p>
<p>Postremum Caesar Mediolanensem Ducem in roganda sententia reliquerat, quia maiori eum afficere videbat honore non posse. Itaque is rogatus sententiam, paucis ostendit, quantum Italiae viribus detractum sit: quantum etiam periculi accesserit, posteaquam Arragonii Ferdinandus senior iuniorque Alphonsus, dum aliis exilium moliuntur, Carolum Octauum Gallorum Regem ad inuadendum Neapolitanum regnum impulerint: se vnum esse, qui horum malorum facere fidem possit, quia per insidias adempta Nouaria, dum Carolus a Neapolitano regno regrederetur, totius Ducatus sui ruinam ante oculos habuerit, et praelio contra Carolum in Parmensi agro ad Tarum amnem commisso, quanquam in fugae speciem inde Carolus Hastam abiisset, plus tamen sanguinis a victoribus sit effusum, plus etiam virium sit amissum. Sed haec non satis apud Gallos videri, cum restituta Nouaria post initam pacem rursus arma moueant, et velle bellum non obscure videantur reparare. Eum se quidem, qui primus hos motus excipiat, esse: sed quid refert, cum si deseratur, sine communi totius Italiae ruina cadere non possit. Bene ergo agi cum Italia videri, cum tota praeter Florentinum populum simul consentiat, et Caesar, ad quem omnes miserint, ad eam defendendam animum adiecisse videatur. Se quidem non minus communi quam proprio periculo motum huc venisse, Caesaris auxilium rogatum: ei non solum, quae pro causa proposuit, libenter offerre, sed vltra quoque quicquid supersit virium, cum vxore et liberis effundere paratum.</p>
<p>Caesar his auditis, Pontificis Legatum collaudat: neque alios laudis expertes relinquit. Impensius autem multo maiores Mediolanensi Duci gratias agi debere ostendit, quod non modo in commuui causa bonam mentem verbis declarasset, sed quod rem quoque dictis addilisset, fines suos ad ipsum inuitandum egressus, cui pro communi salute fortunas omnes nulla re excepta polliceretur. Censere antem, cum omnes, quae causae necessitas posceret, intellexissent, et Mediolanensis Dux pro virili sua facturum se omnia libenter recepisset, vt Veneti Senatus sui mentem perquirerent. Dum huic rei opera datur, neque iam vltra agi aliud potest; Caesar Mediolanensem Ducem monet, licere ei, cum velit, a consilio in Italiam regredi, siquidem facta sint omnia, quae in Germania effici pro Italiae causa potuerunt: reliqua maiori ex parte nunc in Italia agi oportere. Caeterum velle, vt antequam abeat, cum coniuge et Foederatorum oratoribus Colurnam reuertatur. Illic ergo Caesar omnibus
<pb id='s097' n='97'/>
repetit, quod prius Ducem tantum Mediolanensem de reditu in Italiam monuerat; atque addit, vt orationes, quibus expectari a Principibus suis responsum sit necesse, illud totis viribus vrgeant, quia Mediolanensis Princeps rei moram nullam fecerit. Dux Ludouicus pro omnibus vt responderet rogatus, paucis ostendit, dubia Caesarem putare non debere, quae Italicae causae necessaria esse dixerit. Nullum enim tam longe a praesenti periculo abesse, qui se primum iniuriae patere non ducat: siquidem nemo negare possit, primo superato caeteris quoque occumbendum esse. Itaque vel hoc solum fidem facere posse, neminem huic causae defuturum. Caeterum si vera fari liceat, hoc magis e re videri, vt Caesar vltra non differat in Italiam descendere: quia Galli in Italia parata habeant arma, et iugulo mucronem intentent. Itaque propter periculum, quod moram non patitur, omnium se nomine rogare, vt veniendo moras tollat: vno die plus recenti hac de ipsius aduentu fama, quam postea multis mensibus, ad frangendas aduersariorum vires, ipsum facturum. Ad haec Caesar, cupere se quidem Foederatorum optata implere, sed ante viginti dierum spatio opus esse non modo cogendis copiis (sine quibus Caesaris in Italiam aduentus fructum nullum, imo potius et vocantibus desperationem, et venienti contemptum afferret) verum etiam vt Philippum filium Burgundiae Archiducem, quem a Britannaeo Oceano ad haec loca vocauerit, priusquam e Germania abeat, alloqui possit. Nam eum, se in Italiam veniente, manere in propinqua Italiae regione velle, vt promptius iis, quae casuum necessitas poposcerit, occurrere valeat. Quo modo nisi coram de iis, quae monenda sunt, edocere eum potest.</p>
<p><note>p. 85.</note> Ab hac sententia non depellebatur, et tamen spem faciebat haec ipsa, propter quae eos sibi dies deposcebat, etiam citius quam intra designatum tempus se absoluturum. Caeterum quia in Alpibus, qua Mediolanenses Duces iter facturi erant, edere eis venationem constituerit, oportere coenam maturare, vt ea die cubitum ire ad Monasterium eant, vbi Maltium venientes noctem egerant: se quoque vicum Monasterio propinquum esse petiturum, vt postera die in Alpium culmina conscensuris labor minuatur. Coenati igitur Duces Monasterium petunt, nec multo post Caesar superuenit: qui vbi abiisse Duces comperit, in velocem conscendit equum, atque viribus integer eos facile consequitur. Aiunt Duces, grauiter erratum, dum obtemperare se Caesari arbitrantur. Eius enim nomine sibi dictum, quia a loco, vbi vtrique coenaturi erant, par esset via ad vicum nocturnae Caesaris quieti designatum, velle Caesarem, cum coenabant, eodem tempore in eo pago conuenire. Hanc accelerandi causam sibi fuisse monebant. Quibus blande Caesar lenire molestiam, et ostendere; nuncium verba, quae mandauerat, peruerse excepisse. Voluisse enim Maltii se expectari, vt quos Maltium venientes ipse deduxerat, etiam digredientes inde deduceret. Inter hos sermones ad vicum perueniunt, vbi Caesar cubiturus erat. Itaque illic ipse substitit: vltra Duces ad Monasterium pergunt.</p>
<p>In aurora Caesar postridie aduenit, adque in Ducum cubiculum conscendens, accinctum se venationi ostentat. Pendebant a baltheo ferrumenta in pedum vsum, ad firmanda in rupibus atque inuiis locis vestigia. Ascensurus igitur summa alpium iuga Ducem hortatur, vt cum vxore subsisteret, et commode cum vterum ferente iter faceret: se ante ad parandam venationem iturum, et Galeacium Sanseuerinum cuius aetas laboris patientior erat, simul ducturum. In alpium saltu, qua iter habebatur, sola erat casa. Ad eam Caesar parari epulas Ducibus iubet. In eis regis luxus, quantum loci situs patiebatur, plurimum enituit. Hora erat circiter sexta ante solis occasum, cum a summis iugis paratam esse venationem Caesar atque vt ad eam spectandam in equis se Duces conferrent, admonet. Ipse in editioribus rupibus conspicitur, vbi feras exagitabat, atque vnde aliis spectando caligo oculis offundebatur, imperterritus ipse, ceu per plana loca cursu ferebatur Aduentante Duce, abesse coniugem Caesar animaduertit. Itaque in eius aduentum venationem differt. Contigit autem, dum haec fierent, vt venator feram secutus per inuia audendo eo progrederetur, vnde neque retro cedendi esset facultas, atque inde euadendi praecipites
<pb id='s098' n='98'/>
vndique rupes spem adimerent. Obiecit ergo tenebras animo periculi magnitudo, homini alioquin ad omnia audaci. Itaque parum aberat, quin casusuo venationem funestaret, atque id prorsus egisset, nisi proximiores Comites vicinitas periculi admonuisset. Nam confestim, ceu sui prorsus immemores facti, alter alterum hortari, et spiculis suis gradu inuicem munito peruia facere, a quibus patere regressus non posse videbatur: atque ita hominem a praesenti morte seruauere. Interim et Ducis coniunx a diuersorio, vbi corpus curauerat, ad locum venationi designatum, atque a summis iugis Caesar aduenit. Quamobrem in ipsorum conspectu venatio editur. Adactae enim lanceis capreae ex montium scissuris, in quibus se condiderant, in praeceps ad Caesaris ac Ducum Mediolanensium pedes deuoluuntur, et dum <note><hi rend='italic'>saltu rapere.</hi></note> saltum capere se inde laborant, a canibus dilaniantur.</p>
<p>Peracta venatione Caesar Mediolanensibus Ducibus abeundi potestatem facere, atque ipse intra limites suos regredi velle: cum iterum a Duce ipso et paulo post etiam a coniuge preces repetuntur, vt descendere simul Caesar in Italiam velit. Tantaque rogandi vis fuit, adiecto ad principum efficacia verba etiam reliquarum matronarum ac virginum, ceu in conferta pugna militari globo, vt expugnari se Caesar tulerit. Qui cum ea ipsa hora adhuc impransus esset, extemporaneis epulis famem leuat: et quanquam suorum neminem praemisisset, qui mensae atque cubilis necessariam supellectilem ferret, eo die cum Mediolanensibus Ducibus Burmium descendit. Illic foederatorum Legatis, ne quid agendis rebus perire temporis pateretur, ostendit: haud alienum se ducere, vt Florentinus populus in aliorum Italorum societatem, si fieri possit, amice trahatur. Oratores igitur ad hoc creat, ac mandat, vt repetita priscorum Caesarum memoria doceant, quot quantaue ab eis beneficia Florentina <note>p. 86.</note> ciuitas acceperit; a se quoque paria expectari posse, si Florentini, relicta Gallorum societate, vetustiores amicos ac plura maioraque de eis meritos, videlicet Germanicum Imperium ac Caesarem praesentem, sequantur. Atque hoc facientibus non obscure offert, Florentinos, quorum animos Pisarum amissio non iniuria vreret, sine controuersia eius vrbis possessores esse facturum. Caeterum quod ad filium pertineret, Burmium se accersiturum, vt illic cum ipso ea tractaret, quae antequam Germania excederet, oportere a se agi monuerat. Dum his agendis Caesaris intenditur animus, afferuntur litterae, monentes filium pedem offendisse, neque nisi incommode montano itineri credere se posse. Accessit etiam, quod Germani Alpini, quos recentior aetas Grisanos nuncupat (Rhetotum pars esse putantur) paratos se in Caesaris verba iurare ostendebant. Ea res Caesaris animo magnos iniecit scrupulos. Nam cum saepe desiderata pene in desperationem venissent, quippe quod non contenti Grisani iugum detrectare, arma quoque Austrasiae Principibus intulissent, et praelio victos quosdam ex eis occidissent, minime contemnenda praesens ad officium eos recipiendi occasio videbatur: praesertim cum nuper Nouariensi bello visum esset, magna eos in Gallorum moribus momenta ad partem, cum qua senserant, secum traxisse. Etenim satis eis non fuit pro Gallis arma sumpsisse, Heluetios quoque, vt eadem secum molirentur, impulerant. Itaque cum longe abesset vt iusiurandum Grisanorum, quod omnibus votis expetendum erat, nunc ab eis oblatum omitteretur, et nulla spes esset id ipsos extra Germaniae fines, quia nullo scripto iure tenebantur, esse facturos, sequi Caesar in filio atque Grisanis praesentem necessitatem decreuit. His igitur duobus, Mediolanensi Duci atque aliorum Foederatorum Oratoribus ostendit, inuitum quoque cogi se in Germaniam paucorum dierum gratia regredi: neque Italiae minus quam sibi eam profectionem commodum esse allaturam. Et ne vel regressus veniendi amplius in Italiam fidem tolleret, vel mora diuturnior futura putaretur, ex comitatu suo Foederatorum Oratores et Procerum maiorem partem cum Mediolanensi Duce Tiranum descendere iubet, atque illic cum eo reditum suum in Italiam operiri, vt tanquam vel obsides, vel si pudor hoc nomen abnueret, certa signa Caesariani reditus haberentur.</p>
<p>His ita ordinatis, per eundem saltum Germaniam repetit, atque discedens accuratius
<pb id='s099' n='99'/>
Venetos Oratores monet, vt responsum super petitis celeriter habere contenderent. Addit etiam, etsi parum credibile videatur Venetos, quorum in Italia iam diu summa sit authoritas, communi causae defuturos, et nunc pro ea Caesari ac Romanorum Regi rem mediocrem, vt in Italiam veniat, praebere recusaturos; qui saepe militari alicui Duci non modo dignitatis magnitudine, sed neque etiam peritia aut rerum vsu conferendo longe plura atque maiora tradiderint. Nolle tamen eos latere, quam graue onus subituri essent, si cunctando agerent, vt alii hac in re, in qua ipsorum voluntas et studia prima apparere debeant, promptius munus ac partes suas implesse inuenirentur. Inter haec dicta discedit, et Mediolanensis Dux cum suis iisque, quos ei Caesar Comites dederat, in Tellinam vallem descendit, ac biduo Tiranum peruenit. Illic haud multum moratus Caesaris accipit literas, quibus monetur confecisse ea, quorum gratia Germaniam repetierat, atque biduo Biurnii futurum: debere nunc ipsum, relictis. Tirani Oratoribus et aliis, qui cum ipso ex Caesaris comitatu Tiranum iuissent, Mediolanum petere, atque ea parare, quae bello necessaria esse intelligit.</p>
<p>Quarto Idus Augusti Mediolanum Dux peruenit, atque illic certior fit, haud longe abesse Bernardinum Caruaial genere Hispanum, moribus, doctrina, atque illustri genere virum in sacro ordine in quo sanctae Crucis titulum gerebat, maxime insignem: quem Alexander sextus, posteaquam satis pro comperto Caesarem in Italiam venturum habuit, Legatum creauerat, vt venientem ipsius et Apostolicae sedis nomine in primis Italiae limitibus exciperet, atque ad nauandam bonam operam Italicae saluti atque securitati hortaretur.</p>
<p>Hunc igitur Mediolanensis Dux Ludouicus quibus potest honoribus in Iouis arce accipit. Interim Caesar, qui, vt suis assequendi spacium daret, per Telinam vallem et Lario proximos montes venationibus se exercebat, Mediolanensi agro appropinquat, ac Carimatum (vici et arcis id nomen) peruenit. Confestim igitur Legatus ac Mediolanensis Dux Moguntiam <note>Ciuitas erat Mediolanensis, coronationi Longobardicae destinata, de qua Gaudentius Merula de Gallor. Cisalpin. antiquit. et origine lib. I c. I: <hi rend='italic'>in agro Insubrum Moguntiacum est oppidum, in quo sceptra accipere, et primas attollere fasces omen erat Lombardorum Regibus, Moguntiam doctissimus Alciatus adpellat, Modoetiam alii. Ego vna tantum antiquitate fretus, quae eodem in oppido est, in templo sancti Mauritii Moguntiacum adpellare non dubitabo:</hi> C SERTORIVS L. F. V. F. T. C. V. S. VETERANVS LEGIONIS XVI CVRATOR CIVIVM OMN. MOGVNTIACI.</note> contendunt, atque inde Medam vicus is quoque haud longe a Carimato) petunt. Non multo post Caesar superuenit. Obuii inter se relictis equis in ipsius vici angustiis Legatus ac Caesar, post primam salutationem in paratas ipsorum congressui aedes se recipiunt. Illic solemnibus verbis Legatus Pontificis nomine gratulationem Caesariani aduentus orditur, et quam oportune is veniendi consilium ceperit, non omittit. His addit, multa aliis temporibus Caesarum aduentum Italiae bona intulisse: non minora esse docet, quae per ipsum ad stabiliendam Italiae quietem acceptum iri hoc tempore putantur. Patere quidem in Gallorum praesenti motu, nihil eos magis sitire, quam vt euersis Arragoniis Regibus, Neapolitano regno caeterarum quoque Italiae partium seruitutem addant: sed Italiae non tam vires deesse, quam Caesaris ipsius nomen ad retundendam Gallicam vim necessarium videri. Quamobrem nunc praesente in Italia Caesare vehementer quidem Italiae laetandum; cuius saluti vel vno Caesaris aspectu satis consultum videatur. Sed non minus Caesari quam ipsi gaudendum. Siquidem ad Italiae liberationem venerit, in qua gloriae tantum eius nomini repositum sit, vt hac vna re se illud aeternitati
<pb id='s100' n='100'/>
putare Caesar possit consecrasse. Hortari igitur et Pontificis et Apostolicae sedis nomine, quod Caesar sapienter in Italiam descendens coeperit, id toto animo prosequatur, et Deo Duce, cuius salutiferum signum in Cruce tulerit, foeliciter expleat; vt sublato metu, qui sollicitas omnium in Italia mentes habeat, omnes intra fines suos contineantur, et in commune omnes Christianae religionis bono atque infidelium populorum conuersioni dare operam valeant. Cuius rei Caesaris ipsius primariae partes sunt, et ad quam propter virtutes et bonitatis magnitudinem omnium votis desideratur.</p>
<p>Respondet Caesar, libenter se pro Italiae periculo venisse, quia eius curam non minus quam Germaniae ipsius pertinere ad se semper duxerit. Caeterum laetari etiam magis se venisse, cum tanto opere summo Pontifici, quem ante alios, vt verum Christi vicarium colat, rem se gratam fecisse videat. Annixurum igitur se pro viribus, vt eius rei gratia, propter quam sit vocatus, non frustra venisse eum homines, qui nunc sunt, propter praesens beneficium sentiant, et propter gratam rei memoriam, qui post aliis erunt in annis, libenter loquantur.</p>
<p>Peractis magna partis vtriusque voluptate, quae primi congressus ratio postulabat, quia ad primae salutationis congressum et non ad longiorem moram paratae aedes erant, vtrique ad vicos, a quibus venerant, eo die reuertuntur. Excipere nunc in primaria vrbe Caesarem vt ius erat, et Dux Mediolanensis vehementer annitebatur. Caeterum is magnae vrbis ac frequentis populi conspectum deuitabat, quod dum poscentibus de veniendi celeritate morem cupit gerere, numerum in comitatu suo Caesaris dignitati congruentem nondum coegerat. Itaque Ticinum amnem traiicit, ac Vigleuanum profectus, illuc Legatum cum Mediolanensi Duce ac Foederatorum Oratoribus vocat.</p>
<p>Dum illic moratur, maioris Italiae partis legationes eum adeunt, et accuratis orationibus vt Caesarem et Romanorum Regem salutant, et veneranter agnoscunt. Tum in consilium itur. In eo Caesar ab iis ortus, quorum causa in Italiam venerit, frustra venisse ostendit, nisi qua celeritate ipse omnibus omissis in Italiam venisset, eadem nunc quoque pellendo periculo statim opera daretur. Sibi quidem, cui vt agendi primae partes ita etiam dicendi dentur, quod ad belli gerendi rationem videri, vt si vllae Gallorum copiae essent in Italia, primo quoque tempore contracto exercitu ad hostem eatur, ac proelio de Italiae finibus detrudatur. Quod si (vt affirmare nonnullos videt) Galli, ipsius aduentus fama permoti, copias quibus Italiam sollicitabant, trans alpes contraxissent, censere nihil antiquius Italiae saluti, quam vt cum exercitu ad Alpes contendatur, ac praesidio, quacunque a Gallia in Italiam aditus pateat, occupentur, et super omnia Hasta ciuitas, et si quae alia in Italia Galli possideant, munita loca eis adimantur. Aliam vel tutiorem vel faciliorem Italiae liberandae rationem nullam esse, quin semper, cum voluerint in manu sua habituros Gallos missis nouis copiis, tanquam nouo imminente bello anxios de salute sua Italos tenere. Se, ne id in Gallorum manu foret, in Italiam vocatum, se omnibus omissis, vt huic periculo occurreret, venisse. Omnes Caesaris sententiam atque animi magnitudinem laudare, ac palam dicere, non posse aut verius aut tutius saluti Italicae consuli: et tamen in re, quam improbare nullus audebat, consilium non explicabatur. Venetos enim mouebat, quod quanquam occupatis Alpibus difficilius Gallos in Italiam penetraturos negari non poterat, plus tamen Mediolanensis Ducis additum iri potentiae, quam Venetis conduceret, arbitrabantur. Id quod eos non parum mouebat, qui Italiae totius imperium haud dubie affixum cordi habere putabantur. Alia ex parte Mediolanensis Dux, Gallicarum copiarum discessu praesenti periculo liberatus, non tam metiebatur, quae abeunte Caesare Galli denuo moliri possent, quam illud metuebat, ne si de occupandis Alpibus sapienter cogitata non successissent, et graui et longo aliquo bello implicaretur. Expertus autem Nouariensi bello, se Venetorum ope subnixum contra Gallorum arma stetisse, vitare cupiebat, si nunc de Alpibus occupandis dissentire a Venetis visus esset, ne offensis eorum
<pb id='s101' n='101'/>
animis in grauioribus casibus in posterum vires iam expertas ipse sibi ademisse videretur. Igitur et Veneti oratores et Dux Mediolanensis respondent, maiores supra quam dici queat gratias esse, quae ab Italia tota Caesari debeantur, qui in Italiam vocatus non solum libenter venerit, vt ei opem laboranti ferret: sed etiam quod nondum motis, nondum ostensis armis, sola nominis fama Gallos trans Alpes compulerit, qui prius pene quam venerit, et antequam hostem vllum viderit, iure de hostibus dici potest victoriam peperisse. Quid enim aliud Gallorum in Caesaris aduentu trans Alpes concessio dici potest, quam Gallorum aperta confessio, se de Italia victoriam Caesari concessisse? Hoc igitur longe plus esse, quam praelio atque armis hostem profligasse: quia nullo suorum amisso, nullo fuso sanguine, id de hoste obtinuerit, quod raro sine magna caede, sine magno rerum omnium discrimine obtinetur. Quae res cum Dei munere concessa videatur, vt sanguini humano parcatur, et apertius Dei benignitas agnoscatur: quis non dixerit etiam Deo gratius fore, vt per hunc modum ocio et pace Itali fruantur, quam dum tutiora quaeruntur, grauiore facto irritatis Gallorum animis, Italiae in posterum noui timoris causas relinquere? A Caesare autem longe abesse, vt quia se hostium sanguine non cruentauerit, in cassum venisse in Italiam dicatur: siquidem magnae eius foelicitatis testimonium est, quod ei sola nominis fama contigit id efficere, quod alii etiam vires omnes experti, omnibus in ambigui Martis discrimen adductis vix assequuntur: ipsae autem Italiae salutem ita pepererit, vt ne parua quidem in re vlla ad eius populos detrimentum aliquod peruenerit. Quod si haec Caesarem aut alios Germanos gloria parum mouet, nisi aliquid additum habeat, in quo palam fiat, quantus sit Caesaris in periculis adeundis animi vigor et magnitudo, quae sine grauiore motu plurimum gloriae secum sit habitura. Nam cum ipse negotium sibi hoc sumserit, vt communi aliorum Italorum causae populum Florentinum adiungat, si monita eius sequi neglexerit, ac perstare in Gallorum societate videbitur, arma ei Caesar inferre potest. Huius enim hostis vires diu eum sustinere non poterunt, ex ipso autem bello gloria eum ingens sequetur: siquidem ad famam haud parum retulerit, per orbem terrarum ferri, Caesaris virtute in vnum coaluisse Italiam atque armis compulsos, qui hactenus cum Gallis senserant, communem omnem Italorum causam respexisse. Vires ad hoc bellum paratas, siue terra siue mari rem gerere placeat; quis non videt? cum a Duce Mediolanensi, cum a Venetis ingens equitatus peditatusque ad tuendas Pisas iam diu in Hetruria alatur, et Genua Hetruscis littoribus propinqua praebere classem Florentinos maris aditu prohibere cupientibus facile possit.</p>
<p>Caesari longe praeter opinionem contigit, vt ad leuandam Gallorum metu Italiam magnis precibus vocatus, Ducem Mediolanensem cuius gratia propter necessitudinem inprimis mouebatur, cum etiam primum periculo obiectum videret, et Venetos, qui vt in Italiam contra Gallorum arma veniret enixe rogatum miserant, tam auersos ab ea ratione perspiceret, quae vna formidine Italiam leuatura erat. Itaque paucis ait, duo ad liberandam Italiam, propter quam non ab vno sed ab omnibus vocatus fuerit, proposuisse: quia etiam duo illa, et non alia, liberare periculo et metu valeant, contra ea duos dixisse, quorum ante alios intererat, vt primo quoque tempore ea peragerentur. Quam bene nunc maleue se opponant, ipsos visur os: tempus etiam ostensurum, quam sapienter sibi consuluerint, si agendae rei occa sionem propter quam ex Germania Caesarem vocauerant, frustra elabi sinerent, et Caesaris opera, quem praesentem habeant, vti nesciuerint: se in Italiam non gloriae cupidine, sed vt propinquos, amicos, ac foederatos in periculo defenderet, venisse. Itaque si hoc non agitur, nullam esse aliam causam vltra in Italia commorandi. In Germania bello materiam non deesse, multo minus contra infideles populos (quod magis cupiat) deesse posse. Itaque iam nunc se Germaniam repetiturum Quod si trahere Florentinos in communem causam ad Italiae salutem pertineat, vt dixerunt,
<pb id='s102' n='102'/>
etsi praepostere agi videat (quis enim negauerit, occupatis Alpibus Florentinum populum vltro precibus temptaturum, vt in aliorum Italorum societatem adhibeatur, quem nunc armis cogendum esse dicunt) ne pro virili sua huic rei defuisse dici possit, haud grauatim hanc etiam prouinciam suscepturum. Sed si huic rei opera datur oportere primo quoque tempore bello necessaria parari, ne cunctando hostibus confirmandi se tempus praebeatur, aut saeuiore postea hieme frustra bellum temptetur.</p>
<p>Huic rei neque repugnabatur, neque vere contra poterat dici: sed difficultatem tamen habebat, quod Caesar pactam pecuniam in huius belli vsum poscebat, et Veneti Oratores, qui gratulatum Caesaris aduentum venerant, nihil attulisse respondebant; tempusque ad monendum Senatum rogabant. Inique agi ac parum sincere videbatur, cum a Germania ipsa quid opus esset omnes intellexissent, et postea quantum vrgeret Caesaris postulatio, assidue significatum esset.</p>
<p>Indignari igitur Caesar, ac Mediolanensis Dux aperte Oratores monere, si quid grauius a Caesare ageretur, id totum Venetis ascriptum iri, quorum ipse tantum rationem habuerit, vt ne soli obstitisse Caesari de occupandis Alpibus viderentur, etsi vera et salutaria monebat, ipse quoque contra eius sententiam dicere non dubitauerit. Itaque si de pecunia nunc dictis atque promissis non maneant, cui dubium, quin irritatus Caesaris animus noua consilia ineat, et omnes iure commotum esse fateantur? et omnium malorum, quae sequentur, Venetos et qui nunc sunt et inposterum erunt, fuisse auctores ferant?</p>
<p>His Ducis Ludouici rationibus, quas nimium veras videri aperta iam Caesaris ira faciebat, pecuniariae rei difficultas est discussa: quia pactae summae partem repraesentarunt Oratores, et breui reliquam quoque affuturam dixerunt. Caesar igitur (nam a Mediolanensi Duce benigne et copiose omnia subministrabantur) Derthonam, et inde qua proximior saltus ad eam peruius est, Genuam <note>Vbertus Folieta Hist. Genuensium lib. XII ad a. 1496. <hi rend='italic'>eo anno (quoniam hanc quoque rem Annales nostri non omittendam duxerunt) Maximilianus Caesar Genuam venit, omne honorum genere exceptus, cui cum Ludouicus obuiam processisset, eumque per omnes suos fines deduxisset; Genua quoque quattuor Oratores illi obuiam missi sunt, Lucas Grimaldus, Franciscus Soffia Iurisconsultus, Cosmus Zerbius, Baptista Spinula: ad gratulandum sospitem in Italiam aduentum iuriumque eximiorum, quibus superiores Caesares Genuam ciuitatem impartiti sunt, comprobationem petendam, quam rem Caesar in aduentum suum Genuam distulit.</hi></note> petit. Sequuntur Derthonam vsque legatus, et cum eo Mediolanensis Dux, ac foederatorum orator res: a quibus Caesar petit, ne inde recedere velint, priusquam ornata classe soluisse eum acceperint. Nam cum maris vsu prohibere Florentinos decreuisset, optabat vt si quis nodus incideret, per Legati ac Ducis Mediolanensis vicinitatem huiusmodi difficultas citius tolleretur. Genuae Caesar parandis nauibus, dum praeter ea, quae viri Genuenses ex vetere vrbis disciplina adhibent, alia multa non minoris momenti ex ingenio suo addit, et propter animi vigorem et propter sapientiam atque humanitatem Genuensium in sui admirationem animos conuertit. Interim Florentiae auditus Caesaris Orator, etsi in sententiam vrbem illam non traxerat, scrupulum tamen non mediocrem ciuium animis iniecit. Nam ne quid temere de Gallorum relinquenda societate Florentini statuerent, illud mouebat, quod in Gallia maior Florentinae negotiationis pars exercetur. At alia in parte bellum praesens a Caesare terra marique intentari videbant. Oratores igitur ad Mediolanensem Ducem duos, Olorensem Episcopum, ac Petrum Soderinum, primarios ciues mittunt temptatum,
<pb id='s103' n='103'/>
si per eos Caesar belli consiliis dimoueri possit. Derthonae Ducem adeunt, et pro vetere beneuolentia rogant, ne deesse Florentinae vrbis periculo velit. Placato sibi Caesare opus esse, qui aeque atque ipse praestare valeat, alium nullum esse. Dux benigne quod rogatur, temptaturum se respondet: sed frustra laboraturum, nisi populus Florentinus relicta Gallorum societate caeteris Italis se coniungat. Efficacibus igitur literis a Mediolanensi Duce apud Caesarem adiuti cum Genuam contendissent, quia de relinquenda Gallorum societate haerebant, infectis quorum causa iuerant, domum redierunt. At Caesar ornata classe, etsi anni pars erat, qua grauius plerumque atroces tempestates Ligusticum pelagus infestant, post Idus Nouembres a Genua soluit, atque ad Labronam in Pisarum littus cursum dirigit. Id enim animo voluebat, adempto Labronensi portu grauiorem amissarum Pisarum populo Florentino memoriam reddere, vt per hunc modum auctis incommodis, cum prorsus maris vsum amisissent, facilius salutaria consilia reciperet, et vt Italus cum aliis Italis sentiret, persuadere sibi pateretur, Labrona ad mare posita est. Portus autem secundum littus ad quinque passuum milia extenditur. Portus hostia marmoreis turribus longe in mari muniuntur. Vt igitur in eius conspectum est ventum, stare naues ad anchoram Caesar iubet: fretus laborantem rei frumentariae inopia populum, maritimi subsidii spe adempta, deditionem esse facturum. Neque vero ipsum ea res fefellisset, nisi sapienter cogitata repente classis euertisset, e Narbonensi littore a Gallorum Rege missa, quae plenis impulsa velis, Caesareae classis praeteruehi proras, atque vltro tormentis lacessere ausa Labronensem portum intrauit, sed etiam repugnandi spem non mediocriter auxit. Caeterum quia ope lata Gallicae naues id egerant, cuius causa Rex venire in Italiam iusserat, haud sine periculo nequaquam viribus Caesareae classi pares diutius in portu mansurae videbantur. Itaque dum audendo posse se sibi consulere confidunt, portum egressae atroci vento percutiuntar: pars Caietam se aegre recipit, aliae ad Herculis portum contendunt. Vbi quae validior erat, insectante Genuensi naue, quae et hominum et tormentorum plus habebat, perfossa atque quassata, amisso malo, in Genuensis potestatem venit, atque latae opis audaciam luit. Vt parum profici maritima obsidione Caesar videt, cum Galeoto Mirandulensi, atque Ioanne Francisco Sanseuerino Caiaciae Comite, quos magni equitatus rectores Caesari Dux Mediolanensis in expeditione ministros et adiutores dederat, in terram descendit, atque a Pisis terrestres venire copias iubet, terrestribus viribus oppidum oppugnaturus. Interim loci situm ipse perlustrat, et non Ducis solum sed impigri quoque atque audacis militis partes exequitur. Venetorum copiae cunctabantur. Earum moram Caesar modo literis, nonnunquam nunciis castigat, ac per eas stare docet, ne expeditio Labronensis ex sententia conficiatur. Posteaquam in cassum apud Venetos Legatos aeque ac milites agi, et variis excusationibus rem trahi satis aperte videt (nam per eos dies interceptis quibusdam literis patuit, parum sincere a Venetis agi, qui palam velle dicentes, vt Caesaris imperata Venetus miles faceret, clam per militares legatos agebant, vt milites nunc impudenter nouum stipendium petendo, nunc sine commeatu a signis abeundo, parum et cum Legatis et longe minus cum Rectoribus et Praefectis dicto audientes esse, nimia licentia militarem disciplinam prorsus soluisse viderentur) dolo iam nimis aperto, Caesar cum iis quos secum habebat, repente ad Pisanum vicum proficiscitur, vocatisque Foederatorum oratoribus se grauiter animo commotum ostendens commemorat, quae apud se in Germania acta essent, vt in Italiam descenderet: et cum ipse omissis rebus suis morem petentibus gesserit, posteaquam sola aduentus sui fama Gallorum copias trans Alpes compulerit, nihil a Foederatis actum dici posse, nisi vt in consiliis de belli ratione, et deinde nunc in Ethrusca expeditione pro collato beneficio ipse ludibrio ab omnibus habeatur. Itaque
<pb id='s104' n='104'/>
ira incensus e consilio se proripit, et tantae iniuriae non immemorem se fore comminatur. Oratores Proceresque omnes circumstare, ac precibus et consilio turbatam mentem placere laborare: caeterum incassum omnia temptata. Spretis omnium dictis Appenninum traiicit, magnisque itineribus Parmensem et Placentinum agrum emensus, Papiam diuertit Mediolanensium Ducum rogatu, quos illie Blancae filiae funestatos morte offendit. In ea vrbe Pontificius erat Legatus, qui vna cum Ducibus lenire Caesaris iram enixus, vix auditus est. Tanta hominis animo vis indignationis inerat. In consilio igitur exprobrata rursus iniuria, quam pro collatis beneficiis in Italia sibi illatam querebatur, nihil vltra audire voluit, quod ad minuendam animi perturbationem afferretur. Pusillum igitur Papiensi agro ad Ticini amnis fluenta moratus, Cusagum, vrbe Mediolano deuitata, petit. Illic etiam incusatis denuo Foederatis, atque in primis Veneto Senatu, non venationibus, quae paratae erant, relaxare animum, non famosae vrbis vicinitatem commemorantibus aures vllo modo praebere voluit, sed indignatum gerens animum ad Larium se recipit, Germaniam repetiturus.</p>
<p>Ad Larii magnam partem secutus Legatus, nullum sapientis, nullum magni viri officium praetermisit, vt si reuocare ac penitus placare non poterat, saltem eum, qui ad ferendam opem vocatus in Italiam haud grauatim venisset, indignatum atque hostem Italiae pro virili sua non relinqueret. Qui in Labronensi expeditione Caesari a Mediolanensi Duce adiutores dati fuerant, hi abeuntem Burmium vsque persecuti sunt ad vltimos Mediolanensis ditionis fines. Inde dum a Caesare dimissi regrediuntur, in ipsius Adulae radicibus obuiam habent Paulum Biliam, vnum a Secretis, a Duce Mediolanensi iussum abeuntem Caesarem subsequi. Animi eius perturbationem secum voluens Dux vehementer mouebatur. Itaque etsi satis sibi conscius erat, nihil a se in Ethrusca expeditione peccatum, verebatur tamen, ne, (vt in magnis animorum motibus plerumque euenit) etiam alienae culpae poenam lueret. Mittebat igitur eum, qui dictus est, mandata ferentem ad deprecandam Caesaris indignationem: cum a duobus, quos diximus, a Caesare digredientibus monetur, quantum Caesar progressus esset. Biduo itaque post Natalitium Redemptoris diem, Malcii eum Paulus in Germania assequitur. Facta a Caesare dicendi potestate Ducis Ludouici mandata exponit, quorum summa erat: scire Caesarem, nullum inter mortales esse, cui maiora Dux Ludouicus et plura, quam ipsi, debeat. Ab eo dignitatem, quam sustineat, accepisse: ab eo nunc quoque Ducatus tranquillitatem, qua fruatur, Gallis trans Alpes compulsis, agnoscere: illius vnius beneficio tributurum, quicquid laeti in posterum habiturus esset. Itaque orare, si quid per alios vel dolo vel errore peccatum sit, ad ipsum ira non extendatur, qui neque peccarit, neque post Deum alicui plusquam Caesari obsequi atque parere cupiat, et ingratam praesentem lucem sit habiturus, nisi nunc certior fiat in ipsius Caesaris beneuolentia locum sibi non negari.</p>
<p>Mirius Caesar respondet, quod ad Mediolanensem Ducem, contentum se indignationi finem facere, quia et amantiorem sui semper putauerit, et quae promiserit, large viderit praestitisse: etsi dum de occupandis Alpibus agebatur, Dux parum prudens salutis suae aestimator maiorem Venetorum quam Caesaris dignitatis atque nominis, imo quam securitatis suae rationem habuerit. Caeterum in Venetis nunquam immemorem fore, neque in promissis fidem, neque erga se vllo tempore bonam mentem esse inuentam. Cum hoc responso ad
<pb id='s105' n='105'/>
Mediolanensen reuersus Ducem Paulus funestatum coniugis morte <note>Io. Bapt. Villanoua Laudis Pompeiae Historia lib. IV p. 929 in Tomo III Graeuiano. <hi rend='italic'>hoc eodem anno e viuis excessit Beatrix Estensis, dilectissima Ludouici Sfortiae Ducis vxor, cum mortuum iufantem infelici partu eniteretur. Dux ob talem vxorem, quae virtutibus ornata erat non vulgaribus, amissam insolabili dolore percussus, funus illi et exsequias tanta cum pompa ac magnificentia celebrauit, quanta forte nunquam alias in vrbe Mediolano fuit cuiusquam funeris, atque idem fieri voluit, in omnibus vrbibus atque oppidis sui Ducatus.</hi></note> offendit grauius, quam pro fortis viri officio, in moerore versari.</p>
<p>Hunc exitum Maximiliani Caesaris in Italiam aduentus habuit: quem haud falsum vaten statim a Gallis secuti motus fecere. Nam vix dierum octo viam Caesar extra taliam abierat, cum ab Hastensi agro Ioannes Iacobus Triuulcius Ducis Mediolanensis finibus arma intulit, in Ligustria et Transpadana ora omnibus ferro atque igne foedatis. Qua in re etsi obiectae Sfortianae et Venetorum copiae haud multo post omnia in pristinum restituerunt, res tamen Italicae propter eos motus periculi laborisque magni expertcs non fuere.</p>
<p>Caeterum Caesaris ipsius virtus cum aliis in rebus magna esset, liberalitate tamen ac Dei cultu plurimum enituit. Hoc ostenderunt moderatissimi eius in omni vita mores, et dandi bonis, in quos inciderat ingens promptitudo: ostendit etiam eius a Labronensi expeditione reditus. Nam quanquam haud iniuria indignatum Italiae gereret animum, Venetorum in copiis Pisa nis promissione elusus, et si tunc satis ei copiosam se fortuna non praeberet, Placentiae in Coenobio, vbi noctem mansit, auratos maximi precii pannos ad arae ornatum, et sacerdotibus ad sacras vestes, aduentus sui in Italiam monumentum dono tribuit.</p>
</div3>
<div3 id='FrRS.01.07.04' n='4' type='section'>
<head>TELINAE VALLIS AC LARII LACVS PARTICVLARIS DESCRIPTIO.</head>
<p>POST imperii migrationem non consueuere Caesares, nisi raro admodum et propter graues causas, in Italiam descendere. Itaque operae precium visum est Caesaris Maximiliani (quem nos post factam a Ludouico Sfortia cum Gallis ad Nouariam pacem venisse in Italiam vidimus, et cui operam dare contigit) aduentum eiusque causas, et quae egerit, non perpeti in obliuionis caligine tecta manere: non minus etiam e re communi fuerit, particulatim regionem, qua veniens iter habuit, ostendere; vt regio, quae in Italia hactenus praeter vini famam nihil habuit, vnde celebris haberetur, huius magnitudine Principis, cuius vestigiis calcata fuit, inter alia celebria loca nomen habere incipiat.</p>
<p>Alpes quae Italiam a Germania diuidunt, ab ortu solis in occasum porriguntur, alio aliis locis nominatae. Earum saltus, quo Dux Mediolanensis Caesarem Maximilianum adiuit, et quo idem Caesar paulo post in Italiam descendit, vulgo nunc mons Bralius vocatur: Adulam putant esse, qui vetera nomina sectantur. Is in altum surgit longo spatio, propter coeli inclementiam sine cultoribus, ac propter niuium magnitudinem hyeme aliquot menses inuius: qua ad Italiam vergit, Burmio imminet. Ab eo inter meridiem et occasum Telina vallis extenditur. Ita nomen est, siue quia in teli speciem porrigitur,
<pb id='s106' n='106'/>
siue quod a Telio vico accolae sic appellauerunt. Ab astiuo Solis ortu Brixiensis, ab hiberno Bergomensis agri fines attingit, a septentrione et occasu iis, quae in Italia Grisani (de quibus dictum est) gens Germanica possident, contermina. A summo Adulae amnis Adua cadit, qui totum vallis longitudinem cursu suo emensus in Larium procurrit. A dextra laeuaque praealti montes, atque inter eos, quod planiciei est magna in parte soli feracis.</p>
<p>Montes autem quantum eos meliore anni parte sol inspicit, non coluntur modo, verum optima vina quoque ferunt. Vbi situs cultores non patitur, pecus alit, aut materiam alendo igni aut aedificationi praebet. Metalla quoque his montibus Natura, quin etiam marmora non negauit. Patuit hoc praecipue Ducis Ludouici Sfortiae tempestate, desectis in magnarum columnarum atque tabularum, vsum lapidibus viridi colore, aliisque, qui gemmarum fulgorem nitentes, etiam carbunculos variis in locis ostendunt. Quod mortalium multi perspexere, et nos, qui haec tradimus, quia rem vidimus, nisi vero testimonium subtrahere velimus, pro explorato ponere debemus. Populi per hanc vallem frequentes, et longe quam pro loci spatio maiores diuitiae. Haec summaria Vallis descriptio.</p>
<p>At Larius primo a septentrione in solis ortum hibernum simplex procurrit. Inde in duo brachia diffunditur, altero Comam Vrbem inter occasum et meridiem, altero ad orientem Leucum petit, vbi Aduam ab initio acceptum emittit. Lacus non piscatione modo, et quod nauigatione commodum sed vltro citroque a Germania atque Italia commeantibus praebet, verum etiam populorum frequenti numero et hominum industria admodum insignis. Ad ripam marginis frequens est olea, nec minus vitis. Fert etiam Laurum, atque alias arbores maritimis locis calidioribusque plagis assuetas.</p>
<p>Ad Telinam igitur redeundum, vt distinctius nunc caetera enarrentur. Eius longitudo ab Alpibus ad Larium in sexaginta passuum millia porrigitur. Mons Bralius siue (vt ante dictum est) Adula vallis initium, inter Rhetorum partem (<hi rend='italic'>Agnedina</hi> dicitur) et Burmienses surgit. Eius aquae Septentrionem versus Athesis primordia, ad meridiem Aduam effundunt. In eius montis radicibus, qua Italiam spectat, calidae aquae multorum generibus morborum salutares putantur. Inferius vicus Burmium planiciem inter praealtos montes triquetri figura explicat. Montes ab aestiuo ortu proximiores duobus anfractibus, altero ad Tridentinorum fines pertinent, altero Camonicam vallem agri Brixiensis partem atque Olii amnis fontes aperiunt. Vallis Camonica longo se cum Telina tractu porrigit, donec Bergomensi agro excipiatur. Eadem etiam Olio perluitur, quoad in Sebuinum lacum se condit, atque ab eodem etiam emittitur. Ab alia Adulae parte montes ad Germanos Rhetos siue Grisanos pertinent, in duas lacerati valles: primam sine nomine Burmiensium iur: s, altera Venusta dicitur, quae Rhetorum possessionis est; a Burmii fronte meridiem versus in arctum planicies restringitur nisi quantum coeuntes inter se montes Adua repellit. Hunc Fredulsus amnis auget, qui ab ortu solis Burmium cingit. Huius ager frumenti aliarumque frugum, quas Alpina ferre regio potest, praeterquam vini ferax. His commodis, arque re pecuaria simul, sed multo magis etiam hominum industria adiuti Burmienses magnas olim congessere opes: Et qua a Germania atque Lario iter ad ipsorum vicum per augustias patet, olim aedificatis pilis loca munierant, vt nisi pacato petere Burmium non liceret. Liber olim fuisse dicitur, sed cum luxuriante fortuna suorum non contentus Vallem infestam faceret, Vicecomitum armis libertatem amisit, ancipiti malo oppressus.
<pb id='s107' n='107'/>
Nam cum ad Grossum, vbi Vallem clauserant, Burmienses Vicecomitum exercitui resisterent, dum eo in loco acriter pagnatur, per occultam Vallem, quae post Venustam ad Grossum porrigitur, copiarum partem Vicecomites miserunt, quae vicum sine vllo praesidio nactae, populatis omnium tectis, arcem quoque in Adula ad vicum tuendum positam ceperunt, cuius ruinae in hanc quoque diem durauere. In Burmiensibus montibus id etiam insigne, quod in eis inuenta proximis annis rubentis atque caelestis coloris pigmenta, haud dubia (vt permulti putauere) signa dederunt, argento atque auro montes illos grauidos esse. Post angustias vbi Burmiensium coarctari planiciem diximus, vallis ad Larium benignius aperitur. Frequentiora hinc tecta, frequentes etiam vici, in quibus propter numerosum populum referendi Sondula, deinde Grossum. Hic aperti montes ad Germanos Brusium atque Busclauium ostendunt, qui cum diripiendam hostibus vallem praeberi consueuissent, effecerunt vt Vallis fauces duplici arce munirentur. Vtriusque etiam integri conspiciuntur muri. Additum huic aliud munimentum, ducta per transuersam vallem mole, quae ab inferiore parte, vtpote locupletiore, hostes penitus arceret. Sed hanc quoque molem Rhaeti cum temporibus nostris intulissent, subuerterunt. Ab his faucibus Croatius amnis in Aduam se condit. Post Grossum non latius modo verum etiam laetius vallis patet. Vici in eo Matium et Asparagus, Touum post, deinde populi numero Touo maius Louerum. His minus inclemens frigoribus regio: itaque etiam vineta alit. Sequitur Tiranum Telinae totius firmamentum. In eo non frequens solum populus, verum magnae quoque opes. Immunitum superioribus temporibus, Dux Mediolanensis Ludouicus Sfortia valido muro sepsit, atque a Solis ortu arcem imposuit. Idem, etiam Petrae malae munimentum auxit, cum turris antiqua ad arcendos Germanos a Pulsclauio parum valida putaretur. Tirani ager admodum ferax. Eius colles ante alios vini copia insignes, qua Sol eos plurimus irradiat. Nec vero vini copia colles ipsos magis quam bonitas memorabiles facit. Inuenitur vltra sexagesimum annum si cura adhibeatur, perdurare, auctis viribus, quae alioquin senio nisi in optimis minuantur: tunc quoque odore magis quam potu ad excitandam in affectis corporibus valetudinem inter efficacia remedia numeratur. Post Tiranum pagi sunt in montium radicibus ad Germanos pertinentium, Villa et Bienzonum, et in parte aduersa alius pagus Slationa. Inde rursus a parte, quae Germanis est contermina, in mediam vallem collis erumpit, in cuius summo Telium vicus, idcirco referendus quia frequens est populus, et multae eius opes, et quod ab eo nomen sumpsisse vallem putant. Omnia in hoc colle culta, sparsae in Aduae marginibus casae permultae magis quam pagi. Telium praetergressis occurrunt vici Giaca et Curium, interiecto torrente, qui illic in Aduam cadit. Ab eadem parte alius sequitur pagus spatio diuisus, Pons nomine, accolarum diuitiis atque elegantiore cultu maxime memorandus. In parte iis aduersa et pauci et ignobiles pagi, atque sterilitate parum laeti. Inde iterum in collibus ad Germanos pertinentibus Teruisium, mox Pendulasta montana, Grumellumque, inter montium iuga atque radices medii, adeo omnium frugum copia laeti atque feraces, vt regio, quae alioquin abundans est, hic se ipsam superare frugum copia et bonitate videatur. His succedit Sondrium arce insigne, in caeteris ab iis, quae dicta sunt, minime dispar: medium intersecat fluuius Mala, qui se illic in Aduam condit. Ab eo loco saltus patet ad Rhaetorum partem, quam Malengum vocant. Telina ab eo loco minus culta, ac minus plana, et nihilominus non expers vitium, et qua ad Germanos pertinet, quantum cadentes a proximis montibus aquae coli loca patiuntur, vt in montana planicie non prorsus infoecunda. In parte aduersa pagus Caiolus propter ordinem solum referendus. Ab eo ad Camonicam vallem saltus peruius est. Nec aliud ea in parte memoratu dignum. Caeterum ex aduerso post Sondriam vici sunt Castilonum, deinde Pons a proximo fano Sancti Petri dictus: ideo referendus, quia lapideo opere Aduam iungit, et Verbeno amne, quem illic Adua accipit, alluitur, et quod decimo
<pb id='s108' n='108'/>
anno ante Caesaris aduentum eo in loco Ludouicus Sfortia, cum nepotis rem gereret, facta pace Rhetorum incursiones coercuit. Inde Ardemus vicus, et ignobiles casae sparsim positae, magnis flexibus Adua planiciem secante, donec a montibus, quae in dextra parte sunt, collis Tartaro a Bergomensium montibus in Aduam cadenti ceu se oppositurus occurrere velle videtur. Is torrens longo tractu planiciem occupat, atque infoecundam facit. Tum ab ea parte Telamon pagus late tecta sua spargit. Ex aduerso, in colle, quem diximus, Camsanum vicus, et morbis salutares, vt in Aduae radicibus, calentes aquae. Adua tum late se diffundit, in cuius margine, vnde Sol oritur, Morbemum. Is populus et numero hominum et diuitiis ante alios in Telina insignis. Sed cultiores quoque mores atque aedificiorum elegantia longius ab alpina duritie quam caeteros abiisse ostendit. Medium secat vicum torrens Bithus, in praeceps ab altis montibus ex Bergomensi agro cadens, nonnunquam accolarum tectis infestus. Loco nomen caeli intemperiem, late agrum occupante Adua, fecisse fama est, Hinc ad Larium solus pagus Delebium. Nec plura in Telina valle referenda. Hinc enim in Larium Adua nomen suum relinquit, et pro valle lacus esse incipit. Larius ad haec initia in dextra parte ab Adua venientibus Alpes versus cuneatur. Illic per Clauennae vallem in Larium Mera amnis decurrit, et turris posita Mozolae cognomento. In valle vicus Clauenna idcirco insignis, quod Barbarorum incursionibus saepe infestatus, saepe etiam grauibus eos proeliis afflixit. Cum ad arcendos hostes non sufficere sola in monte arx posita videretur, valido muro multis in locis egregie turrito Dux Ludouicus, regnante adhuc nepote, cinxit. Introrsus magis in Alpibus vicus, plurium hominum numero nequaquam Clauenna inferior. Vltra ad saltum Bregaliam Sancti Iacobi vallis, Curiensis Episcopi (qui vnus Grisanorum Procerum habetur) finibus contermina.</p>
<p>Larius ad haec initia sinuatus, quo magis ad meridiem tendit eo latius patet. In latere eius ad occidentem prima a Merae hostiis Oloniae turris occurrit. Arx est in mediis aquis posita. Hinc vici, Glarea, Suricum, Domasium, deinde Grabedona, et Doncum. Ab his Musoccum atque Bellincionam per montium culmina itur.</p>
<p>Sequitur Mussium fodinis et candore marmoris insigne. Tum Arciona, et vltimum in ea parte Menasium, in promontorio situm. Ab eius tergo ad Proletiam via patet, in vltimo Luganilacus sinu positam. In Larii parte huic, quae dicta est, aduersa post Aduae hostia pagus Collium, inde Sancti Nicolai fanum, vulgo Pionae Prioratus nuncupatur. Post vici Corenum, Delphus, Bellanum, Varena; a tergo Vallis Saxina, atque in ea Baiedi Arx Bergomensi agro, vbi Sancti Martini vallis appellatur, contigua. Vsque ad Menasium Varenamque Larius simplex rectusque procedit. Neque eadem ipsius latitudo: vbi maior, ad quatuor se passuum millia pandit: vbi minor, ad duo millia; ac quibusdam etiam in locis angustius coartatur. Tum a Menasio atque Varena in duo se ceu brachia diffindit, vt ante ostensum est. Alterius ad occasum finis vrbs Comum: alterius oppidum et arx Leucum. Inter haec duo Brachia a meridie in Larium, tanquam Isthmus, collis Bellasium nomine procurrit. A Varena ad Leucum sunt Fons Lacteus, et eodem nomine amnis, quamuis breui cursu, nomen a candore fractarum per saxa aquarum assecutus. Tum oppida Mandellum atque Leucum; hoc loci munimento insigne, nec minus quod sub Duce Philippo omnes Venetas vires sustinuit, egregiaque virtute ac fide praestita aeternam sibi perlatae fortiter durae obsidionis famam comparauit. Illic tanquam Laurii partus Adua emittitur, lapideo ponte iunctus. In aduersa Larii parte vicus Malgratum, et Vallis quae ab eo nomen accepit, inde Onum, Ciuenna, Vasenna, Limonta. Tum Bellasium collis, qui (vt ante dictum est) in medium Larium procurrit. In eius radice ad occasum solis eodem nomine vicus. A vertirce tres ipsas prospicit partes, in quas Larius se expandit, et propterea magni turbulentis apud
<pb id='s109' n='109'/>
Laurium rebus momenti semper habitus. Ita fuisse ostendunt ruinae magnae olim arcis in summo positae, et quod mortuo Duce Philippo pertinere ad publicam quietem visum est, arcis munimenta demoliri, nec perpeti, vt a reliqua continenti, vt cogitatum fuerat, callis rescinderetur. Hinc fuit quod sine cultore diu mansit, quoad praesens loci dominus, fretus Principis gratia arcem quidem restituere non tentauit, sed magnis in aequiore colle excitatis aedibus consitisque arboribus, atque adiecta hortorum amoenitate, loco veteris famae nitorem restituit. A Bellasio Comum tendentibus primo Lassenum occurrit, nulla re magis quam austeri vini infamia notum. Tum pagus Nexum, eodem nomine duplex populus. Haud longe ab eo fons est non semper scatens: stata dicitur habere tempora, atque opinio inualuit religioso die, quo pro hominum salute Christus in ligno pependit, dum sacra mane peraguntur, aquas hunc fontem ante arentem ea anni parte primum emittere. Vis etiam medica cohibendis impetiginibus et scabiei, eidem inesse putatur. Hinc pagi inueniuntur, Palantina atque Molendina. Huic molendi vsus nomen inuenit, et vt molere possit, aquae efficiunt pluuiani fontis, quas non solum auctoris nomen fecit insignes, verum etiam illud, quod dictu mirum, non statis horis (vt. in vulgo est) sed per incerta temporis interualla vt ex fonte euomantur, mox se ipsas etiam contrahunt atque resorbent, vt maritimam in Alpibus vndarum reciprocationem edere videantur. Vltra vicus Tornum lanificio insigne, et Parlassa, tum obliquante se lacu in eminenti dorso sancti Nicolai fanum vltimus in Lario locus ea parte Comum euntibus.</p>
<p>Superest nunc in Lario dicenda pars huic aduersa, a Menasio se Comum extendens. Igitur post Menasium vici sunt ordine, quo referuntur: Griantum eregia vini fama insigne, inde Tremetium, Lenum, et in Leni tergo Aquae frigidae monasterium, nomen loco scaturientes frigidissimis aquis fontes dedere. Tum surgens in Lario dorsum peninsulam facit, in cuius vertice sacellum, caetera sine cultoribus: oleistamen vitibusque vestiuntur. In continenti patent campi, et in eis vicus insula, ita appellandi dorsum (quod diximus) paruo annexu continenti adhaerens causa fuit: populus veterum malorum fama memorabilis. Nam cum locus fiduciam faceret natura atque manu munitus, conspirantibus propinquis populis, non infestare modo sed etiam in potestate sua Larium totum continere, ac vrbem Comum nauigatione prohibere ausus est, quoad Comensis ciuitas indignitate atque incommodis simul permota, communicatis viribus atque consiliis cum iis populis, qui superne lacum incolentes paria cum vrbe incommoda atque mala patiebantur, aduersus Insulanos a fronte tergoque eodem tempore arma mouit: sed inimicum populum non contenta oppressusse, victis leges imposuit, ne imposterum vnquam locum munirent.</p>
<p>Post Insulam Sala Colona, tum Arzenna atque Briona pagi. Inter duos posteriores Intellefi amnis ad Lugam Lacum vallis porrigitur. Inde sequuntur Alium, Coratumque deinde Moltrasium, atque Cernobium. A Moltrasii tergo mons surgit Bisbinus, a cuius vertice futuras praenosci tempestates accolarum opinio est. Hinc ad meridiem sinuatur lacus, et in ipso flexu Vicus, ita pagum illum incolae vocant. In eo nunc sacrae virginis fanum Humiliatorum ordinis. Hic quondam Ruffi villam fuisse a Plinio celebratam fama est: et gemmeus euripus, aliaque nonnulla ita fuisse spectantibus fidem facere conantur. Cernobium inter ac Vicum Bregia fluuius in Larium decurrit, ponte insignis, Longobardorum Reginae id opus, vt fama est. In intimo sinu vrbs Comum, et vetere fama et praesenti fortuna inter Italas vrbes minime negligenda.</p>
<p>Lario duo sunt peculiares venti, quotidie non simul sed vicissim ac statis horis spirantes, tanquam nauigationis vltro citroque adiutores ac magistri Tiuanum vocant
<pb id='s110' n='110'/>
a Septentrione flantem, a meridie venientem dicunt Breuam. Haec ad Larii initia naues propellit: Tiuanus inde venientium nauium implet vela. Alterius flatus, cum aurora surgit. Breua post meridiem incipit, et cum sole vires plerumque amittit. Larius pisces fert bonitate atque magnitudine insignes. In eis praecipui Trotta atque Persicus, et iis nequaquam conferendus Agon, toto tamen Lario frequentior.</p>
<p>His quae dicta sunt, haud alienum fuerit regionem annectere inter Aduae cursum atque Comensem viam, quoad in colles ad meridiem surgere desinit. Nam et Caesaris itinere lustrata est, et a tergo imminentes Lario montes habet. Hanc plagam a Lario in meridiem tanquam limite sub Lembri nomine fluuius diuidit, et quo Lario vicinior, altius in montes surgit. Ad meridiem minus editis collibus aut potius tumulis suspenditur. Pars quae ad Aduam pertinet, Briantius mons nuncupatur, in eo magnus hominum numerus, et frequentes vici: gens ipsa armis gaudet: quod longo tractu Bergomensi agro contermina, cum saepe hostes essent, minus eis armorum vsu fuit interdictum: vino tamen et propter copiam et propter magnas vires celebrior. Inter eius vicos notiora nomina, Cliuate, et eodem nomine lacus cum Sala Galbiate, Ogionum atque Annonum. At occidentalior pars, quae ad Larium vergit, sub nomine est Vallis Assinae: ei maior vicus Assium nomen dedit: minus quam Briantius mons fertilis, quia inter saxa minus etiam coli potest. Post Assium vici Cantium, Casalinum, Scarena, vt minus ignobilia numerantur.</p>
<p>Quae a Lario pars magis in meridiem tendit fertilior, nomen est, ei Incini Plebs: media Lambro amne perluitur, qui a montibus Lario imminentibus cadit. Eum Eupulus excipit lacus: recentior aetas a vico proximo pro Eupulio Pusianum nominat. Huic amni proximiores pagi ad Briantium montem, Luragus, Inuerigus, Mongutius, atque in editiori parte Peucianum, et vnde Lacui praesens nomen Pusianum: tum Boxisium atque Cornellum. Sed Lambrum inter ac Comensem viam notiores vici, Canturcium, Fabrica, Brucianum; tum Cassianum, Albesium, Coracanum, Herba, Orzanigum, inter multa, in quibus etiam Lacus, vt minus ignobilia.</p>
<p>Eupulio emissus amnis, quem ab eo diximus exceptum, inter colles labitur, nulla re quam molendo regioni commodior, donec Moguntiam attingat. Tuno plana iam regione etiam irrigationi seruire incipit: neque ante desinit et molendo et irrigando vtilis esse, quam in Laudensi agro Padus eum excipiat.</p>
</div3>
</div2>
<pb id='s111'/>
<div2 id='FrRS.01.08' n='8' type='chapter'>
<head>IO. TRITHEMII HISTORIA BELLI BAVARICI.</head>
<pb id='s112' n='112'/>
<div3 id='FrRS.01.08.01' n='1' type='section'>
<head>LECTORI SALVTEM! BURCARD GOTTHELF STRUVE.</head>
<p><hi rend='italic'>GRaue erat bellum, quod post Georgii Diuitis mortem, a. 1503. insecutam, de successione in terras ipsius fuit gestum. Hanc enim gener ipsius ex Elisabetha petebat, Rupertus Palatinus, cui accedebat pater, Philippus Ingenuus, Palatinus Elector. Contranitebantur Albertus IV et Wolfgangus, qui ex Monachiensi linea proximi erant adgnati, quibus etiam accedebat Maximilianus I. Caussam belli exponit Gerhardus a Roo</hi> <note><hi rend='italic'>lib. XI p. 554.</hi></note> <hi rend='italic'>scribens:</hi> dum haec per Italiam geruntur, obiit apud Germanos Georgius inferioris Bauariae Princeps, cognomento Diues, vnicam relinquens filiam Elisabetham, quae Ruperto Palatino, Philippi Electoris filio nupta, duos ei filios Philippum et Othonem pepererat. Huic omnia sua testamento legauerat Georgius: sed Albertus et Wolfgangus superioris Bauariae reguli, contra leges et instituta id factum esse contendebant: extare vetustiora diplomata, quibus caueretur, si quem ex Bauariae principibus, absque haerede masculo decedere contingat, vti proximus ex laterali (quam vocant) linea agnatus in bona ipsius et ditionem succederet. Hacratione cum nihil proficerent, totius rei arbitrium ad Caesarem detulerant. Is, ne bello per Germaniam occasio inter principes cognatos existeret, magnopere in eam curam incubuit, vti sublatis ex aequo et iure controuersiis, pax et concordia seruaretur. Sed Rupertus, vix primae iuuentutis annos egressus, et suapte ingenio, et aliorum consiliis ferocior, conditiones quantumuis aequas, non admissurus esse videbatur. <hi rend='italic'>Dum igitur hoc in bello Palatinatus plurimum perpeteretur, ipse quoque Trithemius, Abbas tunc temporis Spanheimensis, belli, cuius mala ipse expertus, hoc in Annalibus Hirsaugiensibus satis prolixe describit. Editi isti illo tempore nondum erant, sed, prout Freberus in Syllabo auctorum indicat:</hi> ex Annalibus ampliss. nondum vulgatis desumpta, qui in Bibliotheca Palatina Bipontina. <hi rend='italic'>Postea vero ex Codice Bibliothecae Monasterii S. Galli</hi> 1690. f. <hi rend='italic'>prodierunt. Ex his igitur Annalibus Freherus hanc historiam depromsit, ita, vt ea saltim, quae ad hanc historiam faciunt, excerperet, alienis, quae sub istis annis, in dictis Annalibus intermixta fuerunt, omissis. Idem in Chronico Spanheimensi ad annum 1503 et 1504 eandem Historiam tradit, sed breuius. Separatim ad eandem facit Ricardus Bartholinus de bello Norico, Austriados libris XII.</hi> <note>prostant <hi rend='italic'>Argentorati 1516. 4.</hi> atque extant in Reuberi collectione.</note> <hi rend='italic'>Et praeter hunc Mutius</hi> <note><hi rend='italic'>lib XXX p. 311.</hi></note> <hi rend='italic'>Pontus Heuterus</hi> <note><hi rend='italic'>rer. Austr. lib. VI c. VI.</hi></note> <hi rend='italic'>Fuggerus,</hi> <note><hi rend='italic'>lib. VI c. VI.</hi></note> <hi rend='italic'>Linturius,</hi> <note><hi rend='italic'>aed a. 1504.</hi></note> <hi rend='italic'>Adlzreiterus,</hi> <note><hi rend='italic'>Ann. Boi. p. II lib. IX n. 71.</hi></note> <hi rend='italic'>Mullerus.</hi> <note><hi rend='italic'>Reichstagsstaat unter Maximiliano lib. III c. I. II. III.</hi></note></p>
</div3>
<pb id='s113' n='113'/>
<div3 id='FrRS.01.08.02' n='2' type='section'>
<head>BELLI BAVARICI ANNO DOMINI MD IIII. PHILIPPO PALATINO ELECTORI, ET RVPERTO EIVS F. A MAXIMILIANO IMPER. INDICTI, ET A QVIBVSDAM PRINCIPIBVS HOSTILITER ILLATI, HISTORIA: SCRIPTORE IOHANNE TRITHEMIO ABBATE TVNC TEMPORIS SPANHEIMENSI:</head>
<p>ANNO MD III. mortuus est Georgius Dux Bauariae cognomento <note><hi rend='italic'>Adlzreiter Ann. Boi.</hi> p. II. lib. 9 n. 72. <hi rend='italic'>Fugger Spiegel der Ebren</hi> lib. 6 c. 6 p. 1145. <hi rend='italic'>Roo</hi> lib. II. p. 554.</note> Diues, vnicam relinquens filiam nomine Helisabeth, nuptam Ruperto filio Philippi Comitis Palatini, Bauariaeque Ducis, ac Principis Electoris, dispensatione Romani Pontificis, quia iuncti fuerant in secundo gradu consanguinitatis. Mater enim Ducis Ruperti soror fuerat Ducis Georgii. Qui Dux Georgius re simul <note><hi rend='italic'>Georgius Diues Dux Bauariae.</hi></note> et cognomine diues, tantum in auro, argento, vnionibus et lapidibus pretiosis reliquit thesaurum, quod ei nullus in Germania Princeps diuitiarum aestimatione poterat comparari. Hanc eius mortem infinita pene mala subsecuta sunt. Prius enim quam moreretur, generum suum Ducem Rupertum de Haydelberg cum vxore, et liberis ad se vocauit in Bauariam, cupiens eum heredem instituere Ducatus sui, et omnium quae possidebat. Venit ad socerum gener cum vxore et liberis: anno ferme priusquam obiret, habitauit cum eo in Bauaria, et oppida quaedam atque munitiones socero mandante in deditionem accepit. Moriturus autem Dux Georgius saepe dictum Rupertum generum suum ex testamento heredem vniuersorum instituit, eumque violenter ad Bauariae Ducatum introduxit. Quae res Alberto Bauariae Duci, vt heredi proximiori displicuit, et testamentum Ducis Georgii reclamauit. Sed Georgius Dux, quam diu superuixit, in Ducatu manu tenuit generum, et sedulo ne discederet a testamento se mortuo admonebat. Quo tandem vita defuncto cum Dux Albertus nihil proficeret, Regis iudicium implorauit. Rex igitur Maximilianus vocatis ad se partibus, vt verus amator pacis, et iustitiae cultor, conabatur summo studio inter Duces reformare concordiam, propositisque multis et variis mediis, nihil apud Ducem Rupertum (quem tamen singulari prosequebatur fauore) profecit. <note><hi rend='italic'>Rupertus Palat. Philippi F.</hi></note> Erat autem Dux Rupertus amabilis, inclytus, mansuetus et humanus valde, qui Regis non detrectasset in omnibus sequi decretum, si res in eius posita fuisset arbitrio. Annum aetatis tum agebat vicesimum secundum. Habebat in consilio quosdam a patre sibi deputatos in directores, quorum arbitrio agere cuncta oportebat. Hi fiduciam ponentes in multitudine thesaurorum, Regis contempsere sententiam, non praeuidentes mala, quae sequenti anno ex tali secuta fuerunt inobedientia. Non semel, sed saepius Rex Maximilianus pietate motus adolescentem monebat, vt propositas sibi aequas conditiones acceptaret concordiae et pacis. Vbi eum semper reperit contumacem, banno tandem Imperiali cum omnibus ei adhaerentibus notauit, quod anno sequente cum contigerit, temporis ordini scribendum reseruamus.</p>
<p>Anno M D IIII posteaquam Maximilianus Rex Germaniae Romanorumque electus et destinatus Imperator, singulari benignitate, multaque clementia et labore conatus suos frustra consumsisset, in eo displicentiarum negotio, quod pro Ducatu Bauariae mortui Ducis Georgii (vt paulo ante diximus haerebat inter Duces Rupertum et Albertum, et Dux ipse Rupertus testamento inniteretur soceri, nec vellet
<pb id='s114' n='114'/>
obedire decretis Legalibus, consilio suorum <note><hi rend='italic'>adde atque etiam Pontisicis Rom. suasu.</hi></note> deceptus, Imperiali banno cum omnibus sibi adhaerentibus fuit notatus. Verum non attendens ius regale Dux Rupertus, contractis vndique copiis munitiones Ducatus soceri nonnullas occupat, et omnia quae illius fuerant, sua esse testatur. Requisitus est praemonitus edicto regio Philippus Comes Palatinus, genitor Ducis Ruperti, ne filio ex bannito faciat assistentiam, dubius et anceps diu fluctuabat animo; et altera ex parte affectu paterno vrgebatur ad subueniendum filio, ex altera vero regio terrebatur edicto. Et quid faceret in tali pater necessitatis articulo constitutus? Si filium deseruerit, iudicabitur impius et crudelis: si adhaeserit, si consilium vel auxilium pro eo dederit, inobediens Regiae Maiestati censetur merito atque rebellis. In tali ambiguitate nutans, vicit tandem affectus in eo paternus, et dissimulata interim quam Regiae Maiestati debebat, obedientia, naturam praetulit rebus humanis. His recognitis Maximilianus Rextotius regni Principes et ciues vna cum ministerialibus in bellum contra Ducem Rupertum, eiusque genitorem Philippum Comitem Palatinum, et omnes sentientes cum eis, conuocat, bellumque indicit regni commune eisdem, tanquam in eos qui mandatis regalibus inobedientes fuerint, atque rebelles, contumaces, et ob id omni priuilegio nudatos. Concessit etiam, vt vnicuique libere et impune liceret eos vt regiae Maiestatis contemptores, et exbannitos inuadere, spoliare, trucidare, et interficere.</p>
<p>Et ecce conueniunt ad mandatum Regis mox in vnam sententiam Principes multi, ciues quoque pene omnes in vicinio regni, Comites simul et nobiles, et quasi ex condicto in Palatinum Comitem Philippum, et filium eius Rupertum vnanimi consensu arma contulerunt. Et haec sunt nomina Principum qui contra Palatinum arma personali praesentia mouerunt. Maximilianus Germanorum Rex, Fridericus Marchio Brandenburgensis, Albertus et Wolffgangus fratres Bauariae Duces, et in causa Principales, Wilhelmus Landgrauius Hassiae, Vdalricus Dux Wirtenbergensis, Alexander Comes Palatinus, Bauariaeque Dux, et Comes Veldentiae, Heinricus Brunsuicensis. Auxilia miserunt Regi Maximiliano contra Palatinum, Episcopus Augustensis, Ioachim quoque Marchio Brandenburgensis. Ratisbonenses, Nurenbergenses, Vlmenses, et tota Liga Sueuica, cum aliis multis nobilibus atque Comitibus, in perniciem Palatini vnanimiter conspirantes arma mouerunt. Plures etiam Comites et militares, qui prius cum Palatino senserant hac superueniente necessitate, Regisque vrgente imperio ab eo defecerunt.</p>
<p>Rege itaque Maximiliano praecipiente, quatuor a locis mouetur in Palatinum expeditio, quarum ipse primam ordinauit in Bauaria, secundam fecit Vdalricus Wirtenbergensium Dux, tertiam Wilhelmus Hassiorum Landgrauius, et quartam Alexander Dux Bauariae, Comesque in Veldentia, qui tamen parum fecit, quia multum non potuit. Bertholdus Archiepiscopus Moguntinns, Laurentius Episcopus Herbipolensis, Albertus Episcopus Argentinensis, Ludouicus Episcopus Spirensis, Reinhardus Episcopus Wormatiensis, Christophorus Marchio Badensis, Iohannes Dux Bauariae et Comes in Spanheim; Ciues quoque Spirenses et Wormacienses, quia conterminant finibus terrae Palatini Comitis, ne periculo se inuoluerent, quod e vicino eis imminebat, permissione seu dissimulatione Regis, a tumultu bellico quieuerunt. Initium (sicut dictum) haec mala sumpserunt in Bauaria contra Ducem Rupertum regio decreto inobedientem, atque rebellem, in quem arma mouerunt, Maximilianus Rex Germanorum, Albertus et Wolffgangus Duces Bauariae, Fridericus Marchio Brandenburgensis, Episcopus Augustensis et tota confoederatio Sueuica, cum regni ciuibus in circuitu vniuersis. Qui omnes in vnum conuenientes, numero et viribus magni et formidabiles ninmium, Ducatum qui aliquando fuerat Ducis Georgii, hinc inde per gyrum vastarunt, incendio et ferro cuncta desolantes, munitionesque, oppida et castella non pauca obtinuerunt. Nurembergenses denique proprium ducentes exercitum contra Philippum Comitem Palatinum, multa ei damna circa oppidum
<pb id='s115' n='115'/>
Amberg in Bauaria fecerunt, vtpote qui viciniores erant, et se laesos aliquotiens ab eo grauiter animis ferebant.</p>
<p><note><hi rend='italic'>Adlzreiter</hi> p. 8 lib. 9 n. 85.</note> Miserat in Bauariam Philippus pater equites filio qui ferrent auxilium in necessitate constituto, quanquam conduxerint parum. Ex Boemia etiam non paruum exercitum pugnatorum mercede conductum, Rupertus euocauerat: contra quos Rex Maximilianus non longe a Ratisbona personaliter properauit ad bellum, habens in commeatu Fridericum Marchionem Brandenburgensem, et Albertum Bauariae Ducem, cum aliis Comitibus atque nobilibus multis. Facto igitur congressu bellum atrox committitur, et aliquandiu ambiguo Marte pugnatur.</p>
<p>Victoria tandem Regi cessit Maximiliano, et Boemorum exercitus ab eo contritus est, e quibus in ore gladii ceciderunt occisi mille sexcenti viri, et capti fuerunt similiter sexcenti, reliqui fuga lapsi necessarium salutis profugium quaesiuerunt. Rex autem Maximilianus obtenta contra Boemos victoria, milites plures creauit auratos, et partes in eo conflictu Palatinas valde infirmauit et contriuit.</p>
<p>Eodem quoque anno durantibus in Bauaria guerris, monasterium Cisterciensis ordinis, Waltsaxa nuncupatum, iussu cuiusdam tyranni militis et capitanei Marchionis Friderici fuit incensum et maiori ex parte igne consumptum, sine scitu vel consensu Principis sui, quemadmodum eius ab ore proprio audiui, et credidi probationibus necessariis sussicienter informatus. Mox enim vt Principi factum innotuit, de curia sua incendiarium eiecit, cuius caput fecisset et amputari, si non precibus multorum a sententia fuisset retractus. Verum Domino Deo sibi factas vlciscente iniurias, non diu auctor incendii mansit impunitus; Sed veniens cum alio quodam in contentionem, ab eo fuit interemptus, et (sicut timendum est) duplici morte damnatus. Scriptum est enim, <hi rend='italic'>Qui templum Dei destruit, et ipse a Domino destruetur.</hi> Liberet, si conduceret aliquid, tempestatis nostrae mores detestari humanos, quos hodie tam enormiter cernimus deprauatos, in his maxime qui de generis nobilitate gloriantur, quos rectius Dumetinos equites <note><hi rend='italic'>Heckenritter.</hi></note> Maximilianus Rex nuncupare consueuit quam nobiles, qui latrocinia sequentes et rapinas, nec Deum timent, nec homines reuerentur. Sed de his postea dicemus.</p>
<p>Rex autem Maximilianus post habitam de Boemis victoriam exercitum diuisit, cuius alteram partem cum Duce Alberto et Marchione Friderico dimisit in Bauaria contra Ducem Rupertum, cuius vires iam tunc multum fuerant debilitatae et imminutae; alteram vero secum duxit in Alsatiam, Philippum Comitem Palatinum Ruperti Ducis genitorem impugnaturus. Qui cum debellaretur a multis simul et semel in diuersis locis, non potuit singulis ad pugnam occurrere: sed cogebatur patientiam in tribulationibus prudenter exhibere. Contractis enim mercede copiis, duos habebat exercitus, quorum alterum filio misit in Bauariam ferre auxilium, alterum Heydelbergae secum retinuit, quem contra incursores hinc inde per Palatinum Ducatum, proutrequirebat necessitas negotiorum, ordinauit.</p>
<p>Vnde cum resistere omnibus non posset, in multis prudenter dissimulauit, confidens de mansuetudine regia, quod gladium suum non ad internecionem extenderet omnimodam, sed ad paternam correctionem. Munierat iam antea satis fortiter principaliora oppida sua, Heydelberg, Germersheim, Alzen, et alia per Principatum castella: praeceperatque commorantibus in rure subditis, vt res suas omnemque supellectilem, et quicquid a facie inimici optarent remanere securum, in viciniora sibi oppida atque castella transferrent, domos in villis stramine tectas operimento nudarent, vt nulla relinqueretur hostibus aut spoliandi aut incendendi facultas.</p>
<p>Erant autem dies miseriarum pleni, et nusquam tuta fides in terra. At vero
<pb id='s116' n='116'/>
Maximilianus Rex, postquam in Alsatiam (sicut dictum est) traduxit copias, Argentinensium auxilio regni terras et oppida impignerata Palatinatui sine sanguinis effusione inua sit, et obtinuit. Geroldeseck castellum, et Comitatum Offenburg, Ortenberg, Gengenbach, et quicquid in circuitu iuris fuerat Palatini. Posthaec Rheno transmisso Hagenavve, Luzelstein, Wissenburg, et omnem regionem, quam nosttri <hi rend='italic'>die Landvogtey</hi> nuncupant, suae subiecit ditioni, nullo resistente, sed cunctis eum vt verum et proprium dominum suum cum reuerentia et honore vbique suscipientibus.</p>
<p>His peractis Christophorus Marchio de Baden vices suas interposuit, et Regem, ne contra Palatinum progrederetur vlterius, precum instantia reuocauit. Rex autem qui Comitem Palatinum corripere et humiliare destinauerat animo, non delere, facilius acquieuit, et retracto pede humiliatum ad gratiam recepit; quem, si voluisset, in breui totaliter destruxisset, viribus totius regni adiutus. Non enim possibile fuit, vt vnus regni Princeps, alioquin satis potens, impetum tot Principum non laesus sufferret, quibus duobus vel tribus indubie restitisset.</p>
<p>Interea dum Rex Maximilianus cum Principibus et ciuibus regni bellum contra Philippum Comitem, et eius filium Ducem Rupertum gereret in Bauaria, Vdalricus Dux Wirtenbergensis, cum iussu regio, tum propriam aduersus memoratum Principem habens actionem, anno praenotato in mense Maio se literis Heydelbergam publice missis, hostem et inimicum (vt fieri solet) manifestat eiusdem.</p>
<p>Deinde contractis copiis, ad numerum (vt ferunt) viginti millium pugnatorum peditum, et octingentorum equitum, terras Palatini Comitis ingreditur: et imprimis monasterii Mulbronnensis, quod Cisterciensis est ordinis possessiones et villas igne et ferro deuastauit, quae sub tuitione fuerant ipsius Philippi Comitis memorati. Vuersen villam dicti coenobii cum aliis incendio cremauit, pecora rusticorum abegit, eisque plura incommoda et damna fieri permisit. Postea ipsum coenobium Mulbronnense, quod in modum castelli satis erat munitum, obsidione vallauit, in quo Palatinus Comes CCC. virorum praesidium collocauerat.</p>
<p>Abbas cum fratribus ad vrbem secesserat Spirensem, paucis senioribus in monasterio relictis. Construxerat in monticulo ex opposito monasterii paulo prius Comes Palatinus pro defensione loci fortalitium quoddam, in arcis modum fortiter munitum, non sine multis impensis, quod Dux Vdalricus imprimis aggressus est, quassatumque machinis cepit. Deinde muros coenobii, turres et domos intra murum positas bombardis et machinis bellicis pulsare coepit, et opus inchoatum sine intermissione iaciendo lapides continuauit. Videntes autem qui erant in monasterio, quod tantae potentiae Ducis non possent resistere, quodque nullum de suo Principe haberent auxilium, quamuis saepius implorassent; sub certis conditionibus Duci monasterium tradiderunt. Dux itaque monasterium introgressus potenter obtinuit, et eos qui fuerant de parte Comitis Palatini, iuxta condictum libere quo vellent abire permisit, susceptaque loci aduocatia Monachos reuocauit.</p>
<p>Inde progrediens fortissimum Knitlingensium agrum potenter subegit et Palatini oppidum Bretheim obsidione cinxit, castra ponens ab eius parte versus Aquilonem. Obsidione firmata, confestim muros et turres et aedificia oppidi quaeque bombardarum ictibus fortiter coepit impellere ad ruinam, et magno conabatur annisu potentiae suae viribus obtinere victoriam. Sed qui erant in oppido, et numero et audacia viri potentes, in papiliones Ducis machinas direxere tonantes, et se constanter et oppidum fortiter defensarunt. Erant enim pugnatores in oppido ad res bellicas instructi quos nec metus in fugam, nec pusillanimitas Mulbronnensium instar facile conuerteret in traditores. Vna namque dierum cum Wirtenbergenses bombo tonantes atque machinarum custodes, otio, vino, et somno dediti nihil minusquam oppidanorum suspicarentur excursum, Palatinenses de oppidulo erumpunt, otio homines memoratos vacantes quasi securos inueniunt, aggrediuntur, caedunt,
<pb id='s117' n='117'/>
occiduntque, et bombardas hostium nonnullas violenter secum abducunt. Ingens fit subito clamor, et grandis sub confusione tumultus, dum prae gaudio Palatinenses attollunt in aera voces: Wirtenbergenses autem ex subita incursione attoniti, vociferantes quid paterentur eorum tonantes nescirent. Ex quibus nonnulli postexcursum Palatinarum partium retrocedentes minus caute secuti, cum portam inuenissent apertam introgressi sunt, protinusque clausis valuis crudeliter occisi, sed et plures in captiuitatem abducti.</p>
<p>Ceciderunt in eo tumultu ex vtraque parte viri ducenti et supra, plures tamen de Wirtenbergensium exercitu quam Palatinorum. Sedatis postemo tumultibus Sueui mortuos suos in coemiterio quodam non longe posito sepelierunt.</p>
<p>Durauit ista oppidi Bretheim per Ducem Vdalricum obsidio diebus vno atque viginti, quibus effluxis venit in papiliones Ludouicus filius Philippi Comitis Palatini primogenitus, quem Dux Vdalricus de Wirtenberg cum honore suscepit; et in tentorium suum laetanter introduxit. Quid inter se tractauerint, aut quas conditiones pacis dederint et acceperint, me latet vsque in praesentem diem. Solum hoc habeo compertum, quod Vdalricus Dux Wirtenbergensis mox post Ludouici recessum obsidionem amouit.</p>
<p>Bretheimiana obsidione soluta inde mouit exercitum Dux Vdalricus, et munitissimam <note><hi rend='italic'>Besickheim.</hi></note> arcem Palatini Comitis Boeseckheim firmissima obsidione coarctauit, lapides sine intermissione bombardarum violentia intromittens, quibus haud parum tribulauit obsessos. Qui cum impetum machinarum diutius ferre non possent, neque auxilium se scirent aliunde habituros, communi decreto munitionem Duci Vdalrico sub conditione salutis tradiderunt. Dux autem oppidulo cum arce obtento victor ingreditur, et abire traditores permittuntur.</p>
<p>Vltra progressus contra Ludouicum Comitem de Levvenstein, qui erat in parte Comitis Palatini, qui ex patruo <note><hi rend='italic'>Friderici Pal.</hi></note> nepos, omnem comitatum eius incendio et vastatione hostili destruxit, penitusque desolauit. Castrum quoque memorati Comitis de Levvenstein obsedit, et in quatuor diebus obtinuitipso Comite Ludouico in Bauaria cum Duce Ruperto existente. Verum post annos quatuor Dux Vdalricus quorundam nobilium precibus ad misericordiam flexus, Castellum Levvenstein <note><hi rend='italic'>Levvenstein.</hi></note> cum caeteris ablatis omnibus, sub certis conditionibus saepe dicto Comiti restituit, vna villa duntaxat excepta, cuius incolae nulla poterant ratione induci, vt iam deinceps consentirent sub ditione Comitis esse Ludouici, causas habentes varias.</p>
<p>Consequenter Dux Vdalricus in Comitatum de Winsberg mouit exercitum et incensis igne per circuitum villis; magnam terris intulit desolationem. Post <note><hi rend='italic'>VVeinsperg.</hi></note> Comitatus hostilem vastationem, ipsum Castellum Winspurg obsidione vallauit: quod similiter expugnauit in paucis diebus, et per deditionem obtinuit. Rursusque progrediens Nouam ciuitatem <note><hi rend='italic'>Neustadt am Kocher.</hi></note> Palatini Comitis oppidulum simili facilitate capiens, in suam redegit potestatem.</p>
<p><note><hi rend='italic'>Meckmul.</hi></note> Deinde Meckmul oppidum cinxit obsidione, quod etiam breui suae potestati subiecit. His per tempus quo inter regnum et Palatinum coepta durauit contentio, per Ducem Vdalricum octauum decimum annum aetatis agentem, gloriose imo nullo resistente peractis, mandato regali subsecutae sunt treugae, a bello cessatum, et tandem (sicut dicemus) facta concordia.</p>
<p><note><hi rend='italic'>Vlricus VVirtenbergicus.</hi></note> Animus in adolescente fuit Principemagnus, cuius imperum nisi regia cohibuisset auctoritas, damna Palatinis grauiora intulisset. Laudamus eum, quoniam in ea parte Christianum seruauit modum pugnandi, quo et monasteriis et Ecclesiis Deo consecratis pepercit, quippe qui neque incendio consecrata Domino templa subuertit, neque seruorum Dei coenobia spoliauit; sed animo strenuus, potentia virtuosus, ac pius in Deum, quoad fieri potuit, Ecclesiae ministris pepercit.</p>
<p>Tertium contra Palatinum exercitum circumduxit Alexander Comes Palatinus, Bauariaeque Dux et Comes in Veldentia Mosellanus, qui morabatur in Gemino
<pb id='s118' n='118'/>
ponte, filius Ludouici quondam Ducis cognomento nigri. Hic anno Dominicae natiuitatis praenotato, in vigilia S. S. Petri et Pauli Apostolorum, capitaneum suum cum exercitu paruo rusticano, et magis ad praedam idoneo quam ad pugnam, in <note><hi rend='italic'>Marienpforten.</hi></note> terras misit Palatini, Spanhemensi coniunctas et vicinas comitatui. Qui monasterium Wilhelmitarum, quod Mariae porta nuncupatur, parum distans a Spanheim, intrantes crudeliter spoliarunt, abigentes pecora, et omnia quae inuenire poterant secum in Meisenheim oppidum abduxerunt. Erat autem feria sexta, et vigilia (sicut diximus) Apostolorum, nihilominus quidam in exercitu petrones repertas, quae praecedente vespere superauerant, carnes deuorabant.</p>
<p><note><hi rend='italic'>Mexheim. Nurssbaum. Sobernheim.</hi></note> Spoliato coenobio retrocesserunt, et quasdam in itinere villas de Palatini dominio igne supposito incenderunt, Merxheim, Nosbavvm, et alias per circuitum oppidi Sobernheim. A Priore nihilominus et fratribus memorati coenobii Wilhelmitarum CC. extorsere florenos, vt ab incendio quod minabantur, monasterio temperarent. Quis hic modus bellorum, vbi et Deo dicatis locis minetur incendium? Inde capitaneus exercitus Ducis Alexandri copias contra Palatinum duxit in partes VVestrasiae, atque per prouinciam discurrens instabilis, villulas quasdam incendio cremauit, pecunias a monasteriis et Ecclesiis in Otterburg, Clingenmunster, Eusserstal, Hartvvichshusen, Sanct. Lamperti monialium, et aliis in circuitu ne incendio perirent, extorsit, spoliauit, et sine commiseratione grauiter afflixit.</p>
<p><note><hi rend='italic'>Buleckheim.</hi></note> Posthaec Buleckheim villam Comitis Palatini, ab oppido Landavv Spirensis dioecesis vno duntaxat miliari distantem obsedit, et fortiter vt potuit impugnare coepit. His autem qui fuerant in praesidio collocati, villam constanter defendentibus, omnes hostium defecere conatus. Interea Comes Palatinus exercitus sui partem in auxilium misit obsessis: quorum aduentu territus hostis obsidione soluta discessit, plura passus incommoda quam hostibus forsitan suis potuerit inferre. Dum haec agerentur, Dux Alexander morbo laborans non fuit in exercitu, cuius absentia factum est, vt milites conducti praedam sitientes plus hostem spoliare contenderent quam vincere. Discurrentes enim per totam regionem in circuitu Nouae <note><hi rend='italic'>Nonstat.</hi></note> ciuitatis oppidi, omnia per violentiam rapuerunt, non solum in domibus et possessionibus rusticorum, sed etiam in monasteriis et Ecclesiis sanctorum. Non tamen omnes qui fuerunt in exercitu, in hunc modum rapacitatis vitio intendebant, sed viri perditionis duntaxat, quibus nihil de timore Dei, nihil de publica honestate, sed totum de auaritia constabat. Quod timor Dei non fuerit ante oculos eorum, ex eo fecerunt manifestum, quod neque Deo dicatis locis pepercerunt, neque Monachis, neque Ecclesiae ministris, vtpote qui auaritiae facibus insatiabili desiderio inflammati sacrilegas manus in res diuino cultui consecratas temere miserunt, spoliando templa Dei ornatibus cunctis, altaria palliis et linteaminibus benedictis, et (quod eatenus in Christianorum publicis bellis nusquam reperi factum) linteos attactu Dominici pretiosi corporis sanctificatos, qui corporalia nuncupantur, rapuerunt de sacrosanctis Ecclesiis, et in suos vsus illicitos deputarunt, ex quibus alii suis vxoribus fecerunt pepla, alii sibi applicuerunt ad pectoralia.</p>
<p>Anno praenotato nona die mensis Augusti, pedites cum equitibus Alexandrinorum, qui erant in oppido Meisenheim, quod duobus ferme a monasterio Spanheim <note><hi rend='italic'>Rudesheim.</hi></note> distat miliaribus, circa solis ortum mane irruerunt in villam Rudesheim iuxta oppidum Cruzenach inopinate, raptisque omnibus inuentis eam ignibus incenderunt.</p>
<p>Fumo per aera surgente in altum, Palatinenses qui erant in oppido iam dicto, turmatim contra hostes exiuerunt, vsque ad villam procedentes ardentem. Sed Alexandrini mox vt villam incenderant fugerunt, et abductis nonnullis ex Rudesheim,
<pb id='s119' n='119'/>
<note><hi rend='italic'>Huffelsheim.</hi></note> et Huffelsheim rusticis, vna cum inuentis pecoribus et spoliis ad Meisenheim praesidium suum reuersi sunt.</p>
<p>Vndecima die mensis Augusti capitaneus ducis Alexandri, Henricus de <note><hi rend='italic'>VVimesheim.</hi></note> Svvartzenburg eques auratus, ruricolas villae VVimesheim coenobio Spanheimensi vicinae pro centum viginti florenis ab incendio liberos dixit atque securos Noluit enim incendere viliam, quamuis sub ditione Palatini constitutam, propterea quod Dux Alexander patronus et collator esset Ecclesiae parochialis.</p>
<p><note><hi rend='italic'>VValdenhausen.</hi></note> Villam quoque VValdenhusen, quae iuris est nobilium de vicino castello Dalburg, pro trecentis florenis liberam ab incendio fore promiserunt Alexandrini.</p>
<p>Quarta die mensis Septembris mane ante Solis ortum exeuntes de Meisenheim Alexandrini, silenter intrauerunt Comitatum Spanheimensem, vaccasque centum viginti, et porcos ducentos iuxta villam Bickelheim, pascentes abegerunt. Villam quidem capere nisi sunt, sed non potuerunt, quam incolae prius fossatis, saepibus, et propugnaculis munitam die et nocte diligentius custodiebant, die autem sequente mane surgentes viri de Beckelheim numero viginti, auxilio quorundam de oppido Sobernheim, ante Solis ortum se haud procul ab oppido Meisenheim in nemore absconderunt, donecpecora egrederentur ad pascua: quibus more solito egressis, erumpunt de insidiis qui latuerant viri, pecora non suspicantibus Alexandrinis abigunt, et Bickelnheim velociter introducunt.</p>
<p>Vnde nona die mensis memorati Septembris Alexandrini rursus de oppido Meisenheim turmatim exeunt: et circa nonam horam de mane in agrum Sebernheimensis oppidi cum silentio irruentes, omnia quae inuenerant pecora, nullo percipiente in oppido secum ducentes ad Meisenheim minauerunt.</p>
<p>Est autem inter Sobernheim et Meisenheim vnius duntaxat miliaris distantia.</p>
<p>Vicesima post haec die mensis Septembris, quae fuit sexta feria post exaltationis <note><hi rend='italic'>Zusch.</hi></note> Sanct. Crucis, Alexandrini mane diluculo venientes ad castrum Zusch in nemore situm, quod Saonus nominatur a Spanheimensibus, a Treuirensibus autem et Mosellanis Hidorus, donec egrederentur ad pascendum pecora, latuerunt.</p>
<p>Est autem nemus hoc in maiori parte latitudinis vnius Teutonici milliaris, in minori semissis: cuius initium a Rheno inter Bing ones et Bacheracios captans per comitatum Spanheimensem Cynonotosque Treuirenses, et Lotharingios in sines porrigitur, cotinuatum sine intercapedine Metensium. Ea pars nemoris memorati <note><hi rend='italic'>Sahne.</hi></note> quae sub Moguntina continetur dioecesi, nuncupatur Saonus.</p>
<p>Illa vero quam dioecesis comprehendit Treucrica, Hidorus nominatur, sylua <note><hi rend='italic'>Ider.</hi></note> certe quercubus, pascuis, et glandibus diues. Itaque latitantes in insidiis tecti nemore Alexandrini, mox vt pecora de castello viderunt exire, submiserunt in habitu rusticano viros antea dispositos, qui portas, ne clauderentur praeoccuparent. Quorum consestim secuti vestigia, ceperunt nullo resistente castellum, ipsiusque domicellum Iohannem de Hohenstein adhuc dormientem in lecto ceperunt, abducentes <note><hi rend='italic'>Iohan. de Hohenstein.</hi></note> captiuum. Deindeomnem scrutantes supellectilem, in praedam sumentes abducunt, et castrum igne supposito redigunt in fauillam. Non enim confidebant integrum seposse retinere castellum, propterea quod et iure foedali Archiepiscopo subiiceretur Treuirorum, et Ioannes de Hohenstein Dominus castelli neque Palatino neque alteri alicui hac durante guerra seruiret. Vnde cunctis rem medullitus intelligentibus visum est, Alexandrinos viro grauem et non dissimulandam fecisse iniuriam. Sed quid? Non iudex iudicat. Transeamus.</p>
<pb id='s120' n='120'/>
<p>Vicesima octaua die Mensis Septembris Alexandrini de Oppido Meisenheim rursum egressi, Merxheim villam (vt supra diximus) sub tuitione Philippi Comitis <hi rend='italic'>Svvicker de Sickingen.</hi> Palatini positam, quae iuris eratimmediati Svvidegeri de Sickingen equitis aurati, qui tunc in exercitu Ducis Ruperti fuerat personaliter occupatus in Bauaria, et Ioannis Captiui de Hohenstein memorati, spoliauerunt, et igne submisso quod reliquum fuerat a priore incendio, funditus destruentes in fauillam redegerunt, magno cum damno incolarum.</p>
<p>Eodem quoque die pars vna exercitus Alexandrinorum villam et castellum <hi rend='italic'>Seyn.</hi> Seyn Svvidigeri militis de Sickingen iam dicti spoliauerunt, et per incendium funditus destruxerunt, irruentes more suo per turmas.</p>
<p>Dum haec omnia quae diximus fierent, et quaedam alia plura memoriae non occurrentia nostrae, mandato Ducis Alexandrini contra Philippum Comitem Palatinum, tempus mensium quinque consumebatur, quo bellum durauit: intereaque agebantur quae sunt dicta prius, de Maximiliani Regis in Bauaria exercitu, Ducis quoque Vdalrici de VVirtenberg, et quae sumus dicturi de crudeli vastatione VVilhelmi Landgrauii prouinciae Hassianorum. Verum quia breuiter descripsimus Alexandri Ducis memorati gesta contra Philippum Comitem Palatinum, sicut nostrae occurrebant memoriae; ordo iam postulat rationis, vt quid Pala inenses auserint aduersum partes ipsius Ducis Alexandrini, quantum nobis constare poterit, breuiter dicamus.</p>
<p><note><hi rend='italic'>Nie. Brun. de Smidperg.</hi></note> In primis autem Nicolaus Brunonis, vel (vt propius accedam) Brunus de Schmitdeberg, ex parte Palatini capitaneus eorum, qui apud Stauronesum erant in praesidio, vir audax, fortis, et bellicosus, in vigilia natiuitatis Sancti Ioannis Baptistae contractis ex Stauroneso <note><hi rend='italic'>Creuzenach. Ober und nieder Hausen</hi></note> copiis Alexandri Ducis villas duas circa Nahum fluuium in vicino positas, Husen videlicet inferius et superius, inuasit, spoliauit, incendit, ac praeter Ecclesiam funditus destruxit. Viros ruricolas quotquot inuenire potuit, cum pecoribus et praeda captiuos abduxit: quos pecunia interueniente postea <note><hi rend='italic'>Roede.</hi></note> liberos abire permisit. Sequenti die festo D. Baptistae Ioannis villam Rode simili vastatione depraedatus incendit, et nonnullos ex rusticis captiuos abduxit. Reliquas etiam in circuitu villas, curtes, et quicquid sub tuitione fuerat Ducis Alexandri, hostili incursione deuastans spoliauit, incendit ac funditus destruxit.</p>
<p><note><hi rend='italic'>Ioh. Landschad.</hi></note> Posthaec XIX. die mensis Iulii venit ab Heidelberga Ioannes Landschad de Steinach eques auratus, Palatini capitaneus et Dux exercitus, cum armatorum copiis ad oppidum Cruzenach, et manserunt ibi diebus sex, incrementum sui et machinas bombardarum expectantes. Quibus interea cum bombitonantibus aduectis, vicesima sexta die mensis iulii Stauronesum in magna multitudine exiuerunt per ordinem, primo pedites ac deinde pulchro apparatu dispositi equites: iter contra Ducis Alexandri Comitatum dirigentes. Erat autem mane circa horam septimam, quando primi exire coeperunt, et ordine sequentes alii continuo, paulo post nonam horam vltimi exiuerunt: fuit enim copiosus exercitus.</p>
<p>Eodem die venerunt cum festinatione ad planitiem quae est inter montem <note><hi rend='italic'>Disbodenberg.</hi></note> Sancti Disibodi et Odernhem Ducis Alexandri oppidulum, et ibi castra fixerunt. Erant autem in ipso monasterio montis S. Disibodi, quinquaginta stratiotae pro custodia stodia loci ab Alexandro deputati: qui cum vidissent exercitum Palatinensium aduenire, confestim relicto praesidio fugerunt ingressi monasterium. Palatinenses duos vel tres Monachos duntaxat inuenerunt, caeteris cum abbate hostium metu iam pridem ad loca tutiora translatis. Magnam petrones crudelitatem in eo coenobio exercuerunt, quam veritatis amore transirenon possumus. Vini plaustra non minus quinquaginta in cellario repererunt: quo si modeste fuissent vsi, exercitui multis diebus potuissent sufficere. Sed passim omnes qui volebant irruentes sine ordine,
<pb id='s121' n='121'/>
sine modestia, sine discretione, vinum potabant, et multo plus effundebatur super terram, quam in vsum verteretur humanum. Enimuero cum instrumenta non haberent, vel ad perforandum opercula vasorum, vel in quibus possent recipere vinum, lanceis et pugionibus aperuerunt foramina; et bibentes quantum poterant, reliquum defluere in terram permittebant.</p>
<p>Quidquid in monasterio repererunt, sine timore Dei totum rapuerunt: non relinquentes vel cochlear vnum, vel aliud quidquam minimum. Nam plumbum de tectis atque fenestris, clauos ferreos de ligneis parietibus, pallas de altaribus, simul et corporalia furtiue sustulerant. Non milites, non nobiles, non equites ista fecerunt; sed nudi pedites et rustici petrones, qui vel iussi vel vltronei se coniunxerunt exercitui. Nihil reliquerunt intactum, nihil integrum, nihil non violatum. Verum Abbas prouidus futurorum, calices, priuilegia, libros, et quaeque quae monasterii pretiosa clenodia tempestiue ad Meisenheim fecerat transferri.</p>
<p>Fuerunt tamen nonnulli ex eorum numero, qui de nobilitate gloriantur, in Sobernheim oppido Palatini domicilium habentes, qui sublata publice de monasterio torcularia, vasa quoque vinaria, lectisternia, scamna, mensas, foenum, stramina, et quidquid inuenerunr vtensilium seu rerum domesticarum, impune rapuerunt, et curribus multiplicatis in sua nullo contradicente fecerunt abduci.</p>
<p>Eodem quoque die S. videlicet matris Annae, Palatinenses oppidum ante dictum Odernheim (quod <hi rend='italic'>Cotirodunum</hi> veteres nuncuparunt) obsidione cinxerunt, <note><hi rend='italic'>Odernheim.</hi></note> et machinis bellicis siue bombardis acriter impugnarunt. Nec minus qui erant in oppidulo, viri et mulieres, turribus et muris conscensis, balistis, bombardis, et lapidum eiectione se fortiter defensare conati sunt. Superati tandem multitudine impugnantium Odernheimenses cum se nec defensare possent diutius, nec aliunde sperarent auxilium; et se et oppidum sub certis quibusdam conditionibus in manus Palatinensium tradiderunt, die scilicet XXVIII. mensis Iulii, quae fuit dominica, et martyrio Sanct. Pantaleonis festiua, circa quintam horam post meridiem, obsidionis die tertia. Oppidum Palatinenses ingressi, et per domos discurrentes, quicquid inuenire poterant diripiebant. Oppidani autem cum vxoribus et liberis suis ad Ecclesiam confugerant parochialem, in quam etiam res suas quasque meliores ante biduum comportauerant, in qua et saluae manserunt. Ioannes etenim Landschad miles et capitaneus Palatini memorabilis cum esset Christianae pietatis amator, simul et iustitiae cultor, nulla potuit ratione persuaderi vt quempiam suorum Ecclesiam permitteretingredi. Omnia ergo salua manserunt, quae in Ecclesiam fuerant reposita: nec minimum quid ex eis fuit ablatum, positis iussu capitanei ad ianuam custodibus, qui nulli concederent introitum.</p>
<p>Deinde conuocati ad forum oppidani (vt moris est) in verba Palatini Comitis omnes iurauerunt. Erat quidem paruum oppidum, sed muris, turribus, et fossatis optime munitum: habens ab oriente Glanum fluuium non facile transmeabilem. Propterea confisi de firmitate loci per triduum oppidani, quamuis pauci essent numero, fortiter steterunt, promissum a Duce praestolantes auxilium. Quo non veniente, bello praeposuerunt salutem. Capto autem oppidulo, Palatinenses muros et turres per gyrum deiicientes impleuerunt fossata, nerelinqueretur Alexandrinis occasio vel spes aliqua recuperationis. Perierunt ab vtraque parte nonnulli, bombardarum lapidibus miserabiliter obruti.</p>
<p>Inde mouentes exercitum Palatinenses per Alexandri Ducis terras, iter versus <note><hi rend='italic'>Lautern.</hi></note> Luteram Palatini oppidum instituerunt, plures in medio villas aduersariorum depraedantes incendio vastauerunt. Procedentes autem ordine coepto vlterius, Alexandrinos ab obsidione villae Bicklenheim (de qua diximus) fugauerunt. Pepercit in his omnibus Philippus Comes Palatinus Alexandro nepoti, quem indubitanter
<pb id='s122' n='122'/>
perdere potuisset, si ambo aequali odio laborassent, quorum alter plus voluit quam potuit, alter noluit quantum inferre mali potuit inimico.</p>
<p>Post haec XVIII. die Septembris Nicolaus Brunus de Smidberg capitaneus Palatini Comitis, in Stauroneso contractis oppidanorum copiis, terram Ducis Alexandrini <note><hi rend='italic'>Moscheln.</hi></note> rursus intrauit. Moschelen inferius cum aliis quibusdam villis per circuitum spolians incendit, rusticos nonnullos abduxit captiuos, pecora quoque multa abegerunt, qui cum eo fuerant stratiotae. Tanta fuit in oppido Stauroneso equorum, boum, et ouium copia, ex Principatu Ducis Alexandri raptorum, quantam prius in his terris nemo viderat vnquam. Vidimus tunc oues quingentas venundari pro florenis quinque atque viginti, equos, vaccas, porcos, pro vilissimo comparari prerio. Emptoribus tamen quibusdam, quod de rapina comparauerant Tholosanum versum est in aurum, vt poenas auaritiae luerent, qui scienter iniuste acquisita vili pretio sibi vsurparunt.</p>
<p>Quartum contra Philippum Comitem Palatinum duxit exercitum VVilhelmus Hassiorum Landgrauius, secum habens propriis in personis Heinricum Ducem Brunsvvicensem, Heinricum quoque Ducem Mekelnburgensem, Emichonem Comitem de Liningen, Comitem de Lippia, Comitem de Koenigsstein, aliosque plures nobiles et Comites, quorum aliqui odio Palatini laborantes, vt proprias causas praetendentes, spontanea voluntate militabant, alii stipendio fuerant ab eo conducti.</p>
<p>Contractis itaque suorum copiis, princeps memoratus de Hassia egrediens, cum magno exercitu venit ad Francofurdiam. Quem Francofurdenses mandato compulsi regio per oppidum et pontem Mogani transire permiserant. Qui mouens <note><hi rend='italic'>Bensheim.</hi></note> exercitum in terram Palatini, Bensheim oppidum in strata montana situm firmissima obsidione vallauit. Verum Palatinensium exercitus ab Heidelberga missus cum machinis et bombardis in auxilium obsessorum vsque adeo terruit hostem, quod mox obsidione soluta sine effectu recessit, et omnes in circuitu villas Comitis Palatini <note><hi rend='italic'>Lors.</hi></note> iuris spoliauit, incendit ac funditus euertens destruxit. Monasterium Laurense Praemonstratensis ordinis, quod aliquando fuit ordinis nostri, et vna de quatuor Abbatiis regalibus Germanici regni, cunctis rebus et bonis inuentis spoliauit, frumenta <note><hi rend='italic'>Geravv.</hi></note> et vinum in proximas munitiones suas territorii de Geravv, (quae fuerunt aliquando Philippi Comitis vltimi de Kazenellenbogen) fecit abduci, non sine iniuria Dei, et incommodo fratrum grauissimo. Nouum castrum, quod Fridericus Comes Palatinus tutor quondam Philippi, et patruus, in nemore construxit, ad sinistram de <note><hi rend='italic'>Friderichsburg. Lampertheim.</hi></note> VVormatia pergentibus ad Laudenburgum, ex suo nomine <hi rend='italic'>Friderichspurg</hi> nominauit, pulchrum et amoenissimum igne submisso in fauillam redegit. Lamperten, et omnes in circuitu villas spolians incendit, et inuentos ruricolas captiuos abduxit.</p>
<p>Deinde castellum Stein nuncupatum, haud procul a VVormatia, traditione <note><hi rend='italic'>Stein,</hi></note> castellani obtinuit. Cumque omnia desolasset ab ista parte Rheni, quae potuit, a VVormatiensibns transitum nauigio per Rhenum in aliam partem Rheni sibi concedi postulauit. Sed VVormatienses iura vicinitatis illaesa custodire volentes, non permiserunt.</p>
<p>Interea dum haec agerentur, Philippus Comes Palatinus in sua munitione <note><hi rend='italic'>Heidelberg.</hi></note> sortissima residebat Heidelbergae, finem et exitum rei expectans. Castrum eius residentiae muris, turribus, montibus et situ fortissimum est, nec facilis patet accessus: in quo tot machinas reposuit bellicas atque bombardas, numero et magnitudine ingentes, quantas vel quales antehac apud vnum Principem non vidimus in Germania. Oppidum quoque Heidelberg satis ante munierat, et victualia pro triennio
<pb id='s123' n='123'/>
sufficientia praeparauerat. Viros etiam audaces atque fortitudine potentes pro loci defensione in praesidio habuit, et hostium aduentum securus expectauit.</p>
<p>Haec non ignorans Landgrauius, in terminis Stratae montensis lancea pugnat et ludit: sed oppido Heidelberg metu bombardarum appropinquare non valuit neque fluuium Neckarum ad superiora Comitis Palatini villagia transiuit. Et causa forsitan erat etiam alia, quod bombardas tantae molis et fortitudinis secum de Hassia non adduxerat, propter locorum distantiam, quibus vel muros potuisset deiicere, vel impugnare ciuitates. In argumentum adiungo veritatis quod in toto calamitatis huius tempore nec oppidum aliquod munitum cepit violenter, neque castellum, nisi per deditionem eorum voluntariam, qui ad defensionem positi animis defecerunt, custodiae propositum abiicientes.</p>
<p>Videns ergo Princeps Landgrauius, quod per VVormatienses non posset ad vltra Rhenana Palatini habere commeatum, neque aliunde conquirere naues quae tantam exercitus multitudinem sine periculo per Rheni flumina transducerent; descendit ad Moguntiam, et consensu (vt dicebatur) eorum, qui locum et vices tenebant Archiepiscopi, tunc in Haschasfenburg sedentis quieti, contractis vndique nauibus <note><hi rend='italic'>VVeissenavv.</hi></note> apud VVissenavv villam, de opposito Sancti Victoris extra Moguntiam, transduxit exercitum. Veneratiam tunc hora, in qua Clerus Moguntinus vicem rependit Comiti Palatino pro damnis, iniuriis, et contumeliis, quibus per annos decem et amplius ab officialibus eius in Alzen et Cruzenach non mediocriter fuerat laesus et grauatus, quemadmodum in superioribus ex parte iam diximus. Non sunt incognita nobis mala, pericula et damna, quae omnis in Moguntia clerus in censibus, in decimis, in reditibus annuis et libertatibus passus est, per dissimulationem memorati Principis et per eius in vicino ministeriales; iustene an iniuste, nihil ad nos.</p>
<p>Erant quidem ex nobilium genere, qui causas et querelas contra Moguntinam Ecclesiam praetendentes aduersus Bertholdum Archiepiscopum, et omnem per totam dioecesin clerum multis annis incursus fecerunt hostiles; frumenta decimarum, curtium et aliarum possessionum, si pecunia interposita non redimerentur clericorum, in agris et horreis igne concremantes. Quid loquar de testipremis, parricidis, et sacerdotum detentoribus? quorum tanta fuit nostris diebus crudelitas in comitatu Spanheimensi. et circumcirca, vt nec monachi coenobia, nec presbyteri villagia quaquam tuto ingredi possent. Parco autem, ne historiam nimium exaggerando etiam cum veritate videar excessisse.</p>
<p>VVilhelmus itaque Hassiorum Landgrauius postquam consensu, permissione et auxilio Moguntinensium nauigio traduxisset exercitum, castra posuit in villa <note><hi rend='italic'>Schornsheim.</hi></note> Schornsheim, haud longe a Moguntia: omniaque in circuitu vsque ad Oppenheim, quae iuris erant Palatini, deuastauit, villas spoliauit, incendit, ac funditus destruxit. Magna fuit in exercitu eius quorundam impiorum crudelitas, eorum maxime, quos incendio praefectos, <hi rend='italic'>Brantmeister</hi> vulgo nuncuparunt: qui Ecclesias non solum villagiis contiguas, sed etiam aliquantulum remotas, cum seruare potuissent, ex industria propria igne supposito vna cum viculis et villis incenderunt et destruxerunt.</p>
<p>A Schornsheim Landgrauius mouens exercitum per terras circumduxit Comitis <note><hi rend='italic'>Altzey.</hi></note> Palatini vsque ad Alzen, et ibi non procul ab oppido castra metatus est. Positis autem papilionibus cuncta per gyrum in agris frumenta, quae iam erant maturitati proxima, equorum multitudine consumpsit, et reliqua conculcando destruxit. Villas incendio dedit, spolia rapuit, et nec Domino consecratis Ecclesiis pepercit.</p>
<pb id='s124' n='124'/>
<p>Quicquid enim rerum aut substantiae pauperum rusticorum in Ecclesias propter maiorem fuerat securitatem repositum, tutum cessit in praedam exercitui Hassiorum. Omnia etiam vasa et ornamenta Ecclesiarum, quas incenderant, diripuerant. Est oppidum inter Oppenheim et Alzen, Gauiodorum nuncupatum, regni <note><hi rend='italic'>Gavv-Ordernheim.</hi></note> Germanici antiquissimum, quod a multis annis Palatinatui dignoscitur impignoratum. Ad hoc oppidum Landgrauius exercitum vbi admouet, nimio pauore conterriti ciues in occursum eius properant, portarumque ei claues praesentant, et se suosque et oppidum eius ditioni submittunt. Quorum leuitatem, ne dicam perfidiam, etiam hostis ipse detestabatur, quod oppidum habentes, muris, turribus, atque fossatis muniti, tradidissent nulla adhuc necessitate compulsi. Vnde in poenam perfidiae cunctis traditores bonis spoliauit, dimissoque oppido retrocessit, et viros omnes <note><hi rend='italic'>des Gaues.</hi></note> in eo repertos secum captiuos abduxit. Omnes in circuitu Gauii villas spoliauit et incendit, quae ad dominium pertinebant Comitis Palatini, his duntaxat exceptis, in quibus clerus Moguntinus vel curtes habuit vel decimationes, quibus rogatus ab eis libenter pepercit.</p>
<p>Multam in Gauio tam Oppenheimensi quam Wormatiensi circa Alzen et Stauronesum (qui <hi rend='italic'>Nahagavv</hi> appellatur) praedam in frumento, in vino, et in variis vsus humani rebus Landgrauius reperit, cepit, et in sua secum abduxit. In duabus <note><hi rend='italic'>Saulbeim. VVesthouen.</hi></note> namque villis Savvlheim et Westhofen plus quam mille vini optimi plaustra inuenit. Quid vel quantum in aliis tam multis et magnis putandum est reperisse villis atque castellis per meticulosam deditionem obtentis.</p>
<p>Interea cum haec Landgrauius positis circa Oppidum Alceia castris, omnia (sicut diximus) deuastaret, compassus, nec immerito sui Comes Palatinus dispersum conuocauit exercitum, et misit eum sub manu capitanei sui Iohannis Landschad contra Hassios ad Alzeiam. Quorum aduentu Landgrauius cognito, non duxit eorum exspectare praesentiam: sed mouens inde per tria fere miliaria nostra discessit, <note><hi rend='italic'>Blenich. Gentzingen.</hi></note> inter duo villagia Blenieh et Genzingen, iuxta Naham fluuium, spatio dimidii miliaris a Stauroneso siue Creuzenach oppido, castra locans, quinque ibidem diebus in papilione remansit. Ad quem venit in castra Dux Alexander cum mille ducentis viris, qui dudum ei contra Philippum Comitem Palatinum fuerat confoederatus, et habuerunt inter se diutius optata colloquia. Riserunt Ducem primores Hassiorum, quod Princeps tam inclyti nominis contra potentissimum aduersarium, Comitem videlicet Palatinum, maiorem non haberet exercitum. Dux vero Alexander peractis his pro quibus venerat, in Meisenheim reuersus est.</p>
<p>Non vacabant otio in ea statione Hassii, sed more suo circumcurrentes per totam regionem, omnia diripientes, villas cum Ecclesiis crudeli malignitate incenderunt. <note><hi rend='italic'>Brandmesster.</hi></note> Habebant enim conuenientes moribus suis flammarum praepositos, qui nec Deum timebant, nec hominem reuerebantur: de quibus nemo dubitet, quoniam omnipotens Deus et suas et pauperum suorum aliquando vindicabit iniurias. Si non in hac vita, in futura tamen, et forfitan in vtraque.</p>
<p><note><hi rend='italic'>Armesheim.</hi></note> In primis autem spoliauerunt Armesheim villam, et incendio subuerterunt, quae non longe distat a Flanheim, in via euntibus de Bingen et Alzeiam, Ecclesiam quoque in ea nouam pretiosam atque pulcherrimam, quae ante paucos annos in memoria hominum et oblationibus fidelium ad memoriam Dominici sanguinis illo concurrentium fuerat constructa, spoliatam vasis et ornatibus cunctis, incenderunt funditus destruentes, sacerdotibus astantibus et lachrymantibus. Deinde villam <note><hi rend='italic'>VVansheim. Basenheim. Lamsheim.</hi></note> quae Wansheim dicitur; spoliatam similiter incenderunt. Basenheim quoque villam et ecclesiam simili vaesania spoliantes concremarunt. Lamsheim quoque villam
<pb id='s125' n='125'/>
magnam, cum Ecclesia pulchra et campanis, funditus incendio destruxerunt, omnia diripientes quaecunque inuenerunt. Viri euis loci audientes videntesque inimicorum <note><hi rend='italic'>Hedeshelm. Guldenbach.</hi></note> aduentum, in nemus vicinum secesserant. Hedesheim villam iuxta riuulum sitam, qui aurea ripa nominatur ab incolis terrae, cunctis bonis spoliatam igne submisso <note><hi rend='italic'>Labersheim.-Budesheim.</hi></note> totaliter euerterunt. Villas etiam Kappelsleubersheim Erbsbudesheim curtem nouam, et plures per circuitum Nahagavii et Stauronesi, quarum omnium nomina memoriae hac vice non occurrunt, cum Ecclesiis spoliauerunt, incenderunt, et penitus desolarunt. Brizenheim, Gentzingen, Bleinich, et Winzenheim cum nonnullis aliis villis magnis non incenderunt ad preces quorundam, simul et interueniente pecunia, quam <hi rend='italic'>Brandschatzung</hi> nuncuparunt. Spoliarunt tamen pauperes omnibus quae reperire potuerunt, aut secum abducere.</p>
<p>Est villa milliario distans a Cruzenach, fossatis, muro, saepibus, et propugnaculis admodum satis munita, nomine Sprenglingen, cuius incolae iam bello instante, <note><hi rend='italic'>Sprenglingen.</hi></note> rogauerunt Palatinum, vt eos bombardis tantum cum pulueribus et aliis necessariis prouideret, asserentes se et numero et fortitudine ad defensionem villagii sufficere, nec stratiotarum indigere suffragio.</p>
<p>Fecit Palatinus sicut petierant, noluitque grauare alienigenarum insolentia, vires tam audacter promittentes domesticas. Est enim villa non parui momenti. Veniente in regionem illam exercitu Hassiorum, solo eius auditu territi nimium viri omnes relicto villagio, bombardis, rebus, mulieribus, et liberis, ad Alzeiam oppidum fugerunt. Sic rusticorum stetit praesumptio, quae grandia proponit in hostem dum procul est et fugit ante praesentem.</p>
<p>Reperit in illo villagio multam Landgrauius praedam, vini plaustra quater centum, frumentorum ingentem copiam, bombardas, et variam in domibus rusticorum supellectilem. Erant enim homines admodum locupletes, sub ditione Comitis Palatini et Ducis Ioannis in Siemern habitantis indiuisibili dominio constituti, quibus annue contribuunt quingentos auri florenos pro taxa, quam ipsi <hi rend='italic'>precariam</hi> <note><hi rend='italic'>Beede.</hi></note> nuncupant subuentionem. Villam ne incendio periret, destinata consuetudine Hassiorum accepta pecunia Landgrauius immunem fecit.</p>
<p>Coeriobium est fratrum Canonicorum regularium Sancti Augustini de Windesheimensium obseruantia patrum, quod Comites de Spanheim olim fundarunt, non longe ab eo loco situm, vbi inter Stauronesum et Sprenglingen castra posuerant Hassii: in quod cum impetu irruentes non parua seruis Dei damna fecerunt et incommoda. Iussu tamen Principis temperatum est ne desolaretur in toto, pro qua liberatione ab incendio Prior loci ducentos auri nummos Landgrauio dare compulsus est, non attenta paupertate seu inopia qua fratres premebantur.</p>
<p>Interim vero quo Landgrauius apud Blenhim villam in papilionibus traxerat moram, et plures de exercitu hinc inde vagantes omnia (sicut dictum est) per anteriorem comitatum Spanheimensem, deuastarent, spoliarent et incenderent; nonnulli illorum extra ordinem discurrentes a Palatinensibus praerepti fuerunt, quorum <note><hi rend='italic'>Creuzenach.</hi></note> aliqui mox in campis occidebantur, plures etiam ad oppidum Cruzenach ducebantur captiui, homines Hassii pauperes et rusticani, qui mandato Landgrauii (cuius et subditi erant) venire in hanc necessitatem fuerunt compulsi.</p>
<p>Nobiles vero et equites Stauroneso minime appropinquarunt, Landgrauio autem praefato in loco qer quinque dies cum exercitu commanente fama exiit Ioannem Landschad Capitaneum Palatini cum toto exercitu ad oppidum Cruzenach
<pb id='s126' n='126'/>
contra Hassios esse venturum, sicuti et post biduum venit. Quod vbi Hassiorum innotuit Principi, summo mane diei sequentis castra. incendit, et exercitum versus Bingen adduxit. Tanta subito nebula siue caligo ex incensione castrorum surrexit, quod omnem circa regionem fumo et foetore impleuit, vsque adeo quod Palatinenses in oppido nihil pene viderent.</p>
<p><note><hi rend='italic'>Munster.</hi></note> In eo transitu de loco papilionum ad Bingen Landgrauius villam Monasterium dictam Bingiis proximam, quam Philippus Comes Palatinus ante paucos annos emerat a Comitibus Rheni (vt supra dictum est) vna cum ecclesia satis pulchra iussit incendi, ac penitus in fauillam desolari. Omnes autem de villa rustici metu Hassiorum prius fugerant, mulieribus duntaxat relictis cum paruulis. Sed et presbyter loci parochianus simili pauore correptus discesserat, Ministris iniquitatis iussa perficientibus, stetit iam villa in mediis flammis.</p>
<p>Landgrauius vero cum Ducibus de vico Brunonis, et Megaloburgensi, totoque suorum exercitu, ab alia parte Nahi fluminis parui et vbique transmeabilis, equo in sidens interitum villagii simul et ecclesiae male gaudens prospectabat, intuebaturque. Ardente iam in parte superiori Ecclesia, cum nullus adesset sacerdos, praeter Magstrum Heinricum plebanum ecclesiae Bingiorum virum doctum, morumque honestate integerrimum, et verbi Dei praeconem infatigabilem, qui ad hoc venerat, vt precibus incendium, si posset apud Principem obtinere, impediret: sed non potuit. Is ergo cum videret ardere templum, Christiana pietate commotus accurrit, et sacrosanctum corporis Domini sacramentum de hagiotheca manibus cum vasculo extraxit, flexisque in terram genibus cum multis lacrymis dixit: <hi rend='italic'>Heu, heu, heu, Domine Deus, siccine permittis humanam praeualere nequitiam, vt te de sanctuario tuo eiiciat, domum tuam incendat, teque migrare quasi hominem in aliena compellat.</hi></p>
<p>Surgensque confestim de terra, quoniam incendium ab omni parte vrgebat, et portans in manibus dominicum corpus, iter cum eo versus Bingen incepit. Inter multa quae dixit moerore plenus, et amaritudine magna perturbatus, sic fertur increpasse malignos: <hi rend='italic'>Oscelestissimi hominum, quando parceretis hominibus, qui creatori vestro non nouistis, quem hodie persequimini, aut cui maiorem infertis contumeliam? Contra dominum vniuersorum pugnatis, omnipotenti Deo bellum indicitis, saluatorem vestrum de mansione sua fugere compellitis, eius templum cum pauperum domiciliis concrematis. Credite Principes, credite Duces, credite omnes, quoniam iustus est omnipotens conditor et rector totius vniuersitatis, qui tantam hodie a vobis perfert iniuriam in longinquum non differet vindictam.</hi> Haec dicens, cum lachrimis iter continuauit inceptum, et portauit in Ecclesiam Bingiorum venerabile Sacramentum. Fuerunt qui dicerent, Landgrauium ad preces Bingiorum hanc in Monasterium exercuisse saeuitiam, qui optarent villam semel destructam non amplius restaurari, memores iniuriarum quas ante duodecim annos (vt supra diximus) ablato eis per triennium emporio sustinuerunt: quod Albertus Goler de Rauenspurg Palatini Comitis apud Stauronesum praefectus transtulerat.</p>
<p>Monasteriensi villa cum ecclesia succensa, et ardente, Landgrauius cum suis oppidum Bingiorum intrauit, quem Bingii magno cum honore suscipientes, vt <note><hi rend='italic'>Bingen.</hi></note> hostis victorem communis, ingenti laetitia salutarunt. Mansit in eo loco die vno, quo interim capta milites diuiderent, et venderent spolia.</p>
<p>Erant sane tunc temporis Bingiorum corda Palatinensibus haud mediocriter infensa, et tam aperte tamque manifeste, vt latere nec possent nec vellent. Si Moguntinos et maxime clerum, si denique Ringauios, (de caeteris tacebo) adscribam,
<pb id='s127' n='127'/>
certe non errauero. Quid enim? Omnes qui Palatino Comiti Philippo in hac turbatione fuerunt contrarii, etiam subditis eius proculdubio extiterunt inimici. Ego autem qui praelo (si dici fas est) harum tribulationum omnium sum positus, nihil aut parum causarum siue occasionum ignoro saltem eorum malorum quae sumus perpessi duro sub genere vindicandi, possem si expediret dicere multa, quibus nota paucis fierent manifesta, Sed in quem finem? Vt nulli fieret vulgari aestimatione iniuria. Transeo tamen consulto, ne aut in altera parte vindictam, aut in altera videar quaesiuisse adulationem.</p>
<p>Igitur Princeps Hassiorum Landgrauius ab oppido Bingiorum postera die <note><hi rend='italic'>Ingelnheim.</hi></note> mouens exercitum strata publica per terram versus Moguntiam iter assumpsit. Cumque ad regiam villam Ingelnheim, in qua Magnus Carolus olim perhibetur nascendi suscepisse principium, quae tunc sub ditione extitit Comitis Palatini, peruenisset; Castra inter Rhenum et Salissam riuulum ad meridionalem villae plagam locauit, non dubius animo, quin aulam Caroli regiam (quae hodie coenobium canonicorum est Sanct. Augustini) nullo contradicente cum spoliis posset obtinere.</p>
<p>Est autem locus ipse muris, turribus, et fossatis per gyrum bene munitus, in quo et multae sunt mansiones rusticorum, in quem viri et mulieres villagii omnes cum liberis et rebus suis confugerant, et ordinatis machinis praeparauerant se ad defensionem contra venientem Palatini hostem. Sicut enim longe supra diximus, temporibus Caroli IV. Ingelnheim ambae villae regales, cum oppidis Lutern, Oppenheim, et Gauodernheim, a Regno impignoratae sunt Palatinatui vsque in praesens. Positis itaque castris Landgrauius in loco memorato copias misit, qui aulam in villa Ingelnheim inferiori aut primo si possent incursu caperent, aut si reniterentur, qui fuerant interius obsiderent.</p>
<p>Villani autem qui erant in Aula, videntes e turribus et muris exercitum appropinquare hostilem, portas demiserunt apertas, ordinatis hinc inde bombardis in occulto, non solum intrinsecus post valuas, sed etiam in turribus et super muros, tantoque omnia silentio peregerunt, quod neque vox audiebatur cuiusquam, nec vllus tumultus. Accedentes vero Hassii, agminibus ordinatis contra portam Aulae exteriorem, cum eam reperissent apertam, et neminem viderent vel audirent, putabant metu fugisse omnes, et prae festinatione nimia valuas dimisisse reseratas. Cumque iam primi secundae approximarent portae, qui latuerant Palatinenses subito praeordinatas incendunt ex omni parte bombardas, quarum facies in turmam obuiam fuerant omnes directae. Fit mox clamor ab vtraque parte magnus, et ingens tumultus, cadunt Hassii plures bombardarum ictibus tacti, retrocedere vel declinare medii, ad partem ceteri tutiorem festinarunt. Clausis deinde portis ad muros villani conscendunt et turres, iacula vibrant in hostes, et multos eorum occidunt. Hac strage suorum accepta, Landgrauius iussit admoueri machinas, et Aulam a plaga meridionali obsidione vallari. Hi vero qui fuerunt in munitione, videntes quorsum res tenderet, cum tanto impetu lapides bombardarum miserunt in hostes, quod obsidionem nullo ingenio poterant firmare, sed abire compulsi sunt necessitate. Multi Hassiorum in hoc tumultu perierunt, quorum cadauera Landgrauius in vicino praecepit sepeliri, denique incendio quam plures interierunt quibus sepulturam ignis praebuit. Enimuero Landgrauio cum exercitu villagio approximante, mulieres iussu virorum de Aula progressae, omnes villae domos igne supposito incenderunt, quod alioquin hostes non dubitabant esse facturos. Cum ergo Hassii peruenissent ad locum, et purarent quod suorum quipiam vicum succendissent, coeperunt quidam spoliorum auidi per domos ardentes discurrere, et si quid esset relictum, quod raperent, diligentius inuestigare: quorum plures cadentibus super se domibus in cellariis, et
<pb id='s128' n='128'/>
alibi sub igne miserabili morte perierunt, spe lucri frustra decepti, cum prius omnia per villanos in Aulam fuerint deportata. Videns autem Landgrauius, quod sine magna suorum clade nihil mali posset inferre Palatinis in aula conclusis, remouit castra, et cum toto exercitu suo ad Moguntiam ascendit, et paucis in vrbe Moguntina diebus peractis, copias nauigio per Rhenum traduxit, indeque progressus castellum <note><hi rend='italic'>Hohenburg.</hi></note> quoddam Hohenburg nuncupatum, quod erat Comitis de Hanavve, partes Comitis Palatini defendentis, obsidione cinxit, expugnauit, et postremo per deditionem eorum qui intus erant, obtinuit. Per dies igitur aliquot impugnando praedictum Comitem de Hanavve, et alios Palatini fautores, ab ista parte Rheni Landgrauius moram traxit. Et quia mente concluserat, Rheno transmisso copias reducere in terram Palatini, et cuius iam villas spoliauerat, et incenderat non munitas, etiam castella et oppida munita, quae prius contingere non potuit, machinis et bombardis debellare; cum magno labore ac multis impensis, quicquid instrumentorum aut machinarum habere potuit, ad se adduci fecit, bombardas videlicet et numero multas et satis ingentes. Venit internuntius ad Stauronesum, vbi tum eramus, qui certissima exploratione praemissa nunciabat, Landgrauium in via constitutum cum exercitu suorum magno, habentem bombardas et machinas bellicas multas, et apparatum terribilem, illiusque esse propositi quod copias Rheno iterum apud Moguntiam transmisso in terras Palatini velit reducere, et munitiones per Gauium omnes violenter expugnare.</p>
<p>Iam enim non paruam machinarum partem per Franckfordianos, et Mogani partem ad Russelsheim castellum suum traduci fecerat. Audientes haec, qui erantin Crucenach Palatinarum partium defensores, contractis sine mora copiis, in <note><hi rend='italic'>VVeissenavv. S. Victorsberg.</hi></note> manu valida transierunt versus Moguntiam, et villam Wisenavv, simul et montem Sancti Victoris praeoccuparunt, Landgrauio interdicturi commeatum. Non enim alio Rhenum transire potuit loco quam ibidem, propter pondus machinarum, quas per Moganum traducere ad castellum in opposito Moguntiae villam non potuit. Displicuit Moguntinensibus non mediocriter, quod montem Sancti Victoris et villam subiectam praeoccuparent Palatinenses, quamuis nihil in contrarium praeter indignationem vacuam verius possent opponere.</p>
<p>Landgrauius autem cum didicisset, quod Stauronesii montem praeoccupassent, et vadum, substitit et procedere vlterius dissimulauit. Misit tamen pedites quosdam, ad tentandum si nauigio Rhenum transire quoquo modo potuissent illaesi. Qui cum venissent ad vadum, et iam naues intrassent, coepissentque alteram remigare in partem, bombardas ordinatas in eos soluerunt igne Palatinenses, et retrocedere compulerunt. Retraxit itaque pedem Landgrauius, et propositum reuocauit.</p>
<p>Quinta die mensis Augusti anno praenotato, Palatinenses venerunt in magna multitudine ad montem Sancti Victoris, et manseruntin eo sex diebus, non sine damno et incommodo clericorum, qui prius ad ciuitatem omnes confugerant aduentu eorum perterriti, nec prius inde volebant recedere, quam Canonici Moguntinenses vna cum ciuibus, et Archiepiscopi locum tenentibus promitterent, ac literis cautionibusque necessariis firmarent, quod Landgrauio transitum deinceps vltra Rhenum nullatenus essent concessuri. His promissionibus cum sufficienti cautela susceptis, Palatinenses duodecima die mensis Augusti ad sua redierunt.</p>
<p>Cernens autem Landgrauius, quod per Moguntinos transitum habere non posset, aliud in Palatinum destructionis non paruae medium adinuenit. Est oppidulum <note><hi rend='italic'>Caub.</hi></note> cum adiacente in monticulo castro nomine Cuba, in descensu Rheni ad dextram, parum distans ab oppido Baccherach, satis pingue habens telonium, quod
<pb id='s129' n='129'/>
vtrumque iuris et dominii est Comitis Palatini. Existimans vero Landgrauius rebus suis optime fore prospectum, si hoc oppidum cum telonio posset acquirere, contractum prius illuc mouit exercitum, et octaua decima die Mensis Augusti castra in monte contra oppidum locauit, ab eadem videlicet parte fluminis, quasi ex opposito Baccherach. Non enim potuit exercitum propius locare, propterea quod oppidum naturali situ munitum non sit accessibile multitudini, habens ab Oriente praeruptos et altissimos montes, a meridie vero flumen Rheni, ab vtraque parte montibus conclusum.</p>
<p>Mons vero in quo Landgrauius castra posuerat, inter Orientem et meridiem sic manet dispositus, quod obsessores in arcem et in oppidum cum volebant poterant habere prospectum, si paululum ad eius cacumen propius accessissent, Bombardarum tamen iacula haud facile in oppidum traiicere poterant, propter altitudinem montis: a cuius si parum descendissent cacumine, facilius ab his qui vel in arce fuerant, vel in oppido, laedi machinis potuissent, quam laedere, pro eo quod Bombardarum iacula certius diriguntur aliquantulum eleuata, quam omnino in bassum depressa. Vnde plures Hassiorum qui cum bombardis a montis cacumine aliquantum descenderant, Cubanorum iaculis perierunt, cum ipsi nullum aut rarum ex illis possent attingere, lapidibus proiectis in Rhenum cadentibus.</p>
<p>Durauit ista Cubana obsidio triginta nouem diebus, in quibus Landgrauius arcem et oppidum continuis pene machinarum ictibus pulsauit. Et licet partem turris et muri de castello tandem vi bombardarum deiecerit, arcem tamen propter inaccessum montis non potuit inuadere, his qui fuerant intus viriliter obsistentibus. Erant in Cuba quingenti et mille viri pugnatores, qui Hassiorum insultibus fortiter reluctantes, multos eorum ad legendas vuas, quae iam coeperant maturescere, in vineta descendentes, bombardarum iaculis occiderunt.</p>
<p>Vicesima octaua die mensis Augusti, Ioannes Landschad Comitis Palatini ductor exercitus, a Stauroneso cum trecentis equitibus et populo terrae in multitudine magna exiens in auxilium Cubanorum contra Hassios, venit ad Baccharach, et postera die Castra metatus est in monte iuxta oppidum iam dictum directe in opposito papilionum Landgrauii, eratque inter duos exercitus istos grande satis interuallum, simul et praeterfluens Rhenus, et nihilominus bombardarum se iaculis impetebant. Audiebatur strepitus machinarum vtriusque partis in alterutrum fulminantium, apud Stanronesum in arce, cum tamen sit non minus quatuor milliarium nostrorum distantia. Partem vero copiarum praefatus Capitaneus noctu misit in Cubam, quod in die non satis tuto fieri potuit propter Hassiorum prospectum, qui lapides instrumentis de monte proiiciebant in Rhenum. Nemo potuerat in die nauigio vel terra intrare vel exire Cubam, quem Hassiorum in montis cacumine bombotannales non viderent. In nocte autem liberum Cubani habebant accessum, et recessum, cum eos Hassii neque videre possent, neque fulminibus impedire aut laedere vel impetere bombardarum.</p>
<p>Multa ingeniose tentauit in ea obsidione Landgrauius, et pro variis machinis pecuniam et instrumentis bellicis profudit ingentem. Vasa impleuit pice, sulphure simul et aliis rebus ardentibus multa, quae de summitate montis, qui Cubae supereminet, emittens in oppidum volubili cursu ardentia praecipitauit. Sed omnia frustra, omnia casso labore consumpsit, et non paruum rerum suarum dispendium recepit. Nam omnia pene vasa bellica vel bombardae in castris ad vsum habitae, quam primum semel aut bis officio seruierant suo, rumpebantur. Quae vtrum fortuito casu, seu maleficii alicuius interpositione contigerint, ignoramus: licet in Cuba fuerit vnus ex stratiotis, quem nouimus gloriantem, quasi arte quadam occultissima
<pb id='s130' n='130'/>
(ne dicam vanissima) ipse cunctas nouerit confringere bombardas etiam non praesens, modo eas videat vel a longe, vel audiat strepitum facientes.</p>
<p>Quarta diemensis Septembris, anno praenotato, cum propter montis altitudinem, in quem Landgrauius castra posuerar, machinarum praefecti non praeualerent iaculis attingere castellum, et multo minus oppidum quod erat inferius, sed maior pars globorum in altum euadens nimium caderet in Rhenum factis nocte fossatis, <note><hi rend='italic'>Cartaunen.</hi></note> bombardas maiores, quas Capitales appellant atque Carthunas, per decliuum montis submisere catenis, arbitrantes locum ad opus machinarum se reperisse magis idoneum et aptiorem. Mane autem cernentes Cubani, Hassios in decliuo montis cum machinis laborantes, confestim e castro simul et oppido tam fortiter et sine intermissione iacula in eos direxerunt, quod necessitate compulsi, relictis in loco bombardis, retrocesserunt. Manserunt in loco bombardae sine vsu, ad quas nec Hassii in die accessum habere potuerunt, nec Palatinenses, alternis inter se iaculis prohibiti. Sed neque in nocte licuit Hassiis vel custodire illas, vel sursum retrahere: tum quod Cubani etiam in tenebris certum iam in eos scopum nouerant, tum vero quod magnitudo ponderis retractum non permisit. Postremo tamen machinae in manus Gubanorum peruenerunt. Exeuntes enim nocte quadam viri audaces de oppido cum silentio, non sentientibus Hassiis bombardas facili conatu perdescensum montis traxerunt ad littus Rheni, et vlterius in Cubam, quos etiamsi hostes vidissent, prohibere tamen minime potuissent.</p>
<p>Nocte diem quartam mensis Septembris sequente, circa vndecimam post meridiem horam, ortum est in oppido Cuba casuale incendium per negligentiam vnius hominis, qui puluerem incensorium male custodiuit ab igne, in quo viri vndecim miserabili morte perierunt ex Stauroneso illuc destinati, qui dormientes in superioribus domicilii, priusquam euigilarent, ab igne fuerant praeoccupati. Domos viginti flamma consumpsit, cunctis metu hostium confluentibus ad muros.</p>
<p><note><hi rend='italic'>Ludouicus Philippi F. Pal.</hi></note> Sexta die mensis Septembris, Ludonicus Philippi Comitis primogenitus, cum quinquaginta equitibus, et sexcentis peditibus venit ab Heydelberg ad Stauronesum, quae est Cruzenach oppidum, et sequenti processit ad Baccherach in auxilium Cubanorum, qui annum tunc agebat sextum supra vicesimum aetatis suae, Princeps animo et viribus constans, pauci sermonis, sed verax, et stabilis.</p>
<p>Eodem quoque die venit ad Landgrauium obsidentem Cubanos in castra Heinricus Brunsuicensium Dux, secum habens Comitem de Lippia Westgallum, cum duobus pugnatorum millibus, bombardas adducens et machinas belli varias.</p>
<p>Anno Domini supra notato, XXV. die mensis Septembris, considerans Landgrauius post multos labores et grauissimas impensas, quod Cubam obtinere non posset, posteaquam nouem et triginta diebus eam obsedisset, maioraque accepisset ab hostibus damna quam intulerat, mane soluta obsidione recessit. Multa enim sua sponte (vt ita dixerim) in ea obsidione suscepit incommoda, tam in fractis pene omnibus bombardis, quam in variis machinis frustra compositis. Globos bombardarum ferreos non concauos sed solidos, plures quam sexcentos, aduersum Cubanos inutiliter proiectos amisit, quorum maior pars in Rhenum cadens submersa fuit.</p>
</div3>
<pb id='s131' n='131'/>
<div3 id='FrRS.01.08.03' n='3' type='section'>
<head>ADDITIO. HIC LVBET APPONERE POSITVM AD REI MEMORIAM SERVATAE CVBAE MONVMENTVM, QVOD IN RIPA RHENI IVXTA DOMVM TELONEI VISITVR, AVREIS LITTERIS NIGRAE TABVLAE INSCRIPTVM.</head>
<lg>
<l><hi rend='italic'><foreign lang='GE'>DIE iar von Christ geburt man zalt</foreign></hi></l>
<l><hi rend='italic'><foreign lang='GE'>Funffzehenhundert und vier alt,</foreign></hi></l>
<l><hi rend='italic'><foreign lang='GE'>Von Sontag nach Mari himmelfehrt,</foreign></hi></l>
<l><hi rend='italic'><foreign lang='GE'>Wart Cub sechsthalb vvochen belegert</foreign></hi></l>
<l><hi rend='italic'><foreign lang='GE'>Mit ganzer macht und heres crafft</foreign></hi></l>
<l><hi rend='italic'><foreign lang='GE'>Durch Hessen die Landtgraffschafft</foreign></hi></l>
<l><hi rend='italic'><foreign lang='GE'>Neunhundert Stein gehavven,</foreign></hi></l>
<l><hi rend='italic'><foreign lang='GE'>Als ihr die gros hie vvol schauvven,</foreign></hi></l>
<l><hi rend='italic'><foreign lang='GE'>Vnd neunhundert dreissig acht gegossen,</foreign></hi></l>
<l><hi rend='italic'><foreign lang='GE'>Sind funden vvorden von den verschossen,</foreign></hi></l>
<l><hi rend='italic'><foreign lang='GE'>Zu die verbrochen vnd verlohren sin,</foreign></hi></l>
<l><hi rend='italic'><foreign lang='GE'>Auch etlich versuncken in den Ryn.</foreign></hi></l>
<l><hi rend='italic'><foreign lang='GE'>Vnd vvievvol das Schloss nit vvar erbavven,</foreign></hi></l>
<l><hi rend='italic'><foreign lang='GE'>Als es sit der Zyt hier von navven</foreign></hi></l>
<l><hi rend='italic'><foreign lang='GE'>Von Pfaltzgraue Ludvvig vvorden befest,</foreign></hi></l>
<l><hi rend='italic'><foreign lang='GE'>Noch dannoch muesten die frembde Gest</foreign></hi></l>
<l><hi rend='italic'><foreign lang='GE'>Cub by der Pfaltz lassen bleiben.</foreign></hi></l>
<l><hi rend='italic'><foreign lang='GE'>Das vvir Gottes Gnaden zuschreiben,</foreign></hi></l>
<l><hi rend='italic'><foreign lang='GE'>Vnd auch der vverhafften Hand,</foreign></hi></l>
<l><hi rend='italic'><foreign lang='GE'>Dirs behelt all Vatterlandt.</foreign></hi></l>
</lg>
<p>Et hic finis Hassiorum belli contra Palatini Comitem extitit, in quo vterque non parum detrimenti accepit, quanquam congressi ad pugnam non fuerint. Tertio enim Landgrauius a facie Palatini declinauit exercitus, primo videlicet apud Bensheim, secundo prope Alzen, tertio iuxta Genzingen: quod ideo forsitan fecit, quia tunc secum non habuit machinas bomb ardarum.</p>
<p><note><hi rend='italic'>Limpurg.</hi></note> Eodem anno Philippus Comes Palatinus in monasterium Lympurgense, nostri ordinis, Spirensis dioecesis, praesidium quadringentorum virorum locauit contra Emichonem Comitem de Liningen, qui dudum (vt supra dictum est) Landgrauio confoederatus aduersum Principem animos gessit hostiles. Erat nihilominus inter Macarium dicti coenobii Abbatem, et memoratum Comitem vasallum eius iuratum, grauissima quaedam dissensio pro quibusdam in Dureckheim iurisdictionibus et aliis in nemoribus et aquarum decursibus bonis temporalibus, quae causam praestitisse videbantur, vt praesidio monasterium contra insolentiam hostis muniretur, quanquam id nec postulante, nec volente sit factum Abbate, qui tunc apud Spiram febribus grauiter aestuabat infirmus, in coenobio existente conuentu cum Priore, non sine inopia victualium, quia carnibus non vescebantur.</p>
<p>Vicesima tertia die mensis Iulii praesidium intrauit monasterium, et mansit in eo diebus nouem atque triginta, non sine graui laesione et iactura vtriusque status monasterii. Interea praecipiente Macario Abbate, libri, calices, ornamenta ecclesiae, priuilegia, et clinodia monasterii successiue ad Spiram sunt deportata. Remanserant autem plura domus vtensilia, lectisternia, vasa coquinae, tabulae siue imagines in ecclesia, et alia sine certo numero monachorum instrumenta, quae cum frater
<pb id='s132' n='132'/>
Gerhardus Badevvini de Odmersheim tunc loci Prior (qui nunc mecum est apud S. Iacobum iuxta Herbipolim) in Spiram transferre disponeret. Fridericus de Sarmsheim praesidii capitaneus restitit, asserens non expedire hanc rerum monasterii translationem, propterea quod rusticis in vicino manentibus cunctis timiditatem simul et fugam incuteret. Cessit necessitati prior imperanti, et contra voluntatem in monasterio dimisit omnia et amisit.</p>
<p>Vicesima nona die mensis Augusti, quae fuit decollatione S. Iohannis Baptistae solennis, fratres diuinum ex more celebrauerunt officium, et in medio tumultu armorum, quantum licuit, suum canonem Prioris sub directione custodiuerunt. Erat enim Gerhardus prior memoratus regularis disciplinae studiosus amator, qui a teneris vnguiculis in coenobio Lacensi optime institutus, abbate Macario postulante, <note><hi rend='italic'>Zum Loicb.</hi></note> Simone quoque de Petra in Lacu pastore consentiente, ac me vt visitatore vtriusque loci procurante, de memorato coenobio ante quinquennium translatus in Lympurg, ibique secundum ordinis nostri consuetudinem sub obedientia stabilitus, quantum in ipso fuit regularis disciplinae obseruantiam in se et in fratribus integerrime custodiuit. Interea vero quod praesidium Comitis Palatini Limpurgensi manebat <note><hi rend='italic'>Dureckheim.</hi></note> in monasterio, incolae villae Dureckheim viri omnes ad vicinum castellum Comitis Emmichonis de Liningen, Duroburgum nomine, non minus hostium metu <note><hi rend='italic'>Hartenburg.</hi></note> quam arcis ipsius defensandae gratia declinarunt. Hi autem qui erant in monte Lympurg nomine Comitis Palatini, ne tempus in otio viderentur consumere, saepius excursione facta, hostium pecora, et quicquid inuenire poterant rapientes, abduxerunt. In Dureckheim (vt ferunt) rapinas exercentes, incendendi monasterii causam, quemadmodum accusantur ab aemulis, non minimam dicuntur praestitisse.</p>
<p>Vicesima nona die Mensis Augusti, circa horam vndecimam in nocte, Fridericus de Sanesheim capitaneus Palatini iussu ipsius Principis amouit de monasterio praesidium, et in alia loca, vt sibi mandatum fuerat, traduxit. Latuit omnes fratres, praeter cellarium, Palatinensium de monte recessus, et tamen, eos qui erant in Duroburgo latere non potuit, qui suos exploratores vbique in nemore et itineribus cautissime habebant dispositos. Post recessum praesidii suscitauit oeconomus Priorem et fratres, dixitque omnes a loco discessisse custodes, et si quid audiuit aliud metuendum eis fore, produxit in medium. His Prior et fratres recognitis, et multis ante comminationibus hostium in proximo commanentium territi, vnanimi votatione statuerunt, loco fore cedendum: animas cupientes suas a periculo saluare <note><hi rend='italic'>Monachorum fuga.</hi></note> potius quam perire. Conuenientes igitur in Chorum nocte media, omnes matutinale iuxta morem persoluerunt officium: deinde vnusquisque prout potuit, arrepta sarcinula sua, flexisque in gradibus presbyteri genibus orationem itinerantium (vt regula iubet sanctissimi patris nostri Benedicti) cum timore dixerunt, valedicentesque non sine multis lachrymis templo circa tertiam post medium noctis horam monasterium exiuerunt, et coniunctim ad Spiram, vbi tunc (sicut diximus) Abbas iacebat infirmus, profecti sunt. Erant autem numero Monachi et conuersi sedecim, qui non leuitate reliquere coenobium, sed hostium metu, quorum furor iuramento se (vt ferunt) constrinxerant, monasterium cum habitatoribus, si qui reperirentur, incensurum: quod facti crudelitas etiam demonstrauit. Igitur penultima die Mensis Augusti post recessum Palatini praesidii, et monachorum de coenobio discessum (sicut diximus) ad Spiram, exeuntes mane de Duroburgo Comitis de Liningen supra dicti castello, quod est in proximo, stratiotae simul et rustici Durekheimenses, nonnulli monasterium Lymburgarmati, et pleni furore intrarunt, rapientes et deportantes omnia quae inuenerunt, cum bona mora nullo penitus resistente. Enimuero (sicut diximus) multa remanserant in loco, quae prae temporis angustia fratres Spiram non poterant deferre, praesertim contra prohibitionem eorum qui monasterium
<pb id='s133' n='133'/>
occuparunt. Vini etenim plaustra inuenerunt quinque aut sex, frumenta quoque nonnulla, calicem vnum, ornamenta ecclesiae, libros nonnullos in Bibliotheca dimissos, lectisternia, et vtensilia domus, coquinae simul et cellariae plura, quae omnia rapuerunt.</p>
<p>Anno igitur dominicae natiuitatis praenotato, die Mensis Augusti penultima, siue XXX. filii Belial et iniquitatis ministri, ex Duroburgo (sicut diximus) turmatim procedentes, Lymburg monasterium hominibus vacuum intrauerunt, incenderunt, et domicilia Monachorum cuncta, vna cum Ecclesia pulcherrima et amplissima, cremantes igne in cinerem redegerunt. Fuit autem Ecclesia valde insignis, a Conrado <note><hi rend='italic'>Lymburg fundatur. MCCC.</hi></note> Imperatore quondam secundo circa annum dominicae natiuitatis tricesimum supra millesimum constructa, et in honorem viuificae Crucis domini nostri Iesu Christi, eiusque intactae genitricis virginis Mariae memoriam consecrata, et pro sustentatione monachorum, sub norma D. patris nostri Benedicti Deo seruientium copiose dotata, multisque decorata priuilegiis, et ornata libertatibus. Erat sane templum Dei pretiosum, quo maiora in ordine nostro vidi pauca, cuius latera duo intrinsecus inter Ecclesiae corpus, et absides, viginti erant subnixa columnis ex solido lapide praecisis, quarum vnaquaeque in altitudine pedes habebat viginti, in circumferentia vero spissitudinis pedes ferme duodecim, stabantque singulae supra bases singulas artificiosa pulchritudine formatas, habentes in summitate singula capitolia, non paruae nec separatae magnitudinis, super quibus arcuati parietes in altum sustentabantur. Longitudo huius Ecclesiae pedes continebat trecentos quinquaginta, latitudo vero centum quadraginta. Capellae fuerunt in ea quatuor, altaria viginti. Turres habebat in fine versus Orientem tres in quibus campanae sex numero pendebant, quarum duae maiores non paruae fuerunt aestimationis et pretii. In Ecclesia quoque stabant imagines Sanctorum, ex ligno sculptae in altaribus, et tabulae depictae plures atque pulcherrimae, et alia non pauca in Dei ministerium deputata, quae omnia per incendiarios illos aut deportata sunt, aut in cinerem resoluta. Campanae omnes incendii magnitudine perierunt, columnae quoque ruptae sunt, et nihil integrum, nihil non destructum in toto coenobio remansit. Fugientibus de monasterio cunctis, senex quidam grandaeuus nomine Iohannes, artificio scriniator, praebendatus amore Dei, impotens fugere in loco solus remansit. Is cum Diaboli ministros ex Duroburgo cerneret aduenire, in Ecclesiam declinauit, qua per illos incensa et ipse flamma consumptus est. Per duodecim dies et noctes continue durauit incendium, ministris impietatis quotidie sine alicuius hominis prohibitione vel metu de Duroburgo excurrentibus, et ne quid remaneret integrum in Ecclesia et Monasterio toto, ignem renouantibus, tam vehemens incendium extitit, quod non solum omnia structurarum ligna consumpsit, sed etiam muros, lapides, et solidissimas (dequibus diximus) columnas pro maiori parte disrupit. Maior etiam turris Ecclesiae ardoris vehementia in terram corruit deiecta. Denique priusquam incenderetur Ecclesia, satellites Diaboli omnia perfregerunt altaria, sigillis manu sacrilegia ruptis, Diuorum reliquias quo voluerant deportarunt. Quod vtrum pro honore et reuerentia Sanctorum fecerint, aut (sicut raptorum consuetudo est) pecuniam se reperturos sperauerint, nobis manetincertum. Duae fuerunt absides ab vtraque parte seu latere chori, quibus in modum crucis more veterum constabat Ecclesia, in quarum sinistra fuit sepultura loci Abbatum, in dextera vero Comitum de Liningen, quorum cadauera sub eleuatis a terra lapidibus pausabant sepulchris concauatis interius atque muratis. Nescio quae mouerit sacrilegos causa, quia haec ipsa mortuorum sepulchra temerantes aperuerunt, et inter alia corpus Emichonis Comitis, qui pater fuit huius Emichonis, integrum extraxerunt, quod filius postea translatum ad Dureckheim in Ecclesia parrochiali fecit tumulari. Sacramentum Dominici corporis imminente iam Ecclesiae incendio, Paulus pastor in Dureckheim, non vltimus in consilio malignantium, suam
<pb id='s134' n='134'/>
deportauerat in Ecclesiam. Satis hinc constat manifeste, quod operarii iniquitatis Ecclesiam animo deliberato vna cum monasterio statuerunt concremare, quippe qui priusquam ignem supponerent, sacramentum deportari fecerunt, altaria violarunt, Sanctorum reliquias pollutis manibus extraxerunt, sepulchra Comitum aperuerunt, cadauera eiccerunt, res sacras cum tabulis et ornamentis rapientes deportarunt, ignemque in multis locis Ecclesiae proprium supposuerunt. Hic finis et consummatio tam in signis monasterii fuit, quod a prima fundatione sua steterat annis CCCCLXXIV. et nunc hodie iacet incensum, destructum, et penitus desolatum annum ferme in decimum, nec dum restitui coeptum. Quando, quo tempore, quo medio, quibus impensis vel per quos homines restaurari debeat aut possit, soli Deo est cognitum, qui solus omnia nouit et potest. Enimuero quantum ego intelligere possum, qui monasterium cum staret optime noui, si adessent florenorum sexaginta millia, non sufficerent vt restaurari posset in eam conditionem, in qua viguit priusquam ab impiis hominibus incenderetur.</p>
<p>Omnia quae scripsimus annua sub serie praenotata mala, in ea concertatione Regni et Principum Germaniae aduersus Philippum Comitem Palatinum facta sunt, quae mensibus ferme quinque durauit, quatuor videlicet per inaequales exercitus, quorum primum duxit in Bauaria Maximilianus Rex, et certi cum eo Principes. Secundum in Sueuia praecessit Vdalricus Dux Wirtenbergensium, et ambo satis nocuere Palatino. Tertius vero paruus, et minus nocens exercitus fuit Ducis Alexandri. Quartus autem crudelis et nimium hostilis, incendio et rapina plus nocuit multis, qui sub manibus Wilhelmi ducebantur, Landgrauii Hassiorum. Hos quatuor impugnantium exercitus quia descripsimus, nunc pacem requiramus.</p>
<p><note><hi rend='italic'>Exitiabilis Belli finis. Adlzreiter</hi> lib. 9 n. 93.</note> His ergo quae memorauimus, et multis aliis in perturbatione tumultuose peractis, tandem circa festum S. Archangeli Michaelis Maximilianus Rex pacem cunctis indixit communem, praecepitpue iam deinceps a bello cessandum. Et ne cuiquam videretur subtraxisse patrocinium iuris, conuentum Principibus statuit in mense Iulio sequentis anni apud Coloniam celebrandum, in quo si quis aliquid iustae querelae aduersus alium, communi procerum iudicio definiretur. Interea mandauit ab omni tumultu quiescendum.</p>
<p><note><hi rend='italic'>Ruperti. Pal. obitus.</hi></note> Anno praenotato XX. die mensis Augusti obiit Rupertus Comes Palatinus, Bauariaeque Dux, Philippi Palatini Principis Electoris tertio genitus filius, et gener Ducis Georgii diuitis auunculi sui, bello in se adhuc durante, anno aetatis suae vicesimo tertio, filium relinquens et filiam cum vxore iam vidua, Ducls Georgii quondam filia, quae et ipsa post dies paucos moriens secuta est.</p>
<p>Eodem fere tempore mortuus est etiam Ludouicus de Helmstat Episcopus Spirensis, anno Pontificatus sui vicesimo septimo non completo, cuius corpus Spirae in maiori ecclesia sepelitur, vir maturus, integer, et honestissimae semper conuersationis, de quo nihil turpitudinis aut lasciuiae auditum est vnquam. Sub hoc Pontifice <note><hi rend='italic'>Klingenmunster. Odenheim. Sunsheim.</hi></note> Klingenmünster, Odenheim et Sunsheim ordinis S-Benedicti, Abbatibus cum Monachis apostatantibus, in feculares Ecclesias clericorum translatae sunt. Huic electione Canonicorum in episcopatu successit Philippus de Rosenberg maioris Ecclesiae cantor, et praefuit annis fere nouem, podagra et sciatica atque continua infirmitate laborans. Hic transtulit collegium Canonicorum ex monachis nouum de Odenheim <note><hi rend='italic'>Brnssel.</hi></note> in oppidum Bruchsal, cum omnibus rebus, priuilegiis, et prouentibus suis.</p>
<p>Anno M D V. Circa medium quadragesimae Philippus Comes Palatinus ad se Budoras conuocauit Praelatos, Comites, Nobiles, et communitates Principatus sui,
<pb id='s135' n='135'/>
quibus in aula maiori comparentibus plura cum eis tractauit super conditionibus pacis reformandae inter ipsum et Regnum, caeterosque Principes quorum fecimus mentionem.</p>
<p>Eodem anno mortuus est Bertholdus ex Comitibus de Henneberg, Archiepiscopus Moguntinus, anno pontificatus sui vicesimo primo, et in Metropolitana Ecclesia Moguntina cum patribus suis antecessoribus sepelitur, qui fuit in principatu suo vir magnae authoritatis et prudentiae, ingenio subtilis, et promptus eloquio, experientiae multae, patientissimusque laborum, et ecclesiam Moguntinam, quam aere alieno grauatam reperit, vt plurimum ex oneribus debitorum tempore sui regiminis liberauit. Verum in his clerum et claustrales in consuetis subuentionibus multoties grauauit. Post hunc Iacobus de Liuenstein, patria Sueuus, maioris Ecclesiae decanus, in archiepiscopum electus praefuit annis ferme quatuor, homo bonae conditionis, vita et moribus integer, qui morbo calculi et vesicae laborans, quasi continue, non ita rebus ecclesiae suae prodesse valuit, quemadmodum ratio temporum postulare videbatur.</p>
<p>Anno praenotato in principiomensis Iulii conuenerunt ad Regem Maximilianum ad <note><hi rend='italic'>Conuentus Principum apud Coloniam.</hi></note> Coloniam multi Principes regni, quemadmodum anno fuerant iussi transacto, inter quos isti fuerunt praecipui. Hermannus archiepiscopus Coloniensis, Iacobus archiepiscopus Treuirorum, Laurentius episcopus Herbipolensis, Duxque Francorum. Georgius episcopus Bambergensis, Conradus episcopus Monasteriensis, Christophorus episcopus Kempseensis, Petrus episcopus Tergestinus, Christophorus episcopus Laubacensis, Matthaeus episcopus Gurcensis, Philippus Comes Palatinus Rheni, Princeps Elector, Fridericus Dux Saxoniae, Princeps Elector, Ioachim Marchio Brandenburgensis, Princeps Elector, Fridericus Marchio Brandenburgensis, patruus eius, Johannes Dux Saxoniae, Germanus Friderici, Heinricus Dux Brunsuicensis, Ericus Dux Brunsuicensis, Henricus Dux Lavvenburgensis, Wilhelmus Dux Iuliacensis et Montensis, Heinricus Dux de Megaloburgo, Ludouicus Palatinus, Philippi primogenitus, Adolphus Comes de Nassavv, Fridericus Comes de Zolra, Philippus Comes de Waldeck, Wilhelmus Landgrauius Hassiae, Emichio Comes de Liningen, Iohannes Comes de Holstein, Reinhardus Comes de Reineck, Sigismundus Comes de Lupfen, Felix Comes de Werdenberg, et plures alii, quorum nomina memoriae non occurrunt, Comites, Barones, milites et nobiles affuerunt.</p>
<p>In eo conuentu Principum Maximilianus Rex inter discordantes Duces pacem reformauit, conditiones pacis in medium proposuit, quas seruari et custodiri ab omnibus inuiolabiliter sub poena criminis laesae Maiestatis partibus mandauit. Summa conditionum in eo fixit sententiam, vt qui tempore guerrarum plura perdidit, careret <note><hi rend='italic'>Decisio controuersia.</hi></note> amissis; et qui multa fuerat lucratus, non compelleretur saltem in foro contentioso ad restitutionem. Quod ita fuerit res acta, demonstrant consequentia, quoniam vsque in praesentem diem Palatino nihil aut parum intelleximus restitutum. In eodem conuentu Principum Macarius abbas exusti monasterii Lympurgensis, coram <note><hi rend='italic'>Querimonia Abb. Lympurgensis.</hi></note> Maximiliano Rege querelam detulit contra Emichonem Comitem de Liningen, accusans eum et proclamans vt authorem incendii, simul et spoliatorem memorati coenobii sui. Verum Rex aliis negotiis regni plurimum occupatus, Iacobo archiepiscopo Moguntino causam per literas commisit absenti, inter alia praecipiens, vt post cognitionem causae tentaret inter partes pro concordia, quod si eas concordare non posset, negotium cum actis remitteret.</p>
<p>Assumpsit commissionem Pontifex, et partibus citatis ad inquisitionem rei processit. Accusabat Comitem Abbas super incendio monasterii reum. Negabat
<pb id='s136' n='136'/>
Comes sua voluntate vel scientia commissum, dicens se illo tempore apud Grefenberg Castellum laborasse febribus, et procul a Lymburg fuisse absentem. Abbas vero pollicebatur se probatutum, quod ministri et famuli Comitis de Castello eius Duroburgo turmatim exierint, atque perdies duodecim quotidie ad montem redierint, et si quid non ardebat, iterum cum bona deliberatione igne supposito concremauerint. Respondebat Comes, quod nihil eorum quae dixerat Abbas, factum sit de suo vel scitu vel consensu: sed si nouerit incendiarios monasterii sui, conueniat illos, et iure ad restitutionem compellat, quanquam et illos excusare nitebatur dicens, <hi rend='italic'>Quod speluncam incenderint latronum, et non monasterium,</hi> vtpote in qua Palatinenses aduersarii et rebelles totius Regni mansionem habuerint, de qua rapinas et incendia pauperum in circuitu fecerint, mulieres et virgines introduxerint, vim eis contra omnem honestatem Christianam intulerint, aliaque plura commiserint mala quae fieri non soleant ex coenobiis Monachorum, sed ex castellis, et speluncis latronum. Nec dubium se fore dicebat, si monasterium reperissent, vt monasterium honorassent, et nec spoliassent illud, nec incendissent. Durauit inter Abbatem et Comitem ista coram Archiepiscopo contentio per triennium, quousque tandem morte sublato Abbate Macario, Wernherus in abbatia successit, qui cum sit homo quietis amator et pacis, actionem causae intermisit, vsque in praesentem diem. Macarius autem post incensum monasterium cupiens locum habere, in quo manere <note><hi rend='italic'>VVachenheim.</hi></note> possit cum fratribus suis, Ecclesiam parochialem in oppido Wachenheim a praeposito et conuentu Luterensi obtinuit, apud quem coenobium aedificare nouum de consensu Palatini Comitis animo cogitauit. Mansit ergo cum quatuor Monachis apud eandem Ecclesiam in domo presbyteri, caeteris ad diuersa loca inde transpositis, vbi et hodie manet Abbas Wernherus cum paucis, qui monasterium non ibi, sed in priori loco restaurare proponit.</p>
<p>Anno quoque praenotato, octaua decima die mensis Iulii, Maximilianus Rex Germanorum, cum Principibus multis ex his quod apud Coloniam conuenisse diximus, nauigio descendit in Geldriam, Brabantinis qui eius iussu Arnheim oppidum <note><hi rend='italic'>Arnheim</hi></note> Ducis Geldriae obsidebant, laturus auxilium. Cumque peruenisset ad locum destinatum, in multitudine pugnatorum graui, Arnheimb sub certis conditionibus per deditionem obtinuit, et oppidanis neque in corporibus neque in rebus, damnum aliquod inferri permisit. Ducem etiam interuentu Principum orantem, pactis etiam nonnullis interpositis ad gratiam recepit, qui tamen in promissa fide diu non permansit.</p>
<p>Vicesima octaua die mensis Iulii Maximilianus Rex cum eisdem Principibus, Comitibus, atque nobilibus, eo quo exiuerant ordine Coloniam ingressi sunt, et epulis pene tota nocte vacauerunt. Omnes denique per ciuitatem campanae, sequenti die, in signum triumphi et gaudii, quod pax esset data Gelrensibus, pulsabantur.</p>
<p>Durante Principum conuentu, Canonicus quidam Ecclesiae Coloniensis, Hermanno Archiepiscopo multum familiaris et dilectus, cum quadam die apud eum caenasset in curia eius, et iam noctis sub vmbra comitantibus seruis duobus redire pararet ad domum, in publica vrbis strata per quosdam sicarios praeordinatos occisus est. Fuerunt eo tempore graues inter memoratum Archiepiscopum et ciues discordiae, quae tamen sequenti anno fuerunt extinctae, quarum occasione multi Senatum vrbis habebant suspectum, quod sub ordinatione ipsius hoc homicidium fuerit perpetratum, quem post octennium excusabimus, cum sceleris dicemus auctores.</p>
<p>Anno item praesignato Maximilianus Rex Germaniae contractis vndique copiis pugnatorum, expeditionem mouit in Vngariam, suo regnum domino subiecturus. Verum interuenientibus Episcopis et primoribus regni, pacem dedit Vngaris sub conditionibus certis, et populo saluo in propria reuersus est.</p>
</div3>
</div2>
<pb id='s137'/>
<div2 id='FrRS.01.09' n='9' type='chapter'>
<head>HVLDERICI ZWINGLII RELATIO DE PROELIO AD RAVENNAM. ALOYSII MARLIANI ORATIO. IACOBI ZIEGLERI ATTENTATA CHRISTIERNI II. IN SVECIAM.</head>
<pb id='s138' n='138'/>
<div3 id='FrRS.01.09.01' n='1' type='section'>
<head>LECTORI SALVTEM! BURCARD GOTTHELF STRUVE.</head>
<p><hi rend='italic'>INsignis Tigurinorum Theologus erat Huldericus Zvvinglius, cuius vitam inter alios describit Melchior Adami. Hic familiaris admodum Ioachimo Vadiano, Medico atque Consuli Sangallensi, qui ipsi antea Arbogasti Strubii, Glaronensis poemata inscripserat. Proelium ad Rauennam describit, quod inter Gallos victores et Iulii II. Pontificis, atque Ferdinandi Catholici copias XI Aprilis 1512. ipso Paschatos die factum. Breuibus hanc rem exponit Gerhardus a Roo,</hi> <note><hi rend='italic'>Hist. Austr. lib. XII p. 588.</hi></note> <hi rend='italic'>scribens:</hi> Rex alienatum abs se Maximiliani animum videns, vti cum hoste, antequam ille aperte cum eo se coniungat, debellaret, aut operae precium aliquod insigne faceret, Gastoni Foisseo, qui Brixium per eos dies ceperat, vti hostem aggrederetur, scripsit. Foisseius Rauenna nequicquam tentata, ad Pontificis exercitum aduenientem conuersus, memorabili proelio victoriam adeptus, ab Hispanis, quibus, abire volentibus, fugam permittere noluit, occisus est. Cecidere vrrinque fortissimi quique ad decem millia, quorum trientem ex Gallis, reliquos ex Italis et Hispanis fuisse memorant. Victoria penes Gallos stetit luctuosa, propter ducis et nobilium quorundam caedem; laetior futura si ille fugienti hosti, ne desperatio in fortitudinem vertatur, vel argenteum pontem esse substernendum meminisset. Incedit hoc proelium in solemnem dominicae resurrectionis diem, qui eo anno Aprilis erat vndecimus. Rauenna victoribus se dedidit, a quibus direpta est. <hi rend='italic'>Prolixius hoc proelium describunt Guicciardinus,</hi> <note><hi rend='italic'>lib. X p. 1012.</hi></note> <hi rend='italic'>Heuterus,</hi> <note><hi rend='italic'>rer. Austr. lib. VII c. XII.</hi></note> <hi rend='italic'>Io. Mariana,</hi> <note><hi rend='italic'>rer. Hispan. lib. XXX c. IX.</hi></note> <hi rend='italic'>Fuggerus,</hi> <note><hi rend='italic'>lib. VI c. XV n. 5.</hi></note> <hi rend='italic'>P. Iustiniani</hi> <note><hi rend='italic'>lib. XI p. 237.</hi></note> <hi rend='italic'>et P. Bembus.</hi> <note><hi rend='italic'>rer. Venet. lib. XII p. 509.</hi></note> <hi rend='italic'>Inter literas etiam Ludouici XII</hi> <note><hi rend='italic'>Tom. III p. 227. 232. 233. 241.</hi></note> <hi rend='italic'>de hoc proelio agitur, iisdemque Catalogus etiam mortuorum inseritur.</hi></p>
<pb id='s139' n='139'/>
<p><hi rend='italic'>Subiungitur</hi> ALOYSII MARLIANI <hi rend='italic'>Oratio, in Comitiis Ordinum Aurei Velleris a. 1512. Bruxellis habita. Mediolanensis hic erat, qui in Conuentu Imperii VVormatiensi a. 1521 obiit. Diuersa scripsit, atque inter haec epistolam, qua Calamitosa Hispaniae Regis in Hispaniam nauigatio describitur, quae Argentinae a. 1514 est impressa. Scripsit etiam quaedam contra Lutherum, et de fortuna, prout in Bibliotheca sua testatur Gesnerus. De dictis Comitiis vero sic loquitur Heuterus:</hi> <note><hi rend='italic'>rer. Austr. lib. VII c. XIV.</hi></note> Interea Octobris die vigesimo septimo, Princeps Carolus, vt Burgundiae Dux, primum sua auctoritate Bruxellae Brabantiae numerum Equitum Aurei Velleris complet.</p>
<p><hi rend='italic'>Sequuntur demum</hi> IACOBI ZIEGLERI attentata Christierni II in Sueciae Regnum. <hi rend='italic'>Zieglerus, Landauia, Bauariae oppido oriundus, perperam quibusdam dicitur Lindauia Acronianus. Insigne est elogium, quod de ipso habet Thuanus,</hi> <note><hi rend='italic'>lib. VI p. 176 ad a. 1549.</hi></note> <hi rend='italic'>dum ita loquitur:</hi> eodem anno in Norico in viuis esse desiit Iacobus Zieglerus, Lindauus, vir exquisitae doctrinae, qui diutius Viennae Austriacae docuit, et Turcicorum armorum terrore sparso, apud VVolfgangum episcopum Patauiensem, ex illustri comitum Salmensium familia receptum habuit: qui in otio multa commentatus est: ex quibus quaedam in selectiores S. Scripturae locos, cum contrariis Candidi Ariani et Marii Victorini rhetoris de diuina generatione epistolis, Io. Iacobi Fuggeri studio publicata sunt. <hi rend='italic'>Paulus Iouius ipsum male in terra Gothica natum esse dicit, dum inquit:</hi> Iacobus Zieglerus in terra Gothica natus et educatus, exacte pariter et facunde Christierni, Daniae et Norvvegiae R. immanitatem perscripsit, vt eruditis gentibus pudori esse possit, quod latinae facundiae fruges sub Cimmerio coelo pene felicius ac vberius quam in Italia proueniant <hi rend='italic'>Reliqua eius scripta recenset Iosias Simlerus et Teissierius. Historiam alias exercitae a Christierno II crudelitatis ex Danis descripserunt Haraldus Huitfeldus, Io. Meursius. Ex Suecis Loctenius plane cum nostro Zieglero conuenit. Christiernum vero contra Zieglerum defendit Cornelius Duplicius Scepperus Nouoportuensis, regis Vice - Cancellarius, qui edidit illustrissimi et Potentissimi Daniae, Sueciae, Norvvegiae Regis responsionem ad duas epistolas Friderici, patrui sui ad Pontificem Romanum, Clementem VII Angliae Regem. Ferdinandum Austriacum, omnesque Reges et Principes. Sic etiam Io. Baazius in Historia Ecclesiastica Suecorum omnem culpam in Episcopos reiicit,</hi>
<pb id='s140' n='140'/>
<hi rend='italic'>atque Auctor obseruationis Tertiae Tomi secundi Obseruationum Germanicarum Halensium. Inseruit talem Historiam etiam Tomo secundo Scriptorum Rerum Germanicarum Schardius,</hi> <note><hi rend='italic'>p. 83.</hi></note> <hi rend='italic'>licet praefationem saltim contineat, eandem, quam apud Freherum videmus. Hanc apud Schardium sequitur rerum gestarum succincta narratio, quae ab anno 1510 ad 1520 sub Christierno II gesta fuere, qua Christiani II coronatio, atque ea, quae lanienam Holmiensem antecesserunt recensentur.</hi></p>
</div3>
<pb id='s141' n='141'/>
<div3 id='FrRS.01.09.02' n='2' type='section'>
<head>DE GESTIS INTER GALLOS ET HELVETIOS AD RAVENNAM, PAPIAM, ALIISQVE LOCIS; CONVENTV APVD THERMAS HELVETICAS, ANNO M D XII. RELATIO VDALRICI ZVVINGLII. HVLDERYCH ZVVINGLI IOACHIMO VADIANO. S. D. P.</head>
<p><hi rend='italic'>FEcisti, mi Ioachime, rem te satis me haud dignam, quando suaues nostri Arbogasti Musulas sub nostro nomine publicasti. Sed ita te facere benignissima humilitas docuit. De hoc satis. Praesentium ostensor frater mihi germanus est, non rusticoe admodum indolis: quem quo Philosophiae sacris initiandum mitterem, cum mecum ipse volutarem tu semper occurris. Eum igitur runcinis, asciis, rutabulis, per amicitiae dulcedinem precor, expolias, edoles, loeuiges. Habebis scio obsequentissimum. Quod si recalcitrare fuerit ausus nihil impediente religione carceri mancipa, donec petulantia deferueat. Habet per annos duos L. aureos: vnde et parsimoniam seruet oportet. Venit et alius ad te, Margarethoe Scilinen filius, puer impuber, et ille item optimoe indolis. Tu in omnibus eis boni semper consule. Nouas res ad te scribere molienti negotia interueniunt. Tu his breuissimis contentus esto. Iamiam enim cum hoec scribo, ex officina abeo. Vale et me dilige. Claronoe IV. Nonas Octobr. MD XII.</hi></p>
<p>Haec explicatioribus, quando oportunitas dabitur, supplebo. Volui multa, sed non potui.</p>
</div3>
<pb id='s142' n='142'/>
<div3 id='FrRS.01.09.03' n='3' type='section'>
<p>QVONIAM Omaechmorum diffamia nostrorum velocibus sem per euolat alis, idque quod sancte et iuste factum euentus ipse comprobat, vitilitigatorum maledicentia iniquissime peruertitur; statui vecitatem status nostrae reipublicae, quo breuiorem, eo integriorem, tibi Laconicos <note resp='transcriber'>in the print with a Greek letter: Laconic<foreign lang='GR'>w</foreign>s</note> perstringere. Primo igirur quibus conditionibus inter beatissimum Christi vicarium Iulium secundum, nostrosque confoederatos (quos eo libentius <hi rend='italic'>et Omaechmos et Foederatos</hi> vocito, quod nescio quem vappam aut stolidum, cui Pythagoreorum ferula incutienda, quod praecocibus armis linguae officium exercere est ausus, aiunt <hi rend='italic'>Proditores Conspiratoresque</hi> nos quam confoederatos verius dici debere, memoriae commendasse. Cui vel haec Baubanticulo offa obiicienda, quoniam si a singulari consequium ad commune vniuersaleue probat: Dicam ego, sequitur nec ne? Quendam suae patriae matricidam effecisse, vt omnes eius conuicani matricidae et sint et dici debeant. Quo quid vanius dici posset?) initum ictumque sit foedus omittens, id satis commonstrasse fuerit, vt Francornm Rex (cui perquam impertinenter Christianissimo, quoniam Christi Ecclesiam oppugnauit, honorarium adiectitium hactenus adulatum est) Venetos diuturno bello, praeliis plurimis et iis minime ludicris fatigarit, vicerit, vrbes aut diripuerit aut abstulerit: vt dein cum beatissimo Christianorum antistite comminus manum conserere, Antipapamque (vt aiunt) Cacodaemonis instinctu creare; vt Bononiam studiorum matrem, iuris Pontificii nutricem, caeterasque nobiles vrbes auferre sit ausus. Praeterito Paschate quum Electissimus (quem nunc Christianissimum scribunt) Hispaniarum Rex Petri Lembulum fluctibus iactari, vt saluti eius timendum sit, cerneret: tum eum Ecclesiae tanto commiseritum est, vt quem tumultuarie congregare potuit, exercitum extemplo Iulianis manipulis, qui adhuc in Italia interiorepost hyberna morabantur, subsidio mitteret. Is (vt est gens auida gnaraque belli) proximis Rauennam itineribus contendit. Id vbi Francorum tyrannus rescit, ingentes illico copias, quas Hispanis eorumque sociis Venetis opponat, contrahit, Rauennam mittit. Quibus postquam in conspectum venerunt, Hispani minime detrectarunt pugnam, adiuuante animum astu architecti cuiusdam Archimedicae Daedaliaeque indolis; carrulos qui falcatos leues excogitauit, quibus bombardulae singulis singulae immittebantur: eos vel manibus vel pedibus prae se agebant. Praeerat Gallorum exercitui Grandis Magister (Insubrium is est magistratus) qui prima acie lanceatos, Sueuos, Vascones subinde collocat, quos equitanis haud ignobilis alarum in modum circumstat. Ipse cum triariis in subsidiis manet. Hispanorum exercitus minus erat Venetis, quoniam pauci crebris praeliis attriti superarent, mixtus scilicet iis acribus iuuenibusque: amborum tamen numerum vnus exercitus triginta millium implebat. Qui quum pugnae signum datum esset, prae se actus bombardulas igne torquentes glandes pluunt. Ibi cunctantibus lanceatis Gramactrum inclamasse ferunt: <hi rend='italic'>Ecquid morarentur? Positos ne illo, vt metae in modum ferreas excipiant glandes? O vtinam incunctantes confoederati nunc vos essetis, qui viso hoste in saeuorum modum Leonum rugiunt, incurrunt, impetunt. Age miles, age, victoria ne te taedeat, qui tam diu vincere consuesti, vinci non didicisti, fugata saepe confunde signa, ordines turba, gladios, sarissas, gessa pro glandibus inde.</hi> Qui, quum iam glandium impluuium aliquantisper exaruisset, pedem addunt. Hispani trusatiles ad id concinnatos canos incensos toto nisu in medios hostes detrudunt, quod maximo terriculo lanceatis, Hispanis spei, potiundae vioctoriae
<pb id='s143' n='143'/>
erat. Hinc primum manus tam ardenter, intrepide, statimque conserunt, vt neutra cedens, vtraque respirare saepius acies compulsa sit. Tum iterum atque iterum nouis ordmes substruunt, fessos subducunt, ac vulnera dando accipiendoque, solem ab ortu in occasum comitantur. Laborandum videntes Hispani se ingerunt tam atrociter, vt gladiis, vbi Mars est atrocissimus, cerneretur. Vascones equitesque mutilant, caedunt, truncant (nam lanceati dudum magna pars caeci minor elapsi fuga erant) vt octo millia hominum caesa sint. Quod vbi Gramaeter vidit, coelum aspicere, infrendere, dicere: <hi rend='italic'>Aut hic me vltimus videbit dies, aut Hispanis tam incruentam non esse patiar victoriam.</hi> simulque equum concitat, cuncti sequuntur triarii: inque hostes tem erius inuectus, egregie pugnans obtruncatur: reliqui in exordinatos fugientesque, nil minus quam nouum exercitum timentes, pugnant, victoriaque cum vrbe exclusis longius progressis Hispanis Venetisque potiuntur. Nox praelium diremit. Maiorem haud Hannibal Italiae metum post Cannensem cladem Romanis Italisque incussit. Ita passim lugere imminens Gallorum capiti imperium, misericordiam, suppetias, solatia precari. Hunc itaque Christianorum matris statum intuentes confoederati, malo periculosoque exemplo futurum existimant, si cuilibet Tyrannorum pro rabie communem Christi fidelium matrem impune permittant incessere, sedulo raptim habitis conuentibus, strenne accisas Ecclefiae Italiaeque res resarcire statuunt. Interuenit consultationi Cardinalis S. Potentianae a latere Legatus, orans ac vigore foederis obtestans, extemplo accingantur. In militem non plus aureo nummo dispertit. Res dictu incredibilis, sex diebus viginti millium electissimorum peditum exercitus scribitur, armatusque per Rhetios perquo Athesim (nam et transitus clam a Caesare, quam Treuerenses reliquias vt recte fierent curaret, concessus erat) et eius promontoria munitionesue (<hi rend='italic'>Clausas</hi> nominitant.) Veronam lanceatis Gallisque paribus insessam contendunt, Galli, prius Omaechmi eo deuenerunt, vrbem deserunt. Itaque Caesar obiter, nec tamen praeter intentionem ducenties millena scuta (<hi rend='italic'>Coronas</hi> vocant) Gallorum Regi (tantum enim Caesar mutuo acceperat) suorum fuga rependit. Perquirente hostem exercitu Cardinalis S. Potentianae (Episcopus Sedunensis is est) magno honore suscipitur. Ibi de Venetorum exercitu certiores facti consultant: veniunt post breui septingentis equitibus cataphractis, velitibus pene quingentis. Rascii ii erant, Veneti, tantoque gaudio nostrorum copias aspiciunt, vt iam nescio quid prosperitatis animus praesagiret. Pergunt igitur ad flumen (nomen quoniam non audiui, non scio) trans quod Francorum castra formidinis plena. Pons amni superstructus dissimiles ripas coniungebat, vlterior Vallesia adicitur, turres tres validissimas in ore pontis armatorum oppletas habebat, Monticulusque vicinus arcem validam valido praesidio munitam, castra tutiora reddebat. Ibi aliquandiu glandibus vltro citroque traiectis Venetorum machinae superiores fuere. Galli arce, turribus, castris pulsi esculentorum copiam militi administrarunt. Inde cum procederent, ad locum qui <hi rend='italic'>Ponteuin</hi> dicitur, Gallis praeoccupatum veniunt. Arx in fluenti medio duplici ponte vtramque ripam contingit: ibi ea pontis parte praecipitata, qua exercitus veniebant, difficilem expugnationem reddebant. Ibi (vt Omaechmorum iuuentus ad quaeque munia obeunda impigra est) in conspectu hostium tranaturos pontemque. structuros simulant, protegentibus eos bombatdis Venetis: pars Exemiorum per fluuii crepidinem descendunt, ibique nullo prohibente tranatant, naues deducunt, pontem extemplo structum transeunt: nec tamen hostem prius elapsum consecuti, praeter eum quem procul agentibus machinis legerunt. Itaque post hunc locum, captum et alium accipio firmum satis viribus, nec tamen animis. Iniustam enim causam habentibus Gallis facile lababant ammi; tum quod Germanorum viribus destituti fuerant, tum quod qualem contra hostem facturi essent, modo in certamen descenderent, sciebant. Loco aequo nusquam se tuto committere prospiciente, Papiam includuntur, perichtaturi quid sors occasioque ferant. Eo quem possunt commeatum conuehunt.
<pb id='s144' n='144'/>
Tunc confoederatorum impigerrimi adolescentes ingentem boum saginatorum copiam intercipiunt: quae non paucis diebus omnem exereitum carnibus aluit. Huldrych de Saxo Omaechmorum exercitus Dux, vir ad cuncta tam prouidens quam animosus, vrbem obsidere, quoniam oppugnatio iniqua videbatur, statuit. Iamque ad Padi ripam ventum erat, vbi iterum Galli transitum prohibere tentant. Sed laboranti nihil insuperabile. Scribenda hic est res, quae quum creditu difficilis sit, vera tamen est et ludicra. Erant inter Gallos octingenti lanceatorum, reliquiae Rauennae cladis acceptae. Ii cum quidam nostratium Padum transnatassent, vt prima ligamina pontis conficiundi vlteriori ripae innecterent, erumpunt opus prohibituri. Interim autem vt omnis Omaechmorum iuuentus nandi, currendi, saliendi exercitatissima est, amictu reposito nudi, sarissis innixi, Padum tranant; congressuri cum eo hoste quem ad bellicae artis perpetuum exercitium datum a Deo existimant. Bellico enim risu, quoties cum lanceatis congrediendum, mouentur: nec ideo quoniam imbelles nullo labore vincantur, sed quoniam saepius eos vicerunt quam ab eis victi sunt, semperque earum partium sunt quae Omaechmis aduersantur. Lanceati licet albicantia nuditate corpora videant, pedem tamen struunt, inque vrbem sese recipiunt: sicque libere Padus transicus est. Vrbem inde obsidere accinguntur. Paucis diebus obsessa in eum vt sequitur modum capitur. Prouocationes paucae quid futurum sit, indicant male suspicacibus animis. Franci vna sex quatuor Omaechmos prouocantes confessi: duo inde (res auditu iucunda) vnum et eum Claronesium euocant. Is vt homo est ferarum montanarum insecutor, bombardulam gestilem humero portabat, qua torta glande alterius morte Martem aequat, gladio alterum aggreditur: ibi inter dimicandum alter Omaechmus superueniens pene superatum Gallum conficit, Galli non maeniis, non viribus, non satis animis fidentes effugium meditantur, oportunamque occasionem per lanceatos id posse fieri prospiciunt: eos illisce alloquuntur: <hi rend='italic'>Videtis optimi commilitones, siue casu, siue fato vrgente, rem Gallorum bellicam in dies languescere. Vnde fugae, cum victoriae non potest, consulendum. Videtis spem omnem desperatam. Videtis nil nos citra mortem, prater solam fugam manere. Eia quam strenue semper nauastis operam hoc die vt herha vobis porrigatur. Vel vltimo virtutem virtuti addite: Nos quicunque grauis aut leuis armaturae sumus milites, dum ea vrbis pars quae Mincium aspicit, hoste vacua est, viamne egrediendi facultas praeripiatur, sollicitemus vt simul omnes saluti restituamur. Satis fuerit vincere non potentibus, vitam vt denuo</hi> (Demosthenis verbo vtar) <hi rend='italic'>vincant, seruasse. Machinas omnes, ne quis se prodi existimet, in vestra mana dimittimus, salus vnde maxime nos respicere potest.</hi> Creduli lanceati Gallos cum quibuslibet abire patiuntur, existimantes verbis re fidem facturos. Illi vero mox vt Mincium traiiciunt, fugae in modum acto exercitu, Lanceatos relinquunt. Quod vbi Papiani viderunt, militum cuilibet aut Veneto aut Omaechmo menstruum stipendium pollicentur, ne diripiantur. Tenebat militem cum Lanceatis pugnandi desiderium, quod et quibusdam cum sudore satietatem attulit. Erant bombardae in roborarium, aut viuarium, qnod extra vrbem est, collocatae. Ad eas seruandas centum ex quibuscunque partibus destinati: nec dum meridies erat quum mulieres et ciues seniores, qui lanceatis minime suspicaces erant prius haberentur, scalis in muros expositis introitum militi annuunt. Accurrunt, temere satis, centum ii qui custodiendis machinis praediti fuerant, cum paucis aliis scalas conscendunt, muros transiliunt inque ordinem inter vrbem toto exercitu inscio componuntur. Pugnandi enim auiditas quemque plus vt pugnaret, quam renunciaret, afficiebat. Ibi ad vnum omnes, nisi Lanceatis propter platearum angustiam simul pugnandi potestas ablata fuisset, trucidati essent. Hi machinas, illi nihil praeter portalitia arma et ardentes animos habebant; saepeque in aliquod diuerticulum inclinare, dum glandes torquerentur, compulsi sunt. Maxime nitentes machinas si quas eripere possent, eripiunt: mox duas iam ad torquendum concinnatas, quibus inuersis glandes in hostem
<pb id='s145' n='145'/>
eiaculantur, retroque pedem ferre magis ac magis compellunt. Tum quidam murum conscendens inclamat victoriam, vrbemque in manu esse. Exercitus vero manipularii nihil credere, prohibere ne quis muro propius accedat: actum esse: non scire quempiam amicorum in vrbe esse. Demum Stentorea fracti quidarn voce muros superant, Lanceatos nequicquam contra nitentes macerant, inque fluentum agunt. Quinquaginta solum viui ex octingentis capti sunt. Interim exercitus Omaechmorum per portas intromittitur. Veneti equites perniciter, si quospiam tardius incedentes contingere queant, insequuntur, pauci retenti. Ibi clamor tota vrbe exortus, Iulium victorem profitens et Suitzer. Tenebatur et arx, quae tertio deinde die capitur. Bombardae murifragae octo, longae (quas <hi rend='italic'>Dracones</hi> vocant) decem, campestres decem captae, e quibus aliquae Venetorum fuerant; quas vbi vident, amplectuntur, lacrimis rigant, S. Marci signum osculantur: ita male eos diu passa ignominia habuerat. Reliquae dein non deditae vrbes, missis legatis, sese dedunt in Cardinalis foederatorumque potestatem. Interim Ianua capitur Hispanis oppugnantibus, et Asta velatis manibus pacem poscens deditur sancto foederi. Ita omnis Italia, Ligustica ora, Insubres, per Omaechmos liberati, tantum se eis debere profitentur, quantum T. Quintio Graecia liberata. Passim per vrbes, per oppida, per agrum, tuba clangere, campanis insonare, docti, religiosi, concionatores omnes in sugesta elati, Confoederatos dicere <hi rend='italic'>Populum Dei esse, qui Crucifixi Sponsae inimicos vindicet.</hi> Nobilium vulgus vndequaque vt victorem exercitum videant, confluere, dona mittere, vina, frumenta, gaudere omnes, tripudiare, gratiamque ingentem ostendere. Aliquot diebus victor exercitus Papiae moratus seditionem subortam sopiuit: quae quod quieto fine clausa est, omittitur. Tum legati vltro citroque, qui Mediolanensium res componant, mittuntur. Florentinorum trecenti qui cum Gallis erant, postquam ii trans Euisium montem fuga dissipati sunt, a Cardinale Hüldrichoque de Saxo libere abeundi copiam impetrauerunt. Sed postquam nescio quid spei nacti Gallos iterum nouaturos rem existimant, iuriiurando contraeuntes eos iterum sequuntur: vbi per Venetos tractuum eius orae socios viui omnes capiuntur. Tenentur arces aliquot Gallorum adhuc praesidiis; quae (vt speratur) paucis diebus exturbabuntur, vbi spei nihil in eorum Tyranno repositum viderint. Conuentus inde Thermas, <note>Baden Heluetorum conuentibus oppidum destinatum.</note> commune Foederatorum municipium, indicitur. Ibi Legationes hae conueniunt. S. domini Papae Iulii II. Imperatoris, Cardinalis S. Potentianae a latere legati, Hispaniarum Regis, Gallorum Regis (sed haec occultior erat) Ducis Sabatiorum, Ducis Lotharingiae, Venetorum, Mediolanensium: singulae singulum quid petentes. Ibi videres hominum prouidentiam astumque: vt illi alia aliis implicant, vt impetrent e diuerso: alii contraria asserunt, quoniam propria alterius domini obfutura sunt vt impediant. Maxime tamen Caesar ipse per urbat: Qui vt clanculum consultum erat, exturbati Ducis Ludouici Sphortiae filium Maximilianum in Principatum restituendum, iam cum magna admiratione omnium affert, <hi rend='italic'>Insubres, Imperii Cameram, a nemine quam ab Imperio Principem accipere oportere.</hi> Confoederati aegre ferre: dicere <hi rend='italic'>Caesarem pollicitum equites missurum, verbotenus tantum fidem soluisse; pondus belli se, Papam, Venetos tulisse: Eum manducare, cum nil laborarit, velle.</hi> Disceptationes tamen eae non in contentiones deuenerunt. Aduenit alia dein legatio S. Patris Iulii et Cardinalium, Omaechmos in liberatorum Ecclesiae album relatos. Res grata, quidquid petant, sanctissimum concessurum. Maior pars, imo omnes, Crucifixi arma petunt, Claronenses resurrectionis imaginem. Vltimo conuentu decretum, Maximilianum Ludouici filium debere in Principatum paternum restitui, etc. Scripsissem plurima (haec enim non centena pars sunt) dulcissime Ioachime, ni me vrgentia negotia alio distraxissent. Velim tamen ea fronte legas, qua nos scripsimus, nobisque parcas, quoniam certe trium horarum spacio non ornatius, non copiosius, scribere concessum est.</p>
</div3>
<pb id='s146' n='146'/>
<div3 id='FrRS.01.09.04' n='4' type='section'>
<head>ALOYSII MARLIANI ORATIO HABITA IN COMITIIS ORDINIS AVREI VELLERIS SERENISSIMI CAROLI REGIS CATHOLICI, ETC. ANNO MDXVI.</head>
<p>QVI veritati religionis nostrae opinione propius accessere Philosophi, ex vno Deo omnia fluxisse putant. Qui vero cum Deo aeterna omnia fuisse credunt, vnum Deum praeesse omnibus affirmant. Vnus igitur omnium consensu aut Dominus est omnium, aut author. In hocque discordes concordauere: credidere igitur vnum esse Deum. Videre etiam vnum Solem diei praeesse, vnamque Lunam nocti. Hinc excogitauere, fore in terris optimo ordine cuncta disposita, si Deum vnum (quem credebant) Solemque vnum, Lunam vnam (quos videbant) imitarentur. Praecipue cum etiam muta animantia viderent vnum sibi ducem deligere, tanquam vnum, Principium sit omnium; nautas nautam vnum, milites vnum Imperatorem: tantamque esse vnius perfectionem vt nec commode ordinari nec esse entia possint sine vno. Ne quid igitur in Republica deesset, cum sit homo natura animal sociabile et politicum, coepit ex pagis ciuitates, ex ciuitatibus regna condere: primumque in terris dignitatis nomen Regium fuit, si Philosophis, si historiographis credimus: quum regnum in terris non minus foret necessarium quam vtile. Cuncta autem composita erant ex vno et multis: vno Rege qui imperabat, multis qui parebant. Animaduertere postea seditionum et discordiarum matrem inaequalitatem esse, nec sine aequalitate stare orbem posse aut rempublicam. Nam profecto iniquus Rex esset, si sint paria omnia: quum nec gratia nec merita apud illum possent. Excogitauere idcirco homines vt Musicam artem imitarentur, quae ex diuersis vocibus, grauibus, acutis, mediis, vnum concentum et consonam harmoniam efficiat: aequalitatemque quandam, quum id excogitassent, in inaequalitate inuenere, quae suo numero et ordine constaret: sorsque cuique esset quae conueniret, quae quemque deceret. Idem post Reges (quum et ipsum Deum viderent, qui nullius officio egeat nisi suo, intelligentiarum coeli, fortunae, temporis seruitio vti) ciuitates et regna ita partiti sunt, vt hi qui vel maiorum gestis et antiqua nobilitate virtuteque nobilitati coniuncta caeteros praestarent, aut aliquo recenti et admirabili virtutis experimento excellerent Regesque iuuissent, hi Regibus propinquiores essent, quorum consilio et officio Rex vteretur. Proceres inde hi, Patres, Senatores appellati sunt: equestris post hos locatus est ordo: plebeii et qui in agris degunt, demum. AEquales Patribus equestris ordinis viri esse non debebant, neque plebeii aut equestres viri equestribus, nisi ea aequalitate quae honesta, vtilis, decora, conueniens cuique ordini esset. Proceres igitur et Patres cum rebus et belli studia et pacis officia tractabant, prout quisque aptior erat: caeteri mandata excipiebant. Exortum autem dubium certamen est inter mortales, consilione an viribus et armis res magis procederet? Vsu tandem et periculo compertum est, alterum alterius officio egere, cum sit et consilio et facto opus. Cumque id exploratum esset, tribusque hominum generibus non minus Regum opes crescant, quam fluminibus maria, senatoribus scilicet, Oratoribus, Imperatoribus: nescio quid tamen plus sibi arma vindicauere quam togae: hocque nisi eis concederetur, vim illatura videbantur. Etenim quia victoria armis quaeritur, Victoriae autem et arces, et opes, et omnium omnia parent; praestantius putauere, quod victoriam maxime pariat, scilicet militarem disciplinam, quae profecto omnibus artibus mascula magis et virilis esse videtur. Maiores idcirco nostri, quo ab aliis viriles hi viri dignoscerentur, qui Regibus propinquiores erant, purpura primum honestauere, vnde purpurati dicti. Alexander vero Magnus argenteis clypeis suos ornauit, Argyraspidasque vocauit. Romani pro cuiusque merito et coronis quemque decorauere, ciuicis, muralibus, naualibus:
<pb id='s147' n='147'/>
vt nec latere virtus vnquam potuerit, nec cuiusquam meritum. Eoque Reges maiores fuisse experimento compertum est, quo maior apud illos magnorum virorum copia fuit. Alexandro Magno prona omnia fuisse Curtius minime miratur, cum viderit tot Reges eum quot socios habuisse, Perdicas, Eumenes, Ptolemaeos, Antigonos, Seleucos, Lysimachos, Pyrrhos. Asinius autem Pollio praestans et bello Dux et Orator, Caesarem Pompeio praestasse vel hoc vno opinatur, quod veram Ducum sobolem secum habuerit, Antonios, Dolabellas, Hircios, Pansas, Labienos, Scaeuas. Cicerones. Occurrere mihi hi duo tantum quos in medium afferrem, non quod innumeri non occurrant hoc exemplo celebres. Verum tam clara horum apud omnes sunt nomina, vt se ille ignoret, qui hos nesciat. Ad summum, siue Reges ipsi magnos hos viros efficiunt, aut hi magni viri magnos Reges, incertum est, siue vtrosque coelum, vt qualia velit tempora, tales effingat homines. Cum sit exploratum sine magno Rege magnos viros, nec sine magnis viris magnos Reges fuisse; credendum tamen ex Regibus id potissimum emanasse. Sunt namque Deo proximiores Reges, nisi sua culpa a gradu suo labantur. At nullum antiquius augustius honestate <note><hi rend='italic'>Gedeon.</hi></note> virtutis monumentum extat, quam de quo acturi sumus: siue illud ex Gedeone, <note>Dubitatur quidem, an hic ordo a Vellere Gideonis an vero a vellere Iasonis nomen habeat. Iacobus Marchantius vero in Flandria <hi rend='italic'>lib. III p. 285</hi> a vellere Gideonis ducit.</note> siue ex Iasone maiores nostri repetant. Gedeone, qui Dei auxilio (ne dicam auspicio) quem Deum religione et fide nouerat, cum paucis ea gessit, quae fieri non posse putentur: certissima victoriae signa a vellere auspicatus, et a militibus qui non manu flumen libauere, sed proni tanquam flumen epotaturi essent, procubuere. Pauci enim cum innumeros fugassent, et mille fugerent vno sequente, ostendere Deum secum esse. Hinc Gedeon Regibus monstrauit, vt omnibus in rebus religionem colerent, cum a Deo et Reges regnent, et teneant terram. Et profecto is Rex errat et in nocte versatur, qui sibi Deum tanquam solem non proponit, dum cogitat, dum consulit, dum agit. Cum sint obscura sine Deo omnia: fiunt namque a Deo omnia, et sine ipso nihil. Maiores igitur tui CAROLE, duce eo, qui omnia potest cum vult, freti, et insignes aureo vellere, et paucis his militibus qui flumina epotaturi virtutis fidei et famae videbantur, medii inter Germanos, Gallos et Anglos parua manu toties de tot et tantis hostibus spolia victores reportauere: dum ipsi in Deum tales sunt, quales in se subditos suos esse cupiunt. Haec enim compendiosa est Regibus ad virtutem; ad recte, bene, beateque regendum imperium via. Cumque ex Deo large accepissent, tales in suos fuere qualem in se Deum esse sensere; iustum scilicet, misericordem, munera gratiarum in homines vltro effundentem, et amore suo cuncta ambientem et complectentem. A subditis autem responsum est fide, obseruantia, officio, et eo etiam officio quod citra mortem fieri non possit. Arduum autem quidquam <note><hi rend='italic'>Iason.</hi></note> Regibus esse non potest, vbi Regum amor et subditorum fides ita conueniunt, vt nec amor Principum aliquid omittat, aut fides subditorum timeat. Argunautarum autem monumento neque quidquam antiquius est, neque nobilius. Conuenere in vnum principes Graeciae, qui crediti aut Diis geniti sunt, aut quadam excellenti virtute praediti ipsi Dii videbantur. Argo tunc primum nauis inuenta est, sulcata insolita et nauim admirata maria. Vellus aureum tam longe per tot maria et pericula petitum, virtute duce, comite fortuna, vrgentibus acrioribus gloriae et honoris <note><hi rend='italic'>Argonautae.</hi></note> stimulis. Onusta ferebat Argo, quae terris surripuerat lumina, prudentem Iasonem, quem caeteri comitati sunt, temperatum Nestorem, ex cuius ore melle suauior fluebat oratio, vt contexta florida verba orationem tanquam flores coronam necterent; sapientem Orpheum, iustum AEacum, fortem Herculem, Theseum, Telamonem, Peleum, Castorem, Pollucem, Zetum, Calaym, caeterosque fortiores, vt ostenderent desiderari plurium ad agendum operam et fortitudinem, quam ad consulendum sapientiam.
<pb id='s148' n='148'/>
Rarior namque sapientia est quam fortitudo. His freti, quidquam eis difficile non fuit. Nam cum eo peruenissent, quo perueniri nondum inuenta naue non posse putabant, et spirantes ignes indomitos et rebelles tauros domuere, et peruigilem Draconem sopitum occidere, satisque dentibus obortam segetem illam militum coegere, vt rueret in mutua vulnera et periret. Gestis his ostendere nihil virtuti inuium aut impossibile esse, si vires et fortitudinem prudentia temperauerit, intenta <note><hi rend='italic'>Aurcum vellus.</hi></note> tumque alias vellus aureum ex Colchide in Graeciam transtulere omnipotentis Martis praemium. Quod nunc familiae tuae et eorum Regum et Principum qui cum ea sentiunt, insigne est. Conueniebat autem nulli genti id potius, quam tuae, quam tibi. Tuae, si Burgundionum primum Ducum, vnde tibi origo est, et nobilitatem et <note><hi rend='italic'>Burgundia.</hi></note> fortia facta numeremus. Repetunt namque illi originem ex Franciae et Burgundiae Regibus: qui cum a patre Franciae Rege Burgundiam maternam haereditatem accepissent, fortissimos Belgas Burgundionibus, et Batauos Belgis addidere. Tantumque post magnanimum Philippum, Ioannem et optimum Philippum, Burgundionum in Carolo opes et vires creuerant, vt post multas victorias eum fortuna non ferret. Animo namque Italiam et orbem concipiebat: solumque in eo aut malus euentus, aut nimia virtus culpari potest. Est enim etiam in virtute, <hi rend='italic'>Ne quid nimis,</hi> Aut <note><hi rend='italic'>Austria domus.</hi></note> si ad Austriam respicimus gentem, quae cum a Romanis, vel (vt quidam) ab Hercule originem ducat, vltra octingentos annos Heluetiae inuictae genti, cuius caput Habspurgum, imperauit: Sueuiae deinde partem occupauit: demum Noricum, Pannoniam inferiorem, Austriam, Dalmatas, Illyricos, Rhaetos; eoque deuenit, vt Vngarorum et Bohemorum regna teneret. Tot Imperatorum, Regum, Ducum mater, et altrix familia. Regnum demum tuum Burgundionum et Belgarum auus tuus matrimonio obtinuit: et pater tuus Hispaniae regnum. Cumque superstes patri tuo auus eo loco consederit, vt nec Imperator nomine aut rebus gestis maior esse possit; quotidie tamen tam alta concipit, vt fieri non posse putentur. Rebus autem suis nihil vnquam minus defuit quam virtus. Haereo et totus pendeo, cum mecum reputo Austriae familiae cursum, vt de ea vna cogitasse Deum sint qui credant: cum videant primum Heluetiae genti imperasse, demum Sueuis, Noricis, Pannonibus, Dalmatis, Illyricis, Rhaetis, Burgundionibus, Belgis, Hispanis, Italis, Aphris, Indis: peneque euersam maiores casu vires resumpsisse. Orem quae sine Deo auctore fieri non potuit, vt tam diuersae et diuisae penitus in toto orbe nationes in vnum coirent. Vel si ad maternum tuum genus respicimus, Hispanum equidem genus, Gothicam profecto bellicosissimam gentem, quae Scythica Italiam occupauerit, Galliae portionem <note><hi rend='italic'>Ferdinand. Elisabeth.</hi></note> possederit, et Hispaniam per tam longam Regum seriem tenuerit. Quorum vltimus auus tuus cum Elizabetha Regina, muliere nunquam satis laudata, non contentus regnis feliciter in Europa quaesitis, quiescere Aphricam et Asiam non est passus. Siue igitur inuictam Burgundionum gentem repetimus, siue supra omnem laudem Austriam gentem, vel Gothicam incomparabilem: nulli genti Aureum vellus magis debebatur quam tuae. Rectius enim tibi, in quo vno horum omnium sunt omnia. <note><hi rend='italic'>Caroli potentia.</hi></note> O te beatum, Carole, pro quo omnia fata laborare videntur. O te terque quaterque beatum, pro cuius magnitudine fortuna et natura contendunt. Si virtutem, quam indoles tua refert, et quam quotidie e tenui nube tanquam Solem erumpere videmus, addideris: tuque Hispaniarum dominus, insularum Balearium, Sardiniae, Siciliae, regni Neapolitani, Burgundionum, Belgarum, partis Aphricae et Indiae: tanquam Iason non exiguae Graeciae, sed maximos maximae Europae Reges prouocaueris: vt tandem sopitis domi rebus pro quibus componendis tantum (nec, vt puto, frustra,) laboras, arma pro reparanda Aphrica et Asia coniungant; vt ea concordia Christianae Reipublicae reddat, quae discordia abstulerit. Hocque profecto aut nunc fore, aut nunquam fore speramus: cum orbis Christiani summa ad paucos peruenerit, faciliusque pauci deliberent. AEtas praeterea orbis Christiani Regibus est ea, quae surgens ad res gerendas maxime oportuna sit. Iuuenem Pontificem
<pb id='s149' n='149'/>
nunc primum haec nostra aetas protulit, Franciae Regem iuuenem, te Carolum, Anglorum Regem, Hungarorum, Dacarum, Lusitaniae: vnum Caesarem grandiorem haec aetas fato seruauit. Feruida autem aetas, si honoris, si famae stimulos non sentit, quid sentiet? Auctore te, Carole, hoc fieri omen accipimus. Nam non sine Dei numine tantam tibi magnitudinem ab incunabilis ipsis natam putamus, quae nulli nascenti contigerit: nisi vt haec magnitudo stabilis et mole constans sua, alios Reges et tibi et inuicem sibi coniungeret, quod fore speramus. Caesarem namque patrem habes: Franciae Regem eo in te esse animo audimus quo in filium pater: eo enim nomine semper appellaris. Auunculus tibi est Angliae Rex, non minus necessitate quadam coniunctae fortunae, quam necessitudine coniunctus. Sororius Hungarorum, sororius Dacarum, auunculus Lusitaniae Rex. O miram orbis Christiani et tuam etiam Carole felicitatem, cui nascenti plura oblata sunt quam peti possent. Verum vt te his parem ostendas, oportet: virtuteque tua tantam orbis molem nouus Hercules et Arlas sustineas, teque ipsum et magnitudinem cognoscas tuam. Virtus tibi famam pariet: quae in fide tua multas nationes, quas nunquam accedes, ipsa accedens detinebit: cum illis ostendet, nec sperare maiorem, nec habere te meliorem posse. Animo praeterea voluas necesse est, turpius esse parta non seruare, quam gloriosum quaerere. Repetasque saepe Caesaris dictum: <hi rend='italic'>Difficilius esse ex primo secundum, quam ex secundo fieri vltimum,</hi> Facillime autemet parta seruabis, et fortunam etiam vota tua praeuenire coges, si post religionem et iustitiam fortitudinem prudentiae coniungas. Non enim sola prudentia regua reguntur neque sola fortitudine seruantur; sed prudentia et fortitudine. Nam nec sine fortitudine tuta est auctoritas aut prudentia, nec fortitudo sine prudentia moderata. Armis igitur et consilio opus est. Repetam iterum, Armis et consilio est opus, si eam dignitatem et magnitudinem quae tibi a Deo, a natura, a fortuna donata est, aut retinere cupis, aut augere. Res etenim iisdem fermeartibus seruantur, quibus et quaeruntur. At nunc res nos admonet, vt Imperatoribus, Regibus, Ducibus, et fortissimis viris, qui huins Ordinis fuere, et fato functi sunt, hodie parentemus: cras autem eos substituamus, vnde in aeternum tam nobilis ordo propagetur.</p>
</div3>
<div3 id='FrRS.01.09.05' n='5' type='section'>
<head>CHRISTIERNI SECVNDI REGIS DANIAE ATTENTATA IN SVECIAE REGNVM, ET CRVDELITAS PERPETRATA IN PROCERES EIVS ET POPVLVM HOLMENSEM. ANNO DOMINI MDXVII. IACOBO ZIEGLERO LANDAVO BAVARO SCRIPTORE.</head>
<p>VRBIVM et populorum clades ab hostili manu perpessas, et Tyrannorum iniurias in ciues, multas et memorabiles legimus per omnem Historiam, tam magna miseratione erga afflictos, quam summo odio in illos, qui suo scelere maleficia in obnoxios exereuerunt. Sed nulla atrocior a memoria historiae accidit, quam his annis Suecis, et Stokholmiae regiae eius gentis vrbi. Aliis inter obsidendum induciae profuerunt, mutui congressus liberi fuerunt, sine maleficio: si pacta inita, si icta foedera, haec sancte seruata sunt: si vrbs autem expugnata, saeuitum in fortunas iure victoris fuit, et in aetatem praecipue quae arma ferret, et nocere parata esset, neque quietura donec incolumis foret, videlicet repensum fuit quod passuri erant victores fortuna inclinante. Quod si incendio et caede omnia miscerentur, hic aut proditio, aut defectio, aut graue aliud flagitium obsessorum praecesserit, quod hostem irritaret, et faceret
<pb id='s150' n='150'/>
pene iustum. Tyrannorum etiam violentia (de exemplis dico gentilis historiae) in paucos ciues, qui inculpata vndiquaque vita essent, ita deliquit, vt sine venia debeant criminari. Qui enim poenis subiecti fuerunt, si in eadem statione ipsi fuissent, quo erant ingenio, similia aut funestiora aedidissent in ciues. Repetamus a Tyberio ad Maxentium, quem Constantinus Imperio depulit, historiam Romanam. Quicunque in capitis discrimen adducti sunt, iidem fere sub alio domino capita ciuium detulerunt, siue palatinos fumos vendiderunt, siue iudicia corruperunt, vel vbi scelere publice carerent, tamen domi in seruitia supra barbarum morem saeuierunt, seruitia diurna opera in agro attrita in ergastulis habuerunt, nuditate et fame afflixerunt, infirmos tecto protruderunt, in vias abiecerunt, alios ob leuem offensam barbaricis notis inusserunt, in arenam produxerunt, feris laniandos obiecerunt, totis theatris voluptatem domesticorum sanguine praebuerunt. Tale quid crudelissimi tormenti exciperenta Tyberio, et Caligula, et Domitiano, quod non essent meriti propter admissum alias scelus in humanum genus? Innocentes vero habiti sunt, eatenus. qui praesentis accusationis rei non essent, Tyrannique sub hoc in inuidiam crudelitatis adducti sunt, quia non ob conscientiam nocentioris vitae vendicandae, sed per scelus ipsi quoque caedem facerent. In caetera, ei patellae hoc operculum congruebat. Populus victor, frequens sedit totis theatris, exhibuit sibi sub eodem spectaculorum die paria CCC. gladiatorum, feras, leones, vrsos, pantheras, et indomitos boues eodem numero, quos se mutuis vulneribus conficientes videret ad voluptatem, captiuos quoque adductos ex deuictis prouinciis, domi honeste natos, suis fortunis praeter cuiuspiam iniuriam fruentes, iure autem gentium pro libertate patriae, incolumitate fortunarum, saluteque parentum, vxorum et liberorum pugnantes, et triumphatos circumduxit in catena, attraxit in arenam, obiecit cruentis seris, aut coegit in mutuas caedes. Hicille populus spectator, qui humanum sensum exuit, seque ad omnem immanitatem obfirmauit, neque satis poenarum sumptum sibi a victis credidit, per considerationem, quod miseri patria carerent, fortunis exuti, exarmati et ad reliqua innocui essent, qui in graui catena constricti male praeterea cruciarentur pro vxore et liberis distractis, pro pudicitia violata, pro salute omnium desperata, quoniam et vitae et necis ius situm penes alienum dominum nossent. Idem qui nihil tantorum malorum recordatione ad miserationem in reliquum moueretur, quin imperaret, magis laniationem foedum in morem; quid immeritum et sua indignum virtute sustineret sub Caligulae quamuis atroci voce? vel sub Commodi milite praetoriano; quin in Theatrum immissus populum funestae et iuxta barbarae arenae spectatorum propulsauit, terrore et fuga tumultuantem inuoluit, vt plurimi obtererentur? Fatebistur, quicunque mores pro aequo expendet, crudelitatem omnem Tyrannorum fuisse mitiorem obliuione tanta naturalis iuris, et carnificina, conununia applausu theatri, admissa in genus humanum. Ista commemorarim non equidem pro voluptate insectandi, sed necessario exemplo, vnde inter populos etiam eadem passos, interque Tyrannos eadem agentes discrimen fieret atrocitatis facti. Non enim conueniat; ita factum referri, vt arbitrio legentis stet, qui immerentis casum, ex nocentis exemplo spectatum aeque leuiter ferat. Ergo is intelligat, populum vnum Holmensem, punum sceleris, nihil in vita admittentem in genus humanum, non in ipsum hostem Danum, vt qnem se obsidentem pauit in dura fame, quo cum foedera icit, quem vltro in vrbem admisit, Regem prope constituit, eum populum sub Dano sacramenti, et religionis desertore, dextrae datae et syngraphi conscripti, iuris diuini et humani euersore, pertulisse mala, qualia nullus praeterea populus omnia simul, sed alius aliud malum, et idem aliud alio tempore passus sit. Huius calamitatis ordinem narrare institui, existimans idem solatio futurum populo Holmensi, si is videat Danum, qui haec perpetrauit, ferre infamiae suae notam ad posteritatem: vsui etiam plurimum reliquis profuturum, si qui similia facere in obnoxios possunt, iidem vnius publica exsecratione deterreantur: cum viderint Tyrannidis
<pb id='s151' n='151'/>
memoriam durare post funus, referreque acclamationem, vt humani generis hostes, Deo et homine approbante, aeternum damnentur.</p>
<p>REGES Danmarchiae saepe alias Regnum Sueciae armis tentarunt cupiditatem faciente ipsis vicina Norduegia, quam olim factione et armis oppressissent, pulcherrimum fieri existimantes, si totam continentem, quam Schondiam dicunt, sub vnum imperium contraxissent. Inuitabant praeterea eadem, quae caeteros mortales, domi opes minime insignes, Norduegia a se exhausta, Suecia autem et Gothia integrae adhuc, plenaeque argenti et aeris. Ita aliena foelicitas magnum his studium iniecerat <note><hi rend='italic'>Christiernus I. R. Danor.</hi></note> quaerendi opes ex alieno. Hoc domesticum exemplum sequutus Christiernus secundus Rex Danmarchiae, Sueciam armis occupare annixus fuit. Verum vbi Suecis in eadem consilia hostis propulsandi concordibus, videt bellum futurum multo grauius suis viribus, ad artes conuersus, quales illi vbique supererant, factionibus dissociare Suecos laborauit. Ergo solicitat quoslibet seditiosos, qui genere, opibus et ingenio improbo valerent. In his se principem gessit Gostauus, titulo quidem <note><hi rend='italic'>Gostauus Archiep. Vpsaliens.</hi></note> Archiepiscopus Vpsaliensis, verum neque aerate, neque integritate vitae par ei professioni. Is anno a nata salute Christiana M D XVII. partes Dani curare aggressus aperte fuit, tantisque animis, vt opes domesticas, gratiam apud ciues, pietatem in patriam, religionis statum ipsamque vitam suam proderet pro peregrino domino constituendo. In eum euentum munit arces, cogit occulta consilia consciorum, plures ad defectionem perducit. Huius conatus persentiens illustris princeps Steno <note><hi rend='italic'>Steno Sture praeses.</hi></note> Sture idemque praeses regni Sueciae per interregnum, Archiepiscopum compellat, monet, et maiorum malorum timore deterret, vt desistat incoeptis. Sed is neque iustis postulationibus, neque reuerentia in patriam dimoueri a sententia potuit. Quam hominis peruersitatem Steno cognoscens, mouet arma, et obsidet Episcopum in arce Stecho. Danus cum per nuncios intellexisset, quanto in periculo esset socius, legit domi militem, et nauigatione celeriter confecta, properabat impedire obsidionem. Quo loco pugnans cum Stenone, superatur. Ita concisis copiis, et deserto Episcopo, rediit in Daniam. Episcopus cernens res suas desperatas, Stenonem in colloquiumvocat, permittit se arbitrio Ducis, se Ecclesia Vpsaliensi, et publica functione cessurum, se priuatum posthac futurum, et quaslibet conditiones admissurum, spondet, tantum vt sibi patria ignoscat. Videbatur illud ex animo velle, et atrocitas proditionis ea fuerat, vt omni profligatae conscientiae posse inducere poenitentiam videretur. Sed erat (quod sequens historia ostendet) fictio ex praesentis periculi necessitate adornata. Ergo annuit Princeps supplici, eatenus, quod omittit oppugnationem: verum causam permittit integram. cognitioni Conuentus regni. Hic cognitum fuit. <hi rend='italic'>Archiepiscopum per leges patrias extidisse forturiis et vita.</hi> Tamen per publicam indulgentiam vtrumque illi donatum, in caetera autem ita decretum fuit. <hi rend='italic'>Ecclesia Vpsaliensi abstineat, reliquamque aetatem apud agrum paternum priuatus viuat.</hi> Danus hoc secundum incommodum accipiens, videlicet, caput totius factionis suae exarmatum, nec superesse alium qui vicarium bellum administret, rem gerere apertis viribus coepit, conscribit magnum exercitum ex milite domestico <note><hi rend='italic'>Holmiae. Venedicus sinus.</hi></note> et peregrino, et in Sueciam transportat et obsidione cingit Holmiam regiam. Vrbs est insignis magnitudine, ad sinum Finnonicum (quem paulum deflexa voce Vennedicum veteres dicunt) in circumfluentibus paludibus sita. Mare etiam ei se multa parte infundit, ita vt situm assimilem habeat Venetiarum. Ergo hanc natura et munitionibus, ciueque et conducto ex agro milite munitissimam expugnare, obsidionem quoque diu sustinere posse desperabat. A pabulatione enim prohibebatur per militem Suecum, etiam laborabat miles fame tam acerbe, vt ad cibos infames fuerit compulsus. Duo prope menses transierant ab aduentu in Sueciam, quod omnibus incommodis conflictabatur, nec reditus in Daniam dabatur aduersantibus ventis. Ergo omnibus consiliis exclusus, quae manu et virtute impetrasset, conuersus
<pb id='s152' n='152'/>
ad dolos, petit inducias bello. Steno vt excelso animo erat, concedit inducias: facit praeterea exemplum clementiae et munificentiae in hostem, prope singulare in omni historia. Mittit in castra multa iuga boum, vnde confectum fame hostem subleuaret. Danus sane existimans hominem qui tam benigno affectu tanquam indulgenti naturae esset, eundem et esse ingenio simplici et minime suspicaci, simulat praecipuum fauorem in Stenonem, et se ostendit percupidum visendi Principis, et colloquendi: ad hocque impetrandum mittit in vrbem obsides, atque eo praetextu euocat in castra Stenonem ad collequium. Is plane venit in sententiam Dano colloquendi, haudquaquam satis exercitatus ad eiusmodi fraudes deprehendendum. Iamque properabat ad manifestum exitium, nisi senatus Holmensis intercessisset. Danus vt vrdit hac non successisse dolos: aliam fraudem confingit. Se ait accessurum in vrbem, modo impetret obsides salutis suae. Hic vero Steno persuasus, deligit <note><hi rend='italic'>Gostauus Erichson.</hi></note> nobilissimos ex iuuentute. In quibus fuit illustris Gostanus Erichson, quem hodie felicissimum Regem Suecia habet. Hi se permittentes fidei et syngraphis Dani, ad naues veniunt: quos is comprehensos in vincula coniicit, atque mox in altum profectus, in Daniam cum praeda enauigat. Illic Gostauus vnus illustrissimus obsidum, furcam ante hospitium paratam sibi, et plures mortis imagines comperit, vitamque habuit in omne momentum suspensam. Tamen clarissimis historiae exemplis, quibus maximi saepe Reges per desperatos casus venerant ad Regna, iisdem et Gostauus seruatus Dei prouidentia venit ad Regnum.</p>
<p>Post hanc fugam quieuit Danus annos quatuor, quibus opes et militum confirmauit. Quibus vbi curatum satis putauit, mittit exercitum in Sueciam. Steno ceveriter occurrit paratis copiis suis pugnaturus, priusquam hostis a iactatione maris confirmaretur. Fit pugna, in qua dum Praeses primas in acie partes obiret, occiditur, corpusque refertur Holmiam. Fuit tanti principis caedes patriae quam suo maiore detrimento. Tunc enim factiones inter primates Sueciae rectuduerunt, et sub discordia potentissimus Suecorum exercitus dissipatus est, et Danus ad interiora Sueciae ex sententia penetrauit: tunc etiam Gostauus Episcopus occiso proditionis suae vindice prouolauit ex latebris, in quas damnatus fuerat, Ecclesiam Vpsaliensem repetit, huius opibus se confirmat contra patriam. Quos suorum successus vt Danus accepit, venit etiam ipse ad exercitum, et contractis omnibus viribus pergit rursus Holmiam obsidere: non quia capiendam armis speraret sed expectaret occasionem <note><hi rend='italic'>Christiana Stenonis vidua.</hi></note> vnde illam insidiis circumueniret. Erat in vrbe Christiana, vidua ab interfecto marito Stenone: haec principem locum adhuc retinebat. Hanc hostis follicitat ad honestas conditiones, nihil non suscepturus, quodcunque pactorum proponeretur. Christiana et Senatus Holmensis respondent, populo Holmensi non opus esse aliquibus conditionibus, qui liber sit, et suo iure viuat, sitque armis longo potentior. Tamen se admittere conditiones aequas, quo pax in reliquum sit. Deinde capita proponunt conuentae pacis: <hi rend='italic'>Rex patrias leges sibi innuiolabiles seruet, ciuium libertatem infractam velit, offensas remittat omnium qui arma contra susceperunt.</hi> Danus vt fidem certissimam faceret, se haec capita rata habiturum, addit longe etiam plura, plena moderationis et dementiae in populum Holmensem. Itaque conuenit, inter ponitur religio sacramenti, syngrapha conscribuntur, et adhibentur omnia instrumenta, quibus pacta et foedera publice suscepta ad posteritatem communiuntur. <note><hi rend='italic'>Holma sub conditlonibus dedita.</hi></note> His artibus persuasi ciues, hostem intra moenia recipiunt, autoritatemque vrbis sequuta est multa pars regni. Hactenus esse legitimus Rex credebatur, et Danus in suscepta dissimulatione durauit, donec se et militem recrearet, et arcem communiret. Nec diutius moratus, vocat ad consilium Danos, aperit eis voluntatem caedis patrandae in ciues: rationem quaerit, quemadmodum caedes facta putetur se ignaro et inuito. Fuerunt quibus placeret, seditionem quasi militarem excitari in vrbe: sic posse censebant fortunas diripi, necari ciues, vt integrum Regi sit dissimulare imperatum
<pb id='s153' n='153'/>
scelus. Non placuit ea sententia multis, nam per seditionem excitatam liberum fieri aiebant etiam ciui resumere arma, quod si fieret, Danos primos futuros in desperatione salutis. Magis id placere, vt Rex publice conuiuia instituat per omnes ordines, eos vero, qui potentia et nobilitate praeirent, vocarent in arcem, ita specie beneuolentiae coactos et hospitali iure securos sibi fieri, obiectos arbitrio Regis. Probauit Danus consilium, et si a Dissimulatione priori excludebatur sceleris imperati. Instruit conuiuium pro regio luxu, ipse se effingit ad omnem speciem comitatis et hilaritatis. Sueci idem et ex animo faciunt, ignari qui impensas forent hospiri sanguine suo soluturi. Triduo toto excepit conuiuas eodem apparatu, iamque aderat dies caedi destinatus, cum immittuntur sacellites, et comprehendunt conuiuas, coniiciuntque in carcerem. In diem sequentem portae vrbis communiuntur, praesidiaque intus per regiones disponuntur contra ciuilem vim, tubicines autem a prima aurora iussi aedere terrificum clangorem per totam vrbem, milites iussi adesse, graues armis, et qui studiose efferarent in truces vultus, deinde hostili fremitu, et armorum concussione timorem omnibus incuterent perdendae vrbis. Videre etiam erat tormenta aenea disposita tota via, quae ab arce ad forum, quasi priuata et publica continuo deiectura, mixturaque ruinas cum ciuibus. Species erat plena rerum mortalis formidinis, et omnes pendebant dubii ad imperium Dani. Cum regia repente aperitur, <note><hi rend='italic'>Episcopi duo necati.</hi></note> et producuntur duo Episcopi, Vincentius Scharensis, et Matthias Strengenensis inter medios carnifices, non quidem quiete vt possent meminisse (quod ait Poeta) <hi rend='italic'>quae sit fiducia capto.</hi> Sed velluntur, truduntur et retruduntur. Hi vero, vt viros graues, et sua dignos professione decebat, nequaquam gerebant vultum abiectum, sed modestum et venerandum oris habitum. Vbi ad supplicii locum ventum est, (haec area erat ante Consularem domum) Episcopi orant fieri sibi potestatem Sacerdotis cui faciant exhomologesin. Qui his negatus est: sed abiiciuntur carnificum manibus in pauimentum, atque prostrati truncantur capite, pleni sancti desiderii <note><hi rend='italic'>Proceres.</hi></note> offerendi animas suas expiatas Deo. Post hos, proceres producuntur, quicunque <note><hi rend='italic'>Senatus.</hi></note> pro patria asserenda se strenue gessissent. Inde ab arce trahitur Senacus Holmensis, et totus trucidatur. Proponitur postea tabula proscriptionum, hic satellites discurrunt per vrbem, et proscriptos perquirunt: qui omnes protracti fuerunt. Nam <note><hi rend='italic'>Proscripti.</hi></note> in vrbe clausa remedium fugae nullum erat. Trucidatis omnibus qui designati erant, sit impetus per militem in promiscuam plebem, quae ad trudele spectaculum confluxerat et passim caeditur. Inuaduntur quoque domus et inermia corpora ad carnificinam attrahuntur. Cum vero ad hunc tumultum plurima pars ciuium sese in obscura loca abiecissent, et sentiret Danus plurimum deesse crudelitati suae, proponit <note><hi rend='italic'>Rathaut.</hi></note> edictum e domo consulari, quo continebatur impunitas omnium. Ibi infelices ciues, toties quamuis decepti, se credunt mendacibus edictis, et prodeunt in publicum. In quos priore exemplo immittit satellites, et fit caedes toto die, et vsque in noctem, sequentibus etiam diebus continuis reliquiae ceduntur. Et ne nullus nouo mortis genere absumeretur (hoc enim statuerat animo suo Danus, vt perfidia et saeuitia <note><hi rend='italic'>Ioh. Maguus.</hi></note> superaret omnes, et qui fuissent, et qui post futuriessent) corripit quendam Ioannem Magnum, quem suffixit cruci, nudum membris omnibus. Is diu de cruce Ioquutus, suam innocentiam Deo permisit, multa etiam ad ciues questus de statu rerum; quo Danum irritauit. Quare misit satellites, qui virilia abscinderent, quae abscissa proiecta sunt in faciem pendentis. Latus postea est transverberatum tam vasto vulnere, vt manibus rimarentur cor, quod extractum, et ipsum abiectum est in faciem mortui. Nulla humani ingenii vena tam diues est, nullaque oratio apposita satis reperiri potest, quae hanc saltem ex omni reliqua crudelitate particulam digne insectetur. <note><hi rend='italic'>Crutis supplicium.</hi></note> Tyrannus supplicium, quod consensu humani generis abolitum ob Christi seruatoris reuerentiam, qui id tormentum conspiratione impiorum pertulisset; quod ignoratum mille annis fuit, quod Turca, Christi quamuis implacabilis persecutor, vix vno et altero exemplo in Christianos hac aetate in imaginum exprobrationem expendit,
<pb id='s154' n='154'/>
idem supplicium Tyrannus (qui dici hactenus Christianus voluit) reuocet ad poenam innocentum, nihil in religionem et leges delinquentes, pugnantes autem sub imperio patriae contra hostem alienam possessionem inuadentem? Et quod ipsum is nunc ignorauerat: quod ipsum et ciues nouo merito deditionis redemerant, si, quod benefactum, si quod syngraphum, sacramentum, si qua dextra data plus perfidia, saeuitia <note><hi rend='italic'>Ribingi.</hi></note> et contemptu religionis apud Tyrannum valuissent. Is Ribingam familiam praecipue est persecutus, adeo vt cum deesset iam caedi firma aetas, ad impuberes sit conuersus, quos comprehendit, et coma constricta in nodum suspendit a catasta, et immisit spiculatores, qui ceruices puerorum praescinderent, truncis corporibus decidentibus in terram. Corpora omnia occisorum comportari in forum iussit, subie citque oculis, et satiauit ferum animum suo immani scelere. Triduo iacuerunt trunca corpora, volutata et foedata cruore suo horrendum in modum. Post iussit per cloacarios eiici extra vrbem. Cadauer Stenonis (quem pugnantem pro ciuibus diximus occubuisse) extraxit sepulchro, quo cadauere sub oculos reddito, tanta rapie Tyrannus correptus est, vt illud morsu appetiuerit, canis sepulchralis more. Posthumum etiam Stenonis, eodem mense natum, sepultumque erui iussit. Omnia cadauera congesta cremata fuerunt, et cincres dissipati. Exhausta ad hunc modum vrbe viris, ad rapinas conuersus fuit: et viduas, et orbos parentibus liberos omnibus fortunis spoliauit, nulli rei prophanae et sacrae parsum fuit. Quanto tempore Tyrannus ista perpetrauit, portas vrbis tenuit clausas, ne qua fama caedis ad prouinciam perueniret, et bellum moueretur pro scelere vindicando. Incendio etiam abstinuit, credo ex ilia causa, quia latere non potuisset. Secura enim omnia et quieta esse voluit sibi nunc in fugam spectanti: quod vnum videbat praesidium superesse impunitati sceleris perpetrati. In itinere in Monasterium diuertit: Ei Nouae Valli nomen <note><hi rend='italic'>Neuthal.</hi></note> est. Monachi loci Tyrannum benigne excipiunt. et omnia ministrant pro facultate. Simulabat etiam Tyrannus gratam sibi esse eam promptitudinem. Die quin etiam festo (is erat pur ificationis Virginis) adiuerat templum, sacrum more Christiano spectauerat, nullum vbique indicium maleficii quod tractabat fecerat. Cum vix digressos ab altaribus monachos iubet comprehendi, iniici vincula, et in profluentem abiici. Abbas forte liberauerat manus, et enatabat, cum ministri sceleris adnauigantes hominem vulneribus appetunt, donec is sanguine et viribus defectis mergitur, <note><hi rend='italic'>Praesidium. Holmensi.</hi></note> sic Tyrannus caede et praeda opimus in Daniam venit. Praesidium, quod is vrbi Holmensi imposuerat, quodque solum fuit virilis sexus in perdita vrbe, excursionibus, rapinis, caedibus. et omni genere maleficiorum, afflixit Sueciam, satagens modis omnibus animo Tyranni et praescriptae formulae saeuitiae, quam is reliquerat. Gostauus quoque Pseudo-Episcopus, parricida autem in patriam, militarem furorem aemulatus, possessiones Ecclesiasticas exturbabat. Quibus malis patriae excitatus illustris adolescens Gostauus Erichson, quem obsidem diximus, quique ex custodia nuper persugerat; rem supra aetatem; sed magnitudini sui animi respondentem ausus vindicem se profitetur patriae pereuntis; et quarto demum anno post initum bellum, mutato habitu, et plebei hominis veste sumpta, circuit Sueciam, et popularibus exponit, in quantis malis versentur, nihilque omnium omisitrerum, quibus ciues ad arma capienda excitaret. Addebant orationi gratiam egregiae corporis dotes, <note><hi rend='italic'>Dalekarli.</hi></note> et index singularis animi vigor. Itaque eligitur in vindicem libertatis, is militem legitex Dalekarlis bellicosissima totius Sueciae gente. Montes enim habitant, qua Suecia ad Norduegiam collimat: apud quos et fodinae sunt argenti et aeris, itaque sub officinis metalli fodiendi conflandique exerciti, indurantur ad praecipuum robur, quod denique peperit ipsis nomen, vt <hi rend='italic'>Dalekarli</hi> vocentur. <hi rend='italic'>Dale</hi> enim vallem dicit, <hi rend='italic'>Karli</hi> autem viros cum emphasi eos, qui praesenti animi vigore praestent, Addunt Dalekarlis praeterea ingentes spiritus opes, quas plurimas habent, suntque ad iniuriam <note><hi rend='italic'>Agrosia.</hi></note> propulsandam supra omnes irritabiles. Hoc milite vsus Gostauus aggreditur praesidium Danorum quod Aorosiae ciuitari impositum erat, atque deturbat. Quo
<pb id='s155' n='155'/>
nouo casu exterritus Episcopus, vehementer turbatur ad cladem Danorum. Ergo exercitum a praesidiis deducit, cogitque oppressurus inter initia surgentem vindicem. Is volens a se auertere Episcopum conscientia potius rerum quam armis, mittit nuncium ad hunc cum Epistola, hortaturque hominem, vt resipiscat, satis flagitii hactenus admissum, parcat sibi et relinquat locum veniae, et patriae quam Tyranni fortunas potius constituat, addit praemia si in sententiam veniat. Veniam admissi delicti, constructionem de publico arcis ditionis Vpsaliensis, quae initio belli, quod firmissima erat, ne perditorum hominum receptaculum esset, disiecta fuerat. Addit immunitates alias se permissurum Ecclesiae pro initae societatis praemio. Episcopus bene monentem superbe adeo accepit, vt litetas abiecerit et pede attriuerit. Et certe non erat causa, vt si ab ea Episcopus depelleretur, ferociret. Neque is erat Gostauus, qui, non dicam ab homine noxio: sed alio sanctissimo contemneretur, vel ob praesens studium in ciues, vel quod illustris generis erat, et nepos eorum qui regnum Sueciae habuissent, et suo iure patriam a vastatore repetebat. Is ergo iritatior etiam contumelia factus, ducit Dalekarlum militem contra Episcopum, et praesidia, et superat. Episcopus ex fuga prolapsus, Holmiam venit ad reliquias Danorum, vidensque Suecos in diem freri confirmatiores, consilium capit noui militis adducendi, hocque voto in Danmarchiam ad Tyrannum nauigat. Multa hic conueniunt quae obstare molienti ista debuerunt: Dei timor, conscientia religionis, sanctitas professionis, miseratio patriae, sui existimatio integra, quae omnia is per crimen nunquam deprecabile violauit. Sed haec non attingam, qualia nemo secum non colligit: domestica illa recensebo. Nouerat Tyranni institutum priusquam suspicio belli aliqua haberetur. Is pirata erat; maria vexabat suo terrore. Eo prohibuerar commoda Schondiae exerceri, nouerat genuinum odium Danorum in Suecos, et Gentis haereditariam crudelitatem, Norduegia in oculis illi erat, florentissima olim, nunc afflicta maleficio Danorum. Videhat, amplissimas eius vrbes, in vici formam per vexatos ciues, per vectigalium et publicorum onerum acerbitatem redactas: quo admoneri debuit, quid patriae mali conciliaret sub imperio externo. Non etiam deerant domi principes Rege digni.</p>
<p>Quod si cupiditati suae Ecclesiam vnam Vpsaliensem sufficere non putabat, et sub Dano se explere cupiebat, nulla commoda tanta a peregrino, a Dano, a pirata referre, quanta a domestico Rege poterat. Ergo ei multo sanctius consilio et manu (quando et hoc decere Episcopum, vt bellator esset, arbitrabatur) adesset quem faceret non Sueciae et Gothiae tantum, sed quoque Norduegiae Regeni, esseque hoc suum Episcopi, beneficium aeternum apud Norduegianos, si reuocarentur sub domesticum et idem aequissiinum imperium sub quo post longam oppressionem respirarent, seseque instaurarent. Verum siue haec eum rerum optio per aetatem et insolentiam fugiebat, siue simultates ad aequales vlcisci volebat, siue iratus patriae erat, et vltionem suinere sub alienis armis quaerebat, aderat socius Tyranno, proscriptionem cum eodem ex arbitrio composuerat, spectatorque fuerat sceleris Holmensis; satis sibi poenarum dedisse arbitraretur, quos in bellum ad spoliationem fortunarum, et atrocem caedem attraxisset, detestaretur in reliquum et desereret crudeles partes: verum etiam malorum magis incentor esset, Tyranno ipso implacabilior. Quo loco sane licet animaduertere, quam sint detestabiles recessus humanorum animorum, vbi hi malitia deplorati in praeceps ruerint, nulla caecitas aeque in abruptum abit, atque hi in scelus aguntur, efferata crudelitate, neque se ab impetu reuocant ante exitium.</p>
<p>Sed ad narrationem redimus. Episcopus vbi in Daniam venit, neque splendide neque benigne exceptus est, neque postea in aliqua habitus authoritate apud Tyrannum fuit. Ita ingentes eius minae intra ferociam resederunt. Praenoscens quoque domi patatam sibi poenam proscelere admisso, et timens priuarus redire, desperatione salutis exilium in Danmarchia sibi dixit: vbi hodie inglorius degit. Sed qua ratione potuerit socius a Tyranno in communi re deseri, causae sunt: vna, perfifidia
<pb id='s156' n='156'/>
qua in omnes erat aequaliter Danus: altera domestica agitatio, qua rediens ex. ceptus fuit, non paulo post regno excidit. Ferunt discedentem ex arcibus corrasisse aulici instrumenti quaelibet etiam vilia, tam auare, vt si quis apex aeneus inauratus aediculae esset, hunc conuulserit, et ad sarcinas coniecerit. Vxorem quam habet, aiunt omnem praedam in potestatem recepisse, adseruareque sibi et filio. Tyrannus domestica etiam praeda exclusus, vagusque et inops fatigat hodie alienas aulas, et habet adhuc qui eum miseratione dignantur, hospitium indulgent, quam bono exemplo, apud praesentes et posteros, quamque illustri domesticae conscientiae testimonio, nescio. Exemplo, quia supersunt patroni adhuc qui obstant, quominus vindictam deuolui in se toto malorum cumulo experiantur infamiae illae naturae. Testimonio autem, qui tantorum scelerum sensum minus integrum habere videntur, verum putant <note><hi rend='italic'>Descriptio Christierni.</hi></note> tanto intra modum illa adhuc stare, quanto sunt in artisicem eorum indulgentiores. Tyrannus est statura iusta, corpore amplo, truci vultu, sed quem in congressibus praecipua comitate contegat, adeo vt haec pluris quam indicium vultus valere semper sit existimata, vnde de moribus hominis iudicaretur. Qui etiam mentitus habitus <note><hi rend='italic'>Filius eius.</hi></note> Suecis toties imposuit, donec eos ad extrema mala pertraxit. Filium ferunt referre indolem patris, et quamuis puerum, nunc esse minaci animo, et iactare atroces; <hi rend='italic'>Sese effecturum, vt qui nunc voluptatem sibi capiunt et exultant super eiecto patre, defleant olim suam acerbam sortem.</hi> Qualem profecto vocem non conueniat ordine, et communem statum regni Sueciae ignorare, dissimulare, et putare vnam: imo longe ante habere consilia parata quibus praeuertat vindictam agitatam, neque infirmus putandus est, qui puer, qui exul sit. Puer senes celerius habebit, qui conatus adiuuent, propinquitates potentissimas habet, qui Regem, quam exulem videre potius velint. Nec expenditur hodie, qua culpa exciderint possessione, quam bonam de se spem praebeant, quam integros in admiratione futuros existiment, quos susceperint tuendos. Vna causa satis fuerit, propinquus est. Rex natus est, repetit natiuum titulum. Denique in postremis habetur cui popularis status afflicti atque reipublicae funditus collabentis culpa imputetur.</p>
<p>Tyranno eiecto, et maioris belli suspicione sublata, Illustris Princeps Gostauus contrahit iustas copias ex Dalekarlis, sed et Suecis et Gothis, Lubecenses quoque veteres socios in partem belli vocat: qui adeo cupide venerunt, vt non modo ex sorte hominum, vnde hoc tempore mercenarii milites fere scribuntur, sed viri graues, et in dignitate constituti, quique prudentia rerum et opibus pollerent, venerint, in belli societatem. Quibus copiis reliquias Danorum, quae in Schondia resederant, persequitur, Holmiam etiam obsedit. Intus nihil virorum erat praeter praesidium Danicum. Hoc pro maleficio suo in Suecos, extrema omnia sibi instare, metuebat. Ergo desperatione et munitione loci pariter obfirmatum difficilem reddebat <note><hi rend='italic'>Holmarecepta.</hi></note> oppugnationem. Tamen ducis et ciuium virtute expugnatum in potestatem venit, atque vrbs recepta fuit. Dux re bene gesta, confectoque vbique bello, dat militibus et sociis amplissimum donatiuum; adeoque liberalitas haec insignis fuit, vt ad calones et remiges postremos perueniret. Cum reliquis etiam Germaniae ciuitatibus vetera foedera renouat. Mare rursus aperit, et securitatem facit omnibus nauigandi. Ob quae merita in omnes, patria concordibus omnium ordinum Sueciae et Gothiae <note><hi rend='italic'>Gostauus Rex electus.</hi></note> suffragiis inuictum principem Gostauum sibi Regem legit. Pro cuius Maiestate vt ea incolumis diu maneat, vota hodie ad Deum faciunt, vt Regi domi perpetua rerum tranquillitas, foris pax et victoria, vtroque statu saluus principatus sit: etiam Rex in omni vita ita virtutibus omnibus praestet, vt maximorum principum exemplo et merito Foelicissimus Optimusque fausta acclamatione aeternum salutetur.</p>
</div3>
</div2>
<pb id='s157'/>
<div2 id='FrRS.01.10' n='10' type='chapter'>
<head>ACTA ELECTIONIS CAROLI V.</head>
<pb id='s158' n='158'/>
<div3 id='FrRS.01.10.01' n='1' type='section'>
<head>LECTORI SALVTEM! BURCARD GOTTHELF STRUVE.</head>
<p><hi rend='italic'>COntinentur hoc fasciculo varia scripta, quae ad historiam faciunt Electionis Caroli V. Primum locum occupant Leonis X Papae Epistolae tres ad Ludouicum Electorem Palatinum, super obitu Maximiliani I Imperatoris.</hi> Erant enim, <hi rend='italic'>inquit Sleidanus,</hi> <note><hi rend='italic'>lib. I p. 18.</hi></note> tum Electores, Albertus Moguntinus, Hermannus Coloniensis, Richardus Treuericus, archiepiscopi: Ludouicus Palatinus, Fridericus Saxoniae dux Ioachimus Btandeburgicus Marchio: Bohemiae principacum obtinebat Ludouicus Vngariae rex. <hi rend='italic'>Inter hos vero praecipuae auctoritatis erat Ludouicus, ad quem Leo X Papa has epistolas direxit, petens, vt talem eligi curaret Imp. qui sedi pontificiae addictus, quod ex verbis patet:</hi> fidei sanctae fauear, sanctam sedem Apostolicam, vt filius matrem, vereatur. <hi rend='italic'>Has excipiunt</hi> Litterae Hispanorum Principum et legatorum ad Electores, <hi rend='italic'>vna cum eorum responsione, quas ad supplendam hanc historiam ex Goldasto</hi> <note><hi rend='italic'>Polit. Reichshaenidel p. 31.</hi></note> <hi rend='italic'>hic inseruimus, vna cum</hi> litteris Galliae Regis <hi rend='italic'>legatorum, quibus saluum conductum petebant perueniendi Francofurtum, quod tamen ipsis in litteris Electorum responsoriis fuit denegatum. Sequitur</hi> Galliae legatorum Oratio, <hi rend='italic'>qua Franciscum I Regem suum ad Imperii dignitatem commendant, quam cum praesentes non admitterentur, Confluentia vbi substiterunt, miserunt ad Collegium Electorale. Faciunt huc verba Sleidani:</hi> <note><hi rend='italic'>lib. I p. 19.</hi></note> ambiebant Imperii dignitatem duo, Carolus Austriacus, qui ante annum tertium, Hispaniae Regi Ferdinando, auo materno successerat, vt Franciscus Galliae rex, qui ante annum quartum deuictis Heluetiis ad Marignanum Mediolanensem principatum tenebat. Et Caroli quidem legati sub hoc tempus Moguntiam vsquevenerunt, quod Francofurto quinque milliaribus abest: vero Confluentiae substiterunt, quod est archiepiscopi Treuirensis oppidum, ad Rheni et Mosellae confluentem: vtrique per literas et internuncios, principem quique suum electoribus commendant, et quaecunque possunt adhibent argumenta, quibus persuadeant: Galli cumprimis, qui suam causam non tam esse gratiosam facile intelligebant, eo quod lingua, moribus, institutis a Germania differrent. <hi rend='italic'>Huic Orationi ex Goldasto iterum subiecimus Electorum responsionem,</hi>
<pb id='s159' n='159'/>
<hi rend='italic'>qua saltim legatis gratias agunt, pro bono, quem erga Germanos testentur, adfectu. Addidimus demum ex eodem Goldasto</hi> Thomae, Cardinalis S. Sixti, aliorumque Legatorum Papalium litteras ad Electores, <hi rend='italic'>qua ipsis Carolum commendant, non obstante iure Papae in Regnum Neapolitanum, quas etiam Electores singulari responsione exceperunt. Fuerat enim ab initio Papa a Francisci I partibus, ideoque Caroli electionem impedire conabatur, hac ex ratione, quod Reges Neapolitani ob fidem semel datam, Imperium minime possint adpetere. Faciunt huc verba Sleidani,</hi> <note><hi rend='italic'>c. l.</hi></note> <hi rend='italic'>de Heluetiis dicentis:</hi> Sed et Leoni decimo scribunt, et quoniam sit ipsius inaugurare et confirmare designatum Caesarem, petunt, eo totus incumbat, ne munus hoc ad externum aliquem principem deferatur. Ad haec illi, audire se, quendam ad hunc honorem aspirare, cui per leges non liceat: nam reges Neapolitanos esse pontificis Rom. beneficiarios, et fide data iam olim sic esse pactum, ne Romanum Imperium appetant, sed vt alterutro sint contenti: huius etiam rei se commonefecisse iam principes electores. Hac oratione designabat Carolum Austriacum. post deuictos enim Heluetios ab rege, quod fuit anno salutis humanae MDXV. Idib. Septembr. et abductum in Galliam Maximilianum Sfortiam principem, Leo Pontifex, fortunam secutus, Decembr. mense Bononiam venerat, et ibi cum Francisco rege victore diu multumque collocutus amicitiam firmauerat: et haec quidem causa fuit inter alias, quamobrem in ipsius partes magis iam inclinaret. Quod autem de regno Neapolitano dicit, sic habet. Cum Manfredus, Friderici secundi Caesaris filius nothus, Ecclesiam Romanam vexaret armis, Clemens IIII pontifex, qui praefuit anno salutis M CCLXV. vt illum reprimeret, fecit id, quod eius antecessor Vrbanus IIII eratfacturus, vti quidem memoriae proditum est, et Carolum prouinciae Galliae ac Andegauiae comitem, cum in Italiam vocatus venisset, Siciliae regem atque Neapolis pronunciat, ea conditione tamen primum, vt accepti beneficii nomine, quotannis Ecclesiae Romanae persoluat aureorum millia XL. deinde, ne Romani Imperii dignitatem vllo tempore vel ambiat, vel oblatam vltro suscipiat. <hi rend='italic'>Quam simulate autem Papa egerit, in Caroli electionem consentiens, docet Guicciardinus:</hi> <note><hi rend='italic'>lib. XIII p. 393.</hi> Belcarius <hi rend='italic'>rer. Gallicarum lib. XVI p. 477.</hi> P. Daniel <hi rend='italic'>Hist. de Francc Tom. III p. 68.</hi></note> Pontificisvero, <hi rend='italic'>ait,</hi> mens simulationibus artibusque recondita, quamuis potius, quod id nisi eius animo grauiter offenso denegandi occasionem non haberet, quam libera voluntate, Carolo contra regni Neapolitani diplomatis leges, quibus veterum diplomatum forma id ei expresse interdicebatur, Imperii ad se delati accipiendi potestatem concessisset, nemini erat nota, ac ne ipsi quidem forte semper constabat.</p>
<p><hi rend='italic'>Has litteras excipit</hi> HERMANNI, <hi rend='italic'>Comitis de</hi> NVENAR, <hi rend='italic'>siue de noua aquila</hi> Oratio suasoria ad Electores, <hi rend='italic'>pro Carolo eligendo. Illustris hic Comes erat, et vltra morem eruditus, Praepositus Coloniensis, qui hac ipsa oratione</hi>
<pb id='s160' n='160'/>
<hi rend='italic'>zelum suum pro Carolo satis fuit testatus. Idem Carolum iam electum Imp. nomine studiosorum Germaniae singulari oratione excepit: qua potissimum Iacobum Hochstratum, flagellum eruditorum increpat.</hi></p>
<p><hi rend='italic'>Subsequitur</hi> IACOBI SOBII exhortatio nobilium Germaniae, <hi rend='italic'>siue Oratio post electum Carolum, Francofurti habita. Hic Coloniensis erat patria, Iuris Doctor, qui ad commendationem Petri Mosellani, iuuentuti erudiendae Freybergae Misniae vacauit, postea etiam Coloniae docuit cum Caesario, de quo Bocerus.</hi> <note>pud Mollerum <hi rend='italic'>Freiberg. Theatri Chronici c. IX p. 290.</hi></note></p>
<lg>
<l>Tu quoque clare Sobi, cui magna Colonia primum</l>
<l>Vitales auras et lucis praebuit vsum,</l>
<l>Tuquoque magnanimi rellinquens littera Rheni</l>
<l>Freibergae gaudes studiis clarescere in Vrbe.</l>
</lg>
<p><hi rend='italic'>Sequuntur demum</hi> Acta Legationis ad Carolum V in Hispaniam, <hi rend='italic'>qua ipsi delatum fuit Imperium, et primo quidem oratio Bernhardi Wurmseri, insignis Iureconsulti, nomine Friderici Palatini a Collegio Elector ali ad Carolum missi, qui ipsi electionem fastam nuntiaret, hahita, vnacum responsione Mercurini Gattinarii, qui Caroli summus erat Cancellarius, et litteris, quibus Electoribus de facta electione agit gratias. Omnem rem illustrat Sleidanus,</hi> <note><hi rend='italic'>lib. I p. 26.</hi></note> <hi rend='italic'>dicens:</hi> postea datis ad Carolum literis, electores, et missa legatione, rem omnem denunciant: legatis his erat princeps, Fridericus Palatinus: verum interea nonnulli priuatim in Hispaniam contendunt eius rei nuncii, quos inter vnus, Francofurto dicitur nona die Barchinonem venisse. Palatinus ad exitum Nouembris appulit, et septemuirorum literas reddit: Earum haec erat summa, vt delatum Imperium accipiat, et omni postposita mora, quamprimum in Germaniam accedat. Carolus per Mercurinum Gattinarium liberaliter respondet, ac licet grauissimi videantur impendere motus, hinc a Galiis, illinc a Turcis, tamen non se posse dicit neque velle deesse communi patriae, praesertim, cum tanti principes tale de se iudicium fecerint et hoc ab se requirant: itaque delatum honorem atque munus habere gratum, et primo quoque tempore velle facturum, vt ad Imperii fines perueniat. In eadem prope verba rescribit electoribus, atque ita Fridericum honorifice donatum ab se dimittit. <note>Eadem habet. Heuterus <hi rend='italic'>rer. Austr. lib. VIII. c. II</hi> Sabinus <hi rend='italic'>Hist. elect. p. 14</hi> Goldastus <hi rend='italic'>Reichshandlungen p. 49.</hi></note></p>
<p><hi rend='italic'>Sequitur</hi> Leonis X epistola, <hi rend='italic'>qua Carolo de Imperio gratulatur, et</hi> Flandriae legatorum, <hi rend='italic'>qui ad Carolum in Hispaniam missi fuerant,</hi> Oratio, <hi rend='italic'>qua ipsum partim de Maximiliani morte consolantur, partim etiam de regimine, quod adeptus, gratulantur.</hi></p>
<p><hi rend='italic'>Subnectitur</hi> Caroli V proclamatio <hi rend='italic'>Francofurti publice facta, eademque ex Henningi Goedeni, Iureconsulti Brandenburgici Consiliis desumta.</hi></p>
<p><hi rend='italic'>Agmen tandem claudunt</hi> STEPHANI, Comitis BELLOCASSII, <hi rend='italic'>aliorumque</hi> Carmina in obitum Maximiliani et electionem Caroli. <hi rend='italic'>Hic vero Stephanus,</hi> <note>Val. Andreae <hi rend='italic'>Bibl. Belgica.</hi></note> <hi rend='italic'>Comes Bellocassius, natus in Casselensi, Flandriae oppido, (a quo et pago vicino Belle sibi cognomen hoc gentile ingeniose formauit,) Acuti ingenii Poeta fuit, et ab Actis seu Secretis Capituli S. Donatiani Brugensis. Edidit iste syluulam Carminum et Sanctiolegion Flandriae, moriensque hoc sibi fecit testamentum:</hi></p>
<lg>
<l>Coelo animam, do corpus humo, do caetera mundo,</l>
<l>Vt capiat partem quilibet inde suam.</l>
</lg>
</div3>
<pb id='s161' n='161'/>
<div3 id='FrRS.01.10.02' n='2' type='section'>
<head>TRES EPISTOLAE AD LVDOVICVM COMITEM PALATINVM SACRI ROM. IMP. PRINCIPEM ELECTOREM. SVPER OBITV MAXIMILIANI IMPERATORIS, ET NOVI CAESARIS ELECTIONE. MDXIX. LEO PAPA X.</head>
<p>DILECTE fili, salutem et Apostolicam benedictionem. Cum post eum animi dolorem, quem ex obitu clarae memoriae Maximiliani electi Imperatoris non mediocrem acceperamus, propter et nostram singularem in illum beneuolentiam, et commune incommodum quod tanti Principis optimique Ducis morte Christiana passa erat respublica, illa cogitatio nos ad animi aequitatem reuocauisset, quod illius eximias Christianissimasque virtutes, mitem imprimis clementemque naturam, animum Deo ac Dei religioni deditum, per Dei misericordiam donatum in mortalitate, multoque maiora et beatiora praemia coelestis vitae illi comparata esse confidebamus; etiam iudicauimus hanc rationem eandem apud Nobilitatem tuam esse valituram, de cuius prudentia eam semper, quam decuit, habuimus opinionem. Cum autem et boni nos pastoris cura sollicitum haberet et hoc non minus ad Nobilitatis tuae officium pertineret, has ad re summo animi studio scribendas duximus, te impensius hortantes; vt post pietatis officia in mortuum, te nobiscum vna ad eam curam ac diligentiam velis conuertere, in qua omnis maxime salus Christianae Reipublicae consistit, vt illi defuncto par aut etiam superior, si fieri potest, eligatur Imperator. Communis haec nobis tecum cogitatio: sed opera et sententia tua huic facto coniunctior est. Non arbitramur Nobilitatem tuam praestantem prudentia, egere consilio: sed tamen nostra dignitas ac persona requirit, vt quod optimum factu videatur esse in medium consulamus. Etenim si vllum vnquam tempus post Romani Imperii nomen extitit, quod tuam postularet et Collegarum morum fidem, vigilantiam, religionem, sapientiam, hoc illud est, in quo omnis industria adhibenda, vt in Imperatore deligendo, Dei redemptoris honori, Imperatoriae auctoritati, Christianae Reipublicae quieti, vestrae quoque ipsorum qui electuri estis, saluti consulatur. Nunquam (quod tibi in oculis esse certo scimus) habuit fides Christi potentiores hostes, nunquam aduersus eam animo infestiores, crudelitate efferatiores. Horum igitur faucibus atque immanitati tota exposita sit necesse est Dei respublica, nisi is deligatur Imperator, qui pari potentia illorum retundere insolentiam, et auctoritatis nominisque sui magnitudine salutem tegere Christianitatis queat. Hoc igitur imprimis Nobilitas tua, positis ante oculos et pensitatis hostium viribus, vt prouideat, rogamus, per quem maxime illorum nefariae crudelitati resisti possit. Atque haec necessaria est cogitatio, illa vero ad dignitatem Imperii atque decus spectans, quod sine eximia potentia nec auctoritatem habere potest, nec maiestatem Imperator. Capite autem labefactato
<pb id='s162' n='162'/>
et debili, quid ex exteris sperandum in bono publico sit, tuam profecto non latet prudentiam. Ergo quod petimus a te, Nobilitati tuae vt curae et cordi sit, in Domino nostro IEsu Christo obtestamur, id est, vt cum Nobilitas tua ad suam dicendam sententiam suumque dandum suffragium accesserit, ponat sibi ante oculos et salutem et dignitatem Christianae fidei. Salutem, vt quoniam graue ab impiis hostibus discrimen et prope suprema imminet pernicies, in eam partem studium suum conuertat, vt par tantis rebus ac negotiis et nomine, et genere, et animo, et potentia eligatur Imperator. Dignitatem, vt cum post hanc sanctam sedem, quae ex Deo est, summum sic in seculo Imperii culmen, qui tuo et Collegarum tuorum iudicio in id ascensurus est, ea habeat ornamenta, quae in tanto principe, requiruntur potissima. Sit grauis auctoritate, prudens consilio, maximarum rerum peritus, animo excellens sit, qui diuinam erga se liberalitatem agnoscat, fidei sanctae faueat, sanctam sedem Apostolicam, vt filius matrem, vereatur: qui pacem inter Christianos populos teneat, bella et minas et terrores transferat contra impios: sub quo sperare et confidere possit Christiana Respublica, se in maiorem suorum decus et possessionem veteris Imperii esse peruenturam. Haec nos, dilecte sili, a Nobilitate tua postulamus, tuo quidem honori et officio debita, praeclaroque generi et tuae maiorumque tuorum virtuti conuenientia: sed vt praeterea Nobilitas tua aliquid nobis bene consulentibus, atque hoc in magni beneficii loco pro communi salute abs te expectantibus, tribuere debeat. Quod si effeceris, quod te non dubitamus facturum, cum Deo ac nobis rem gratissimam, tum vero publicae saluti, in qua et tua continetur, admodum vtilem feceris: sicut de omnibus latius Tecum dilecti filii nostri, Thomas tituli Sixti Presbyter Cardinalis, noster et Apostolicae sedis de latere Legatus, et Marinus Carraciolus Notarius et Nuncius referent, quibus Nobilitas tua fidem amplam adhibebit. Datum Pali Portuensis dioeceseos, sub annulo piscatoris, die X. Februarii. M D XIX. Pontificatus nostri anno sexto.</p>
<p><hi rend='italic'>Dilecto filio, nobili viro, Ludouico Comiti Palatino, Sacri Romani Imperii principi Electori.</hi></p>
<p>Ia. Sadoletus.</p>
</div3>
<div3 id='FrRS.01.10.03' n='3' type='section'>
<head>HAE LITTERAE PROXIMO MENSE POSTEA TOTIDEM VERBIS REPETITAE FVERVNT ET ITERATAE, HAC TANTVM SVB FINEM CLAVSVLA ADDITA.</head>
<p>tribuere debeat. Quod si forte aliqua ratione vel caussa, qualem nos cupimus, et respublica postulat, Imperatorem omnino habere non licitum fuerit; at illud saltem pro tua in communem pacem vtilitatemque Christianae fidei egregia voluntate, cogitandum atque agendum tibi est, vt is eligatur, in quo nulla sit vel caussa vel voluntas aut vniuersalis Christianae Reipublicae quietis, aut sanctae huius sedis Apostolicae perturbandae. In quo Nobilitatem tuam non dubitamus suum singulare ingenium adhibituram. Quod Deo nobisque gratissimum, tuae Nobilitati imprimis honorificum, ac publicae vtilitati, in qua et tua et omnium salus continetur, perquam erit oportunum. Datum Romae apud S. Petrum, sub annulo piscatoris, die 11. Martii. M D XIX. Pontificatus nostri Anno sexto.</p>
<p><hi rend='italic'>Ia. Sadoletus.</hi></p>
</div3>
<pb id='s163' n='163'/>
<div3 id='FrRS.01.10.04' n='4' type='section'>
<head>LEO PAPA X.</head>
<p>DILECTE fili, salutem et Apostolicam benedictionem. Perfertur ad nos, Nobilitatem tuam optimo animo et praestanti in Rempublicam Christianam studio bene promptam esse in hac proxima creatione futuri Imperatoris id consilii capere, quod eam nos totiens iam hortati sumus, cum iudicaremus, sanctae Christianae fidei et huic sedi Apostolicae maxime expedire hoc tempore, vt is in tantum gradum vocaretur, qui pacem firmare inter Christianos, bellum transferre in impios hostes Dei nostri, et virtute et prudentia, et opum suarum potentia imprimis posset: quique esset in maximis rebus cum laude versatus, aetate integer, animo excellens, in gratificando largus, in bonos liberalis. Sic enim salus communis postulat, quo immanium Turcarum furori et crudelitati obsistatur, vt similis princeps et par illis potentia, superior virtute eligatur Imperator. Nos vero hoc de Nobilitate tua audientes, quamquam essemus certi te pro religione et sapientia tua non solum praeclara omnia cogitasse, sed etiam quae praeclare a te essent cogitata, ea ad effectum perducturum esse: tamen has ad te scribere voluimus, quae et gratiam tibi afferrent de praeterito, et hortarentur in futurum, vt pristinas ad monitiones, suasionesque nostras, quibus te ad respectum vniuersae rei Christianae et huius S. sedis, pro honore et gradu et praestanti virtute tua vocauimus, et quibus te multum tribuisse cognouimus, haberes semper ante oculos, ageresque id, quod agis, vt ex tua sententia, tuoque suffragio, in creatione noui Caesaris, et nos et fides Christiana, et sancta sedes Apostolica maxime laetaremur. Diceremus quantum hoc conueniat generi, nominique tuo, et ei, quae de tua prudentia ac bonitate est, opinioni: nisi et alias dixissemus, et Teipsum intelligere confideremus. Illud quod ad nospertinet, debemus saepe et saepius commemorare, si tua Nobilitas in hoc munere fungendo eam se nobis praebuerit, quam speramus, rationemque nostri voti ac desiderii, quod cum vtilitate publica coniunctum est, se habuisse ostenderit, praeter conscientiam et gloriam clarissimi facti, nos etiam curaturos, vt te nobis morem gessisse nullo tempore poeniteat. Sicut latius tecum dilectus filius noster, Thomas tituli S. Sixti Presbyter Cardinalis, Legatus noster et R. Archiepiscopus Rhegiensis, et Martinus Caracciolus, nuncii nostri agent; quibus et eorum cuique fidem habebis. Datum Romae apud S. Petrum, sub annulo piscatoris, die XIII. Maii, MD XIX, Pontificatus nostri anno septimo.</p>
<p><hi rend='italic'>Dilecto filio, nobili viro, Ludouico Comiti Palatino, Sacri Roman. Imperii Principi Electori.</hi></p>
<p>Iac. Sadoletus.</p>
</div3>
<div3 id='FrRS.01.10.05' n='5' type='section'>
<head>LITTERAE PRINCIPVM ET EPISCOPORVM HISPANIAE AD ELECTORES.</head>
<p>REuerendissimis in Christo Pastoribus et Illustrissimis Dominis sacri Romani Imperii Principibus Electoribus etc. Nos inferius nominati et subscripti Cardinales, Archiepiscopi, Praelati ac Duces, Marchiones, Comites et Magnates regnorum Hispaniae, nunc in curia serenissimi ac catholici regis domini nostri clementissimi personaliter existentes, nostris et aliorum absentium nominibus, quos haec rata habituros non ambigimus, prout per oratores nostros propediem destinandos audire licebit, salutem et debitam commendationem. Etsi non nihil nouum et insolitum reuerendissimis ac illustrissimis dominationibus vestris futurum putamus, quod nos qui tanto isthinc locorum interuallo distamus, ad easdem literas dandas duximus, cum tamen Deo optimo maximo, a quo cuncta procedere certum est, placuerit,
<pb id='s164' n='164'/>
eundem Serenissimum ac potentissimum Principem Dominum Carolum, dominum nostrum clementissimum regem nobis dare qui et sanguine et natione germanus esset, videmus hoc quasi firmissimo vinculo necessitudinis et voluntatis Reuerendissimis ac Illustrissimis dominatioinbus nostris perpetuo adstruitur, et in animis nostris ita statuimus, vt quicquid vni nationi gloriae siue detrimenti accesserit, id vno eodemque tempore alterius quoque euenire putemus. Sed cum intelligamus, Catholicum regem Dominum nostrum, non ambitione, seu quouis priuato commodo ductum, verum pro communi bono Reip. Christianae, et sacri Rom. Imperii, et Germanicae et nostrae Hispanicae nationis exaltatione et laude perpetua, cupere electionem Regis Romanorum de se fieri, de ea re mirifice gauisi et laetati sumus. Nam quid Nationi Hispanicae iocundius et gloriosius esse debet, quam Regem suum fortuna et aetate florentem, ac magnitudine animi, iustitia, aequitate, clermentia et liberalitate insignem, et tot opibus tantisque regnis praepotentem Imperiali quoque Diademate et Romanorum Imperio, quo nil vnquam maius aut excellentius fuit, decoratum, et ad summum Regale solium euectum conspicere. Et quamuis non dubitemus, Reuerendissimas et Illustrissimas Dominationes vestras pro summa sua prudentia facile animaduersuras, quam Reip. et sacro Romano Imperio et vtile et decorum futurum sit, eum Romanorum Regem eligere, qui et natione Germanus sit, et cuius maiores tamdiu hoc Imperium summa cum aequitate administrauerint, et qui Regnis et Dominiis suis ab occidente orientem ipsum contingere videtur, volumus tamen easdem pro nostra obseruantia et amore, quo sacrum Romanum Imperium et nationem Germanicam complectimur, etiam atque etiam rogare et hortari, vt in re electionis Catholici Regis domini nostri rationem habere dignentur. Nam si Reuerendissimae et Illustrissimae Dominationes vestrae Regem nostrum et sui sanguinis florentissimum et optimum Principem elegerint, continuo illam nos magnifico et splendido Procerum nostrorum comitatu in Germaniam associabimus, et omnes vires atque opes nostras pro dignitate Sacri Romani Imperri et Germanicae nationis impendere non dubitabimus, speramusque aliquando ea tempora futura, vt victrices Aquilas et Hispanica signa concordibus animis, armis et auspiciis, fidei nostrae hostibus inferamus, Christianum orbem propagemus, et optima spolia reportemus. Quae quidem Reuerendissimis ac Illustrissimis Dominationibus Vestris significare voluimus, vt exploratum haberent, si hoc honore et Romana Corona Regem nostrum donauerint, cunctam Hispanicam nationem, et nos adeo coniunctos fore, vt nulla vnquam temporis vetustate dissolui aut dirimi poterimus, quibus nos maxime offerimus et commendamus. Datum in ciuitate Barchinona die quindecimo mensis Martii, anno Domini M D XIX.</p>
<p>A. Cardinalis, Episcopus Dertusiensis</p>
<p>Petrus Antonius Princeps Bistiniani.</p>
<p>Henricus de Cordona Archiepiscopus Montis Regis.</p>
<p>I. P. Episcopus Perensis.</p>
<p>Episcopus Sequatinensis.</p>
<p>Helenensis Episcopus.</p>
<p>Episcopus Tudensis.</p>
<p>et plures alii.</p>
<p><hi rend='italic'>Reuerendissimis in Christo Patribus et Illustrissimis Dominis, sacri Romani Imperii Principibus Electoribus, amicis nostris colendissimis.</hi></p>
</div3>
<div3 id='FrRS.01.10.06' n='6' type='section'>
<head>RESPONSIO ELECTORVM AD HISPANIAE PRINCIPVM ET EPISCOPORVM LITTERAS.</head>
<p>QVia dubium esse Reuerendissimis ac Illustrissimis Dominationibus Vestris, qua animorum gratitudine complecti soleant Germani eos, qui sibi bene aut fecerint aut voluerint, nullum scimus, solemni aut aliqua aut curiose adhibita nostrae erga
<pb id='s165' n='165'/>
Reuerendissimas ac Illustrissimas Dominationes vestras voluntatis testificatione, ob eam quam nobis optatis fortunam, quamque pollicemini opem vestram, et quod offertis consilium, opus esse minime putamus. At si se occasio dederit, vt animorum vicissim nostrorum beneuolentiam, ostendere liceat, non obscure nostri specimen dabimus. Nam vel idcirco bene de vobis opinamur, speramusque optime, quod Moderatorem optatis Imperio huic, qui cum animi virtutibus fortunae splendorem coniunctum habeat, qui non ambitiose dignitatem hanc affectet, se quo de spes sit, quod feliciter tenere possit: Cui eae sint opes, vt vnus haec sustineat; ea animi magnitudo, vt fortunam hanc ferat, ea prudentia, vt tanti consilii capax sit, deinde talis, vt non aliunde accersitus, sed a nationis huius corpore delectus videatur. Quo posset enim argumento dilucidius aliquis ostendere beneuolentiam erga nos suam? Nostra igitur cura erit, vt quod velle Reuerendissimas Dominationes vestras videmus, vt in re summa, et quae publicam Christiani orbis dignitatem pariter ac salutem concernit, suggerente nobis diuina prouidentia nihil temere, nihil leuiter, nihil praeter morem geramus, rationemque et nostrae famae et publicae in nos expectationis habeamus. Nam illud quod optatis, vt victrices aliquando Germanorum Aquilae cum adiunctis Hispanorum signis optimo terrarum orbem successu peruagentur, vtque ita coniunctis sint duae hae nationes consiliis pariter ac viribus, et quod vtrique aut accesserit aut decreuerit, id utriusque lucro aut damno aestimetur, sicut momenti putamus haud parui, ita solatii loco et praesidii ponimus ingentis: Reuerendissimisque ac illustrissimis Dominationibus vestris gratias agimus quantum licet maximas, quod sic erga nos adfectae sint, sicque nobis precentur: non segniter interim, cum occasio emerserit, aut si qua fortuna postulauerit, facturi, ne quem poeniteat benignitate cum Germanis certasse priorem. Reuerendissimis vero et Iliustrissimis Dominationibus Vestris in praesentia optamus felicitatem omnem. Quae bene valeant, et diu supersint. Datum etc.</p>
<p>Sacri Romani Imperii Principes Electores etc.</p>
<p><hi rend='italic'>Reuerendissimis ac Illustrissimis Praelatis et Principibus Hispaniarum, etc.</hi></p>
</div3>
<div3 id='FrRS.01.10.07' n='7' type='section'>
<head>LITTERAE GALLIAE LEGATORVM AD ELECTORES.</head>
<p>REuerendissimi, Illustrissimi ac Magnificentissimi Domini Principes, Domini nostri colendissimi, deditissimis paratissimisque obsequiis praemissis, Illustrissimis Dominationibus vestris humiliter exponimus, et harum tenore significamus. Etsi praeteritis diebus, cum intelligeremus Illustrissimas Excellentias vestras Francofordiae pro electione noui Romanorum Regis conuenire, scripsimus honorabilibus proconsuli et consulibus praedicti opidi Francofordensis, omni studio rogantes, vt nobis, sicuti, serenissimi, potentissimi et Christianissimi Domini, Domini Francisci Francorum Regis, Mediolani Ducis, et Ianuae Domini, Ambasiatoribus, Oratoribus et Nunciis velint dare sufficientem debitum saluum conductum, quo Illustrissimis Dominationibus vestris possemus referre ea, quae a Christianissimo Rege nostro in mandatis accepimus, et super eisdem responsum debitum accipere quod hactenus a praesatis Proconsule et Consulibus fuit nobis, et (quantum nobis videtur) satis inciuiliter et indebite denegatum: quoniam nunquam meminimus huiusmodi petitiones Oratorum Christianorum Regum et Principum, et maxime Christianissimi Regis nomine, fuisse ita reiectos. Quare Illustrissimas Dominationes vestras diligentissime rogamus et obtestamur, quatenus dignentur nobis quam primum clementem in referendis nostris nomine Christianissimi regis praebere audientiam: et vt tute ac secure per Ducatus, Principatus, Dominia et terras Illustrissimarum Dominationum vestrarum ac aliorum Principum, Comitum et Dominorum in personis nostris, ac etiam in familia, rebus, et equis nostris ire poterimus, et etiam per easdem secure redire,
<pb id='s166' n='166'/>
sufficientem saluum conductum per patentes literas Excellentiarum vestrarum nobis impartiri et praebere atque saepe dictis Proconsuli et Consulibus Franckfordianis iniungere, vt illi etiam saluum conductum eorum nobis praebeant, illisque et omnibus allis seriosius committere, vt nos et nostros ad hospitia acceptent et assignent, et pro parata solutione nostra omnia necessaria nobis amice et fauorose administrare velint. In hoc facient Illustrissimae Dominationes vestrae rem Regiae Celsitudini admodum gratam, omni amicabili studio compensandam; quod et nos omni officio atque diligentia demereri curabimus. Datae ex Confluentia, decima octaua die mensis Iunii M D XIX.</p>
<p>Christianissimi et Potentissimi Regis Francorum Ambasiatores et Oratores,</p>
<p>D. Albret Boninuet.</p>
<p>C. Guillart.</p>
<p><hi rend='italic'>Reuerendissimis, Illustrissimis et Excellentissimis Dominis, Dominis Principibus Electoribus sacri Romani Imperii nunc Franckfordiae congregatis, Dominis nostris colendissimis.</hi></p>
</div3>
<div3 id='FrRS.01.10.08' n='8' type='section'>
<head>RESPONSIO ELECTORVM AD LITTERAS GALLIAE LEGATORVM.</head>
<p>MAgnifici Domini Oratores, salutem et complacendi affectum. Ex litteris vestris, quas istinc ad nos XVIII. praesentis dedistis, cognouimus, Magnificentias vestras haud aequo animo accepisse, easdem tanquam Christianissimi Regis sui Oratoribus et Ambasiatoribus expetitum ab huius vrbis Proconsule et Magistratu saluum conductum nunc vsque fuisse denegatum: rogantes ex animo cum sint vobis ex mandatis eiusdem Regis vestri nonnulla nobis communicanda, vt et nos per ditiones nostras peculiares, tum per aliorum dominia et loca, pro vobis vestrisque familiaribus atque rebus, tam adeundo quam redeundo eiusmodi liberam et expeditum a quouis onere saluum praestemus conductum, idemque a praefatis Proconsule atque Magistratu fieri demandemus. Nobis quidem, Magnifici Oratores, certo persuasum est, vobis hanc, vt dicitis, repussam esse admodum molestam, vt qui Regiis mandatis magnopere parere cupiatis. At si eaedem Magnificentiae vestrae ad huius temporis arctam nimis legem respexerint, quam sacrosancto Maiorum nostrorum instituto, non solum Magistratus praedictus, sed et nos ipsi, penes quos est potestas Romanorum Regem deligendi, in nos transmissam iureiurando ad aram praestito constringimur vltro citroque conseruare, profecto (vt vestro vtamur verbo) hanc repulsam aequiori posthac feretis animo. Hortamur igitur Excellentias vestras, vt id faciant, bonique consulentes, quod necessitate accidit. Ita eis omnem abdicauit dictus Magistratus sub hoc tempore potestatem dandi copiam cuiuis externo, hanc ingrediendi vrbem, donec Electorio perfuncti munere simus, palam est eos non esse nobis integrum impulsare posse in diuersis nostris nobis obstantibus sacramentis. Nec minus apud se Excellentiae vestrae pro sua singulari prudentia expendere possunt, etiamsi nos in abnegatum hoc vobis officium inclinaremus, illud longe plus eis periculi afferre, quam pro explendo vtcunque voto suo accidere posse, cum passim receptum sit, nos hoc tempore non habere vllam facultatem etiam nostros proprios subditos astringendi ad eiusmodi saluum conductum. Placuit ergo nobis, potius nunc erga vos optimorum monitorum agere partes, quam quicquam perperam statuere, illiberalique officio vos vestrosque dedere exponereque periculis. Meminimus,
<pb id='s167' n='167'/>
quantum Serenissimo Regi vestro tribuendum sit, rursus ad hunc temporis statum respicientes, quo nobis Electorum munus peragendum incumbit, admonemur nihil licere nobis iure innouandum quod a legibus, conceptis verbis iuratis Deo immortali, alienum cognoscitur. Caetera quaeque in nostra manu sita officiose atque amice a nobis Magnificentiae vestrae expectare debent, quas bene valere cupimus. Ex Francofordia XXV. Iunii M D XIX.</p>
<p>Sacri Romani Imperii vtriusque status Principes Electores, etc.</p>
<p><hi rend='italic'>Magnificis Dominis Oratoribus et Legatis Christianissimi Regis Francorum, etc.</hi></p>
</div3>
<div3 id='FrRS.01.10.09' n='9' type='section'>
<head>ORATIO A LEGATIS FRANCISCI REGIS GALLORVM, PRO FAVORE SVO REGI, VT IMPERATOR DESIGNARETVR, CONCILIANDO, AD PRINCIPES ELECTORES FRANCKFORDIAM MISSA.</head>
<p>REuerendissimi Illustrissimique Domini, ac Potentissimi Principes, sacri Romani Imperii oculatissimi, ac sapientissimi electores, post summissam humilemque commendationem ac Salutem, Ioannes Dalbret Drocorum Comes, dominus aureae vallis, Guilhelmus Goufier, dominus de Bonruet, aurati equites Christianissimi Francorum Regis ordinis, et Carolus Guillart, praeses Senatus Parisiensis, ipsius Christianissimi Regis Oratores, ab eodem prouinciam expressumque mandatum superioribus diebus acceperunt, commonefaciendarum cum omni reuerentia, ac debita veneratione Reuerendissimarum, ac Illustrissimarum dominationum vestrarum, earundemque suppliciter obsecrandarum, atque obtestandarum, super quibusdam rebus, quae ad communem Christianae Reipublicae vtilitatem, honorem, gloriam, ac libertatem sacri Romani Imperii videntur imprimis pertinere. Cum itaque exploratum habeant sibi facultatem suppetere non posse conueniendi Reuerendissimas excellentissimasque dominationes vestras, et iisdem in publico ac celebri omnium vestrum consessu (quemadmodum et sperauerunt et vehementer optarunt) publica oratione congrediendi. Idcirco rogant, supplicant, obtestantur, vt tam ob reuerentiam, atque honorem ipsius Christianissimi Regis, quam suscepti muneris, ac demandatae sibi prouinciae executionem sinere velitis, immo si opus fuerit iubere in auspicatissimo atque foelicissimo vestro conuentu ita perlegi hasce admonitiunculas breui oratione contentas, vt omnibus audire liceat, ac liquide intelligere quaecunque in ipsis comprehenduntur. Eas nimirum praefati orationes ad Reuerendissimas excellentissimas dominationes vestras mittendas esse operae pretium duxerunt, et cum omni humilitate, impensaque vobis debite reuerentia, legendas offerre. Quas si liberali atque ingenuo vultu, pro insita vobis incredibili, ac prope diuina bonitate atque facultate admittitis, rem plane feceritis et omnium sententia, iudicioque probandam, et tam grauium tamque excellentium Principum gloriae et decori imprimis consentaneam. Reuerendissimi excellentissimi Principes ac domini Deus optimus maximus vobis, ac secundis rebus vestris benignissime foelicissimeque fauere dignetur, easdemque semper tueri. Ex Confluentia quinta Iunii.</p>
<p><hi rend='italic'>Reuerendissimarum excellentis simarumque ac potentissimarum dominationum vestrarum obsequentissimi atque humiles obseruatores, Christianissimi Francorum Regis Oratores ac Legati.</hi></p>
<pb id='s168' n='168'/>
<p>QVanto maiores nostri consilio, quanta in rebus gerendis prouidentia excelluerint, quantam subsequentium longo tractu saeculorum, vacaturaeque posteritatis rationem habuerint, vel hoc vno liquidissime vobis compertum esse reor Reuerendissimi Illustrissimi domini Excellentissimi ac potentissimi Principes, quod sublata omni discordiarum seditionumque occasione, pacatum ac tranquillum, pro viribus suis, Christianae Reipublicae statum relinquere curauerunt. Nunquam sane auspicatius, nunquam fortunatius, nunquam melius, foeliciusue consultum, prospectumque fuisse Augustissimae Imperatoriae maiestatis Culmini animaduertimus, quam vbi deligendi creandique Romani Regis, ac subinde Imperatoris potestas atque auctoritas, omnium Principum Christianorum consensu, vobis septem viris Principibus credita est. Nunquam enim caedes immensae, nunquam atrocissimae strages, orbi vniuerso defuerunt, quamdiu inter procellas militares, turbinesque bellicos, exercitui licuit Imperatorem designare, qui saepenumero, quem nuper, vt sibi iucundissimum atque gratissimum concordi suffragio delegerat, mox facto impetu irruens, maximo fauore, in acerbissima odia, leuissimis plerunque ex causis repente commutato, trucidare non verebatur. Sic Sergius Galba, sic Otto, sic Aulus Vitellius, sic Alexan der, sic plaerique alii Rom. Principes atque Imperatores, partim a suis, partim ab aduersariorum militibus truculentissime caesi, non sine magno totius Imperii dedecore, atque iactura occubueruut. Cum itaque non sit consilium in vulgo, non ratio, non discrimen, non diligentia, sapientissime cautum fuit superioribus saeculis, vt Septemuiratu creato res ad paucos integritate, sapientia, omni denique virtute insignes deuolueretur, qui meritis ac virtutibus iustissimo ac rectissimo prudentiae suae examine, accuratissime circumspectissimeque appensis, et pace, et bello, idoneum ex omnibus Principem designarent. Vos inquam septem Principes, qui veluti septem triones in coelo, reliquas splendore atque ordine stellas antecedunt, ita vos in terris auctoritate, potentia, viribus, consilio, generositate, sapientia, non modo Germaniae, sed aliarum quoque gentium proceribus, ac Principibus praelucetis. Nec in hoc munere designandi Imperatoris vobis propediem obeundo, ex animorum vestrorum candore, ac generositate, vos quicquam admissuros plane intueor, quo maxima de vobis apud omnes populos, ac caeteros orbis terrarum Principes, integritas aestimatioque minuatur. Grandem sane prouinciam, ac prope viribus imparem mihi suscepisse videor, qui in tantum consessum magnis de rebus verba facturus prodii. Caeterum quia veritatis oratio soluta esse debet ac libera, perpauca de huiusmodi rebus eloquar, quae nec a veritate abhorrere, nec forsitan iniucunda vobis fore perspexero. Non solum Reuerendissimi domini Illustrissimi Excellentissimi Principes, Christianitas, quae Europae sinu ambituque clauditur, sed Aphrica et Asia tota, vniuersusque terrarum orbis, ac penitissimae illius nationes, gentes, populi, in vos conuersi, tanquam in sublimi quadam arce atque specula constitutos, intentis oculis, arrectisque auribus adstant, circumlustrantes ac explorantes, cui tantam rerum molem, cui totius orbis habenas sitis credituri, quem tantae dignitati, tantisque administrationibus praefecturi. Tantopereque de vestra omnes integritate, virtute, constantia singulari confidunt, vt illum haud dubie vos augurentur Romanum Regem designaturos, qui inter idoneos sit maxime idoneus, quique virtute ac fortuna caeteros omnes antecellat. Quae sane duo, ad res splendide fortiterque gerendas, non tam commoda, quam necessaria esse videntur. Virtus suis ipsa viribus contenta, ex se quidem sola quamplurimum, fortuna sine virtute imbecilla, parum admodum ac propemodum nihil potest. Altera vero alterius ope sic adiuuatur, vt coniunctae, arduissima quaeque non modo aggredi sed et facile perficere queant. Porro si recti animi, syncerique iudicii perpendiculo rem ipsam demetimur, etiam rationis, non affectionis examine stateraque vti volumus, nemo tam socors, tamque a communi (vt aiunt) sensu alienus, qui non plane videat Christianissimum Regem Franciscum, caeteris tam fortuna, quam virtute eximia praestare, nullumque esse penitus, qui tam expedite,
<pb id='s169' n='169'/>
tam efficaciter, quam ipse possit, vel nutabundum ac ruinae proximum Imperium suis viribus fulcire, vel socordia incuriaque maiorum iam lapsum erigere, vel ipsius maiestatem sublimitatemque depressam, in pristinam auctoritatem gloriamque restituere. De cuius regis fortuna, viribus, potentia, quid nunc attinet dicere? quum vos ipsi satis superque exploratum habeatis, quantas militum copias, quantos exercitus, suis ipse sumptibus alere consueuerit, vestire, amare, ac plaerumque socios viribus hostium lacessitos, armis, viris, equis, commeatibus iuuare, eisdemque quam celerrime opitulari. Iam vero virtuti ipsius quae potest facundia, quae oratio, par inueniri? Quomodo hac obsecro tempestate inter Principes orbis terrarum reperias, qui sit aetate, viribus, ingenio, potentia, opibus, strenuitate, diligentia, cum eo conferendus? Aut in quo tot eximiae dotes, atque ornamenta Imperatoriae dignitati excellentiaeque consentanea inueniantur? Nullas profecto res ei deesse constat, quas ille Oratorum Princeps Tullius optimo cuique Imperatori necessarias esse profitetur, Scientiam rei militaris, virtutem, auctoritatem, foelicitatem. Quanta enim est illius in tolerandis sudoribus, algoribusque tam diurnis quam nocturnis patientia? Quanta in aggrediendis periculis, quamque intrepida virtus? Huius nimirum fortitudinem, robur, potentiam, ferocientes Heluetii, ab hinc paulo plus triennium apud Insubres, collatis ex improuiso signis, non tam cognouere, quam admirati sunt. Qui incautum adoriri, et cum exercitu per insidias opprimere studentes, ab eodem paucis admodum captis ac diffugientibus, magna vi atque incredibili virtute oppressi fuere. Nec tamen in stragis reliquias (quod perfacile poterat) desaeuire, grassarique perrexit. Sed ea humanitate atque clementia vsus est, vt difficile dictu sit, vtrum hostes magis virtutem eius pugnantes timuerint, an mansuetudinem victi dilexerint. Nec facile discernas, belli an pacis artibus melior. Quis est enim mortalium vel in compensandis praemiandisque militum laboribus, amicorumque obsequiis, munificentior ac largior? Quis in concilianda externorum Principum beneuolentia foelicior? in eaque retinenda constantior, magisque perseuerans? Perpauci admodum Principes sunt, qui cum eo vel iamdudum amicitiam non inierint, vel inire cupidissime non expetierint. Neminem plane vestrum ignorare arbitror, quanto ipsum honore, quanta magnificentia Leo P. M. annis superioribus in Bononiam, alterni colloquii gratia admiserit, quantis muneribus, obsequiis, gratificationibus, cum eodem tunc Veneti certauerint. Cui sese suaque ita deuouerunt, vt nihil sit tam arduum, tamque difficile, quod non eius causa parati sint aggredi, atque efficere. Qua demum fati benignitate, qua foelicitate factum fuisse putatis, vt Rex Anglus, superiore autumno, ex hoste perniciosissimo, socius officiosissimus, ex inimico infestissimo, suauissimus amicus, hoc animo, hac lege effectus sit, vt patriam, opes, liberos, salutem denique propriam, regiis obsequiis perpetuo addixerit; Singulis singula horum suppetere et partim adesse videas, in hoc vno affatim cumulateque cuncta coire manifestissime iudices. Quisnam igitur dubitare posset, huiusmodi Principem maxime, ac praeter caeteros idoneum ad suscipienda Imperatoriae dignitatis moderamina, quae tametsi non posceret, quin potius respueret ac refugeret oblata, ob tam praeclaras tamen eius dotes ad ea suscipienda, plaerisque aliis eadem sibi committi efflagitantibus, a vobis Reuerendissimi Excellentissimi Principes exhortandus compellandusque veniret, ac demum reluctans, obnitensque ad Imperatorium fastigium protrahendus. Ad quod efficiendum et quam ocyssime praestandum, si non sua ipsius varia vos, multiplexque virtus allicit ac permouet, inuitet saltem. Tum vero id faciendum esse vobis persuadent grauissima discrimina, religioni Christianae impendentia, quibus (nisi mature occurritur) omnia protinus pessum itura sunt. Animaduertite quaeso pensiculatius, et ante oculos vestros paulo accuratius proponite velocissimam, truculentissimamque Turcarum rabiem atque insaniam, qui non contenti Asiam quam maximam, eandemque et florentissimam, et opulentissimam orbis terrarum partem nefariis, atque spurcissimis legibus suis iampridem subdidisse. Nihil hactenus a se
<pb id='s170' n='170'/>
actum arbitrantur, nisi Europam (cuius iam superioribus annis bonam partem occuparunt) et totius Christianismi regna, prouincias, agros, ciuitates, oppida, non modo spoliare ac diuexare, sed etiam ferro ac flammis passim vastare, foedissimeque depopulari pergant. Et quod est longe omnium miserrimum atque calamitosissimum, Christianam religionem funditus euertere, suinamque ac Belluinam introducere moliuntur. Quis a vera religione? quis a pietate et diuino cultu tam auersus? quis tam clementiae? quis tam humanitatis expers? cui cum haec tam atrocia in mentem venerint, non solum non commoueatur animo, sed etiam non toto corpore perhorrescat. Non est opus rei atrocitatem, quam foedissime in pleraque Christianorum oppida atque vrbes, effraenata Mahumetum licentia, insanaque cupiditas exercet, pluribus explicare, aut oculis vestris subiicere, cum vos ipsi et a summo nonnunquam Pontifice, et a plaerisque aliis frequenter super his fueritis commonefacti. Quibus sane periculis quis vel celerius obuiam ire, vel tantos furoris incursus potentius, efficaciusue, quam Rex ipse Francus repellere coercereque potest? Nemo Reuerendissimi amplissimique Principes in mediis fluctibus, atque procellis (nisi mentis inops) iam imminente naufragii periculo, gubernatorem nauigationis ignarum eligendum, et gubernandae naui praeficiendum censet. Nemo quum pleno Marte dimicandum est, et iam instructa acie congrediendum, quempiam scientiae militaris imperitum (ni modo desipiat) in ducem exercitus optandum, assumendumue arbitratur. Viderunt caeteri quid in quaque re diligenter cogitandum faciendumque sit. Ego (sic me Deus iuuet) nunquam mihi persuadere potui, vt vos magna prudentia, magno consilio, maxima experientia Principes quandoque summam rerum cogitaueritis eius manibus venire tradendam, qui non fortunae ac naturae commodis, atque animi dotibus omnes antecellens, optimi semper Imperatoris munia foelicissime praestare possit. Nec vobis praeterea Reuerendissimi Illustrissimi Principes caeterisque Germaniae proceribus nouum, atque cuiquam inauditum esse debet, aliquot olim Reges Francos non minore populi Germanici, quam sua ipsorum et foelicitate, et gloria administrando sacro Imperio praefuisse, qui Germaniam templis, coenobiis, et tam publicis, quam priuatis aedificiis decorare, variisque ac pretiosis muneribus locupletare studuerunt. Quae cum vulgo protrita sint, ac prope omnibus peruia, ea consulto praeterire volui, ne illorum inculcatione molestiam vobis afferre viderer. Hoc vnum tamen nequaquam praeterierim, Franciscum Regem, si Dei optimi maximi, ac vestro munere Imperii dignitatem adipiscitur, a maiorum suorum praestantia virtuteque minime degeneraturum. Qui non modo illam aemulari, verum etiam (si qua fata sinunt) vincere contendet, dabitque enixissime operam, vt neque in eo (superis adiuuantibus) Augusti foelicitas, neque Titi humanitas, neque bonitas Neruae, Traiani probitas atque iustitia, Constantini religio, Theodosii pietas, Caroli cognomento magni rerum fortiter magnificeque gestarum gloria, incredibilisque liberalitas atque magnificentia ab aliquo desideretur. Non vtique ignorat mores, naturamque Germanici populi, qui est libertatis suae appetentissimus, eiusque tuendae ac retinendae studiosissimus atque acerrimus vindex. Tam profecto aberit vt eam minuat, profliget, eripiat, vt vel eandem semper augere amplioremque reddere conetur. Eo circa non solum Germanicae libertatis assertor erit ac propagator, verum etiam subditos omneis regia semper benignitate fouebit, et paterna quadam indulgentia ita complectetur, vt omnes aliquando Germani foelicissimum illum sibi diem iudicent illuxisse, quo non tam humanis suffragiis, quam diuina quadam sorte tantum Imperatorem ac patrem patriae nacti fuerint. Nec sane quicquam est, quod Germani Francorum amicitiam, coniunctionemque vel respuere debeant, vel auersari, qui et natura, et consuetudine, et disciplina sunt omnium mortalium lenissimi atque mitissimi, qui se quoque Germanis et hospitalissimos semper exhibuerunt, et amicissimos, si quando negotiationis, vel commercii causa peregrinantes ad illos diuerterunt. Quinetiam Germanorum, Francorumque vnam olim fuisse Rempublicam,
<pb id='s171' n='171'/>
alterosque ab alteris mutuam traxisse originem, et antiquitates vestrae testantur, et nomina quondam vestris vrbibus indita, quae in hodiernum vsque diem supersunt, manifestissime indicant. Hinc Franconia antiquissima florentissimaque prouincia. Hinc Francofordia de Francorum nomine appellata, celeberrimum totius Germaniae emporium, oppidumque et nobilissimum et augustissimum. Multoque iam et nobilius, et augustius ex tantorum Principum, et procerum gloriosissimo foerlicissimoque conuentu, designandi eligendique Romani Regis gratia facto. Proinde Reuerendissimi amplissimique domini, Illustrissimi ac potentissimi Principes, si humanis rebus, si communi omnium saluti consultum esse vultis, si imminentia Christianae pietati discrimina penitus amoliri, si honorem vestrum, decus, amplitudinem, famam, gloriam, tueri, conseruare cumulareque expetitis, et in posteritatem transmittere. Si Imperii fines, atque ditionem propagari, si optimo cuique morem gerere, atque gratificari percupitis, quod auspicatum, beatum, bonum, faustum, foelixque sit et vobis, et vniuersae Reipubl. Christianae, Christianissimum Regem Franciscum, Regem Romanum designate, consalutandumque Imperatorem communi suffragio decernite. Vestra porro laus, neque tenuis, neque obscura erit. Hoc ciuitates, hoc populi, hoc Principes (paucis forsitan exceptis) non loquuntur modo, verum etiam personant Franciscum Regem dignum esse Imperio, et ita dignum, vt nullus eo dignior hac tempestate reperiatur. Nihil vtique ab eo immaturum, nihil properum, nihil asperum formidandum est. Omnia seria, cuncta grauia, et quasi ipsa Respubl. iubeat auguranda sunt. Curabit, enitetur, efficiet ne vobis desint et fortia facta, et saltem vobis atque Imperatore digna consilia. Bonam partem rerum geret ex consilio et sententia vestra. Nec eum alioqui immutatura est fortunae amplitudo, nisi vt prodesse tantum possit, ac vult vobis. Ac populo Germanico prospiciet, et veluti praesens ac tutelare quoddam numen, ab omni periculo tueri liberareque conabitur. Sua perficiet opera, viribus, consilio, diligentia, vt nihil vnquam a vobis gestum fuisse auspicatius, gloriosius, foelicius mox intelligetis, quam eum Regem Romanum designasse. Qui omni cura, studio, industria elaboraturus est, vt tutam omni ex parte, ac tranquillam fortunam cum populis atque ciuitatibus vestris foelicissime trahatis. Vt vestram denique, ac vestrorum salutem suo ipsius ac proprii capitis discrimine liberam ab omni assultu pernicieque hostili prospere et foeliciter tueatur. Nonis Iunii. M D XIX.</p>
</div3>
<div3 id='FrRS.01.10.10' n='10' type='section'>
<head>RESPONSIO ELECTORVM LEGATIS GALLICIS DATA.</head>
<p>LIteras vestras vna cum mandatis et petitione, quam ad nos referendam hoc tempore dignum duxistis, accepimus, fuitque nobis non gratum modo, verum longe etiam suauissimum, quod intelleximus, si erga singulos nos, sic erga hanc nationem et Imperium hoc, adfectos esse animos vestros. Iam illud autem quantae et quam non vulgaris beneuolentiae loco habendum a nobis est, quod intelligimus optima omnia precari vos eidem Imperio, operamque vestram studium et opes polliceri abunde. Probamusque consilium inibi vestrum, quod nos in electione futuri Romani Regis, dignitatis nostrae et publici religionis huius et Christiani orbis commodi rationem habere cupitis. Quare etiam dabimus operam, ne qua nostra ibi diligentia, ne quod studium desiderari possit primum; deinde vt tale hoc in negotio consilium ineamus, cuius nos haud vllo in posterum tempore poenitere possit. Quodsi (vt est humanum genus erroribus obnoxium) prudentia nobis deerit, fides tamen et integritas ne defuisse putari possit, adnitemur. Nam quod vos velle videmus, vt Imperatorem eligamus qui fortunae dotibus pariter et animi virtutibus talis sit, vt eum optime obiturum Imperii munia sperare liceat, sic de nobis opinari vos iubemus, vt
<pb id='s172' n='172'/>
si talis non esset etiam Imperii hoc tempore status, vt moderatore ei opus sit, quanto vix ante, fortissimo, vigilantissimo et per omnia optimo, tamen haud aliter in medium consulturos fuisse, quam Christianos oportuerit, et quam Gennanos eosque Principes oportuerit. Quamquam et nostra vos interim gratia, quam in hoc meremini, quam nationis finitimae, quam Germanici nominis, quam communis Imperii etiam habere vos intellectum est, fraudabimus, debemusque eo nomine vobis et libenter debemus: aliquando relaturi, si animorum votis, fortunae suffragabitur nutus. Quod vero opem nobis et operam pollicemini vestram, licet haud nouum sit hoc, Gallorum nationem propinquis suis Germanis fauere beneque affici, tamen praecipue hac tempestate magni instar solatii ac cuiusdam etiam praesidii ponimus, vobisque habemus gratiam, vt debemus iterum plurimam: rogantes, vt in ea sententia eoque proposito Christianissimum Regem vestrum Dominum, et amicum nostrum colendissimum, seruare et continere velitis, eique Imperium hoc et fortunas nostras commendetis, vt sicut curam ad hoc suam propensamque voluntatem adiecerit, ita perpetuo et immutabiliter retineat, quam inuicem, si quid nos quoque poterimus, non solum prompte et alacriter praestabimus, sed debere nos etiam vel hoc nomine fatebimur. Bene valete. Datum etc.</p>
<p>Sacri Romani Imperii vtriusque Status Principes.</p>
</div3>
<div3 id='FrRS.01.10.11' n='11' type='section'>
<head>ORATORIBVS GALLORVM. THOMAE, CARDINALIS TITVLI S. SIXTI ET PAPAE LEGATORVM LITTERAE AD ELECTORES.</head>
<p>REuerendissimi ac Illustrissimi Principes: Leo Decimus Pontifex Maximus nuperrime nobis imposuit, vt signisicaremus Dominationibus Vestris Reuerendissimis ac Illustrissimis Sanctitatem suam nolle occasionem praebere scandalis aut bellis, sed quietem pacemque omnium cupere ac procurare. Eapropter et spe simul componendi negotium Romanae Ecclesiae cum Rege Catholico motus; sperans quoque Catholicum Regem futurum Apostolicae sedis optimum et filium et defensorem, Dominationes vestras Reuerendissimas ac Illustrissimas certiores reddit: quod si placuerit illis eligere Serenissimum Carolum Catholicum Regem, in Regem Romanorum, non desistant de illius electione propter Romanae Ecclesiae iura circa Regni Neapolitani feudum, non obstantibus iis, quae per nos in hac causa proposita alias sunt. Itaque nos obedientes (vt par est) Sanctissimi Domini nostri praeceptis, statim haec Dominationibus vestris Reuerendissimis ac Illustrissimis significanda duximus. Bene valete. Moguntiae, die 24. Iunii, hora vespertina M D XIX.</p>
<p>Seruitores</p>
<p>Thomas Cardinalis S. Sixti</p>
<p>Legatus ad Germaniam.</p>
<p>M. Protonotarius.</p>
<p>Caracliolus Nuncius.</p>
<p><hi rend='italic'>Illustrissimis ac Reuerendissimis Principibus Electoribus S. Rom. Imperii congregatis Francofordiae, etc.</hi></p>
</div3>
<pb id='s173' n='173'/>
<div3 id='FrRS.01.10.12' n='12' type='section'>
<head>RESPONSIO ELECTORVM AD EASDEM.</head>
<p>REuerendissimi et Reuerendi in Christo Patres, Domini et amici clarissimi, salutem et obsequendi studium et affectum. Litteras vestras accepimus, quibus stribitis sanctissimum Dominum nostrum, Dominum Leonem Pontificem Maximum vobis imposuisse, vt nobis significaretis, sanctitatem suam nolle occasionem praebere scandalis aut bellis, sed pacem quietemque cupere et procurare. Ea propter et spe simul componendi negotium Romanae Ecclesiae cum Rege Catholico motus; sperans quoque Catholicum Regem futurum Apostolicae Sedis optimum et filium et defensorem, sanctitas sua nos certiores reddit: quod si nobis placuerit, Serenissimum Catholicum Regem Carolum eligere in Romanorum Regem, non desistere debemus ab illius Electione propter Romanae Ecclesiae iura circa Regni Neapolitani feudum; non obstantibus omnibus iis, quae per Dilectiones vestras in hac causa alias nobis proposita sint et nos quidem Serenissimi Domini nostri propositum in eo laudamus et gaudemus vehementer, quod sanctitas sua paci et quieti studet, scandalisque et bello viam praecludere desiderat. Nos vicissim omni vigilantia et studio procuramus cupimusque, vt Imperio Romano is praeficiatur, qui sanctitati suae, Ecclesiae Romanae et toti Reipublicae Christianae vtilis et fidelis defensor simul et protector futurus sit. Et idcirco hactenus operam impendimus omnem, impendemusque in futurum. Sed quia omnia per Dilectiones vestras nobis antea proposita per breuia Apostolica oculatim ostensa fuerunt, rogamus vt Dilectiones vestrae hac in re, vel per breues litteras, aus alias quouis modo vestris Dilectionibus a sanctissimo Domino nostro transmissa et significata; et si id vobis graue foret, saltem per copias fide dignas quantum huic rei attinet, nos quantocyus certiores reddere non dedignentur. Erit id nobis pergratum omni studio et vigilantia compensandum. Datum Franckfordiae sub Dominationum nostrarum Sigillis die 25. Iunii, anno M D XIX.</p>
<p>Sacri Romani Imperii Principes Electores.</p>
<p><hi rend='italic'>N. Cartdinali Tituli S. Sixti Legato et M. Carattiolo Nuncio Apostolico.</hi></p>
</div3>
<div3 id='FrRS.01.10.13' n='13' type='section'>
<head>ORATIO AD REVERENDISSIM. ET ILLVSTRISSIMOS PRINCIPES ELECTORES, EDITA PER GENEROSVM COMITEM HERMANNVM NVENARIVM, IN IPSIS COMITIIS REGIS ROMANORVM, PRO INVICTISSIM. ET CHRISTIANISS. CAROLO ROMANOR. REGE ELECTO.</head>
<p>SIde Imperii Maiestate, de gioria, de honore concertantibus, aliena laudatione vehementer opus esse perspicerem, O Illustriss. atque potentissimi Germaniae Principes, ac Rom. Imperii Electores, profecto omnem meam industriam, omnes ingenii vires ad hoc iamdudum contulissem, vt accumulatis et congestis vndiquaque laudibus, Carolum inuictissimum Hispaniarum Regem, a me diligenter vobis commendatum sciretis. Non enim adeo omnem prorsus dicendi rationem a nobis alienam esse putamus, vt, si de Carolo Rege dicendum sit, aut defuturas nobis res, aut verba metuere possimus. Quocirca vos obnixe rogo Principes Illustriss. vt adolescentiae nostrae aliquid concedatis, simulque illud, quidquid est a me commissum apud vos audacius forte quam ista aetas, et conditio mea tulerit, id ipsum meo in patriam
<pb id='s174' n='174'/>
summo ad fectui, et singulari erga Carolum Regem, illiusque diuinas virtutes amori condonetis. Quis enim non optimo iure succenseat, laudari cernens apud vos summo cum artificio, ac praeferri eos, qui nihil vnquam in vos beneficii contulerunt? Illum vero, cuius extant in vos pulcherrima, atque praeclarissima studia, passim contortis, obliquisque dictis traduci? Cum hunc potissimum vobis commendari, ac a vobis vnice et coli, et obseruari oportuit. Nam quem hoc tempore in tota Asia, aut Europa regnare creditis, tanto popularium consensu, tanto complausu omnium nationum, tanta cum imperii et dignitate, et amplitudine? Aut quem in toto orbe terrarum Regem esse existimatis, de quo vel materia amplior, vel historia ad immortalem gloriam excitandam copiosior suppetat? quamque nec aemulus extonuare, nec orator sua eloquentia magnificare possit? Nos autem longe diuersum ab his sentimus, qui decorem Principis in laudatione constituunt. Immo maxime indecorum reputamus, si quis exquisitis rhetorum flosculis, se id consequuturum speret, quod non nisi excellentissimis virtutibus, et clarissimis ingeniis, peruium semper patuit. Namque illos maxima laude, veraque gloria excellere ducimus, quos non eloquentia rhetorum, non conflata ab oratoribus praeconia commendarunt, verum quos egregia facinora, et eximiae res gestae apud mortales extollunt, atque illustrant. Haec est verissima (vt ille summus orator putat) qua ad superos itur via. Hac prisci illi viri fortissimi certatim contenderunt, atque in tantum profecerunt, vt illis tum saeculis immortales honores, diuinosque cultus meruerint. Est et altera via multum etiam ad imperium acquirendum, et retinendum necessaria, gratia videlicet, ac fauor Populi Romani qui in deligendo Principe, per se saepe plurimum valuit. Ipsae enim virtutes, et si solae satis munitum ad petendum principatum iter ostendant, tamen si gratia fulciantur, vix vnquam repulsam habituras existimo. Haec quoties ipse mecum memoria repeto, non possum non vehementer admiratione duci, ita, vt perbeatum iudicem Carolum Regem, in quo nihil natura neglexerit, quod ad corporis, ac animi foelicitatem pertineat. In hoc enim adeo conferta, et cumulata sunt omnia cum corporis, tum animi bona, vt neque priorem agnoscat, neque admittat parem. Quibus de rebus, si ante conspectum vestrum plenum et auctoritatis, et grauitatis, ipse verba facturus essem, pertimescerem sane, ne me in ipso orationis medio cursu, copia rerum obrueret. Atque ita obrueret, vt omnem prorsus recte dicendi modum, confundere necessarium fuerit. Mihi vero animus nunquam fuit Illustriss. Principes, vt Carolum Regem (cuius vobis exploratae sunt, et compertae virtutes) apud vos laudare vellem. Neque enim tam sum excors, vt non intelligam hunc locum, et haec tempora, aliud longe maius, ac dignius quiddam expostulare, id quod a principio et dixi, atque professus sum. Ac etiam nunc libere et ingenue fateor, non licere cuiquam habere comitiorum eiusmodi rationem, vt in laudatione cuiusquam versari patrum voluntates, ac sententiam Senatus ab oratoris deliberatione pendere credat, quasi non magis ad fortia facta, quam egregia, et bona verba spectare oporteat. Vnde postquam vestrum istud amplissimum, ac illustrissimum collegium, septenaria perfectione absolutum, diuina prouidentia, ad futuri Romani Regis habenda comitia, Franckofurdium conuocatum est, vt vniuerso orbi Christiano, suo capite iamdudum orbato, veluti quendam solem terris, adsignare debeat, Principem, profecto non est, vt dubitare quispiam possit, quin vobis abunde omnia superfluant, quae ad absolutissimam sapientiam, animorum constantiam, aequitatemque requiruntur. Ita, vt nullo monitore, quantumuis etiam ingenii, aut eloquentiae facultate praestanti, sed sola vestra prudentia freti, eum sitis Regem Romanum vestris suffragiis declaraturi, quem ad id muneris obeundum, sufficere cognoueritis. Nec ego sum vsque adeo perfrictae frontis, aut proculcati pudoris, vt praescribere vobis, quem vos eligere debeatis, temere praesumam, aut quenquam ita vobis proponere audeam, vt in eo deligendo, non multo plus vestris acerrimis iudiciis, quam meae opinioni concedendum putem. Tamersi multis sane argumentis, haud obscure probare
<pb id='s175' n='175'/>
possum, Carolum Regem, omnibus, qui in hunc vsque diem a vobis imperium petierunt, non modo venire praeferendum, verum etiam competitorum a vobis nullam omnino rationem esse habendam. Quicquid enim isti sibi vtcunque vsurpant, hoc ille summa cum aequitate possidet. Et vt paucis multa concludam. Solus hic, omnium ante se regum foelicitatem ex aequo superare videtur. Non modo quae ei natura insunt, vel ex industria, et exercitatione prouenerunt verum etiam hae quoque res, quae tantum ex arbitrio fortunae, vt vulgus putat, seu fatorum, vt philosophi opinantur, dependent, haec omnia tam peculiaria habet, vt non ei collata, sed cum eo nata fuisse videantur. Cum hoc si optimos quosque conferre libet, comperietis magnam obscuritatem clarissimos alioqui viros, huius splendore obiecto, contracturos. Cedat opibus et diuitiis Croesus. Cedat prudentia Philippus, Alexander prosperitate, potentia Xerxes, magnanimitate Leonidas, liberalitate Agesilaus, gratia Alcibiades. Ea propter neminem existimo fore, qui huius augustissimi imperii molem, tam facile extollere, collapsum vero, ac iam foedari coeptum, tam potenter restaurare, in angulos Germaniae coarctatum, tam longe lateque propagare possit. Quis enim nesciat quantas militum copias, tam pacis, quam belli temporibus paratas semper habere consueuerit? Quantam etiam, et quam numerosam classem, tum in Mediterraneo mari, tum in Occidentali oceano constituerit? quibus non magis sua ac sociorum regna, quam totam ipsam Christianam Rempublicam ab incursu barbarorum et hostium, strenuissime tutatur. Atque hoc solo nomine vel maxime commendandus, quod publicam salutem, suo periculo semper anteponendam duxerit. Qua in re quanta modestia ac temperantia semper vsus sit, ex hoc considerare potestis, quod in tanto sumptu circa curam praesidiorum, et copiarum, nemini incolarum importune molestus est. Neque ita agit, vt illi, qui paganorum, ac villanorum suorum sudoribus, et sanguine, militum rapacitatem, libidinem, ingluuiemque quotannis explent, et heu dictu miserabile, plus ipsi calamitatis, et nocumenti suis subditis inferunt, quam vel infensissimi hostes excogitare, nedum inferre, possent. Sed noster hic, sine suorum iactura, sine priuatorum magno incommodo, e regiis vectigalibus stipendia militibus copiose suppeditat. Saris locupletem sese existimans, si sui penuria, et calamitate non opprimantur, satis foelicem, si suos ab infoelicissima tyrannide defendat. Nolo ego hoc loco recensere egregiam illam corporis habitudinem, acilla pulcherrima naturae lineamenta, quae hunc plane coarguunt vere Germanicum illum splendorem referre. Nolo inquam recensere illa tam vulgata, et ferme protrita, ne vestris auribus, plus iusto molestus fiam, ea inculcans atque in medium proferens, quae etiam gladiatoribus, et athletis communia sunt. Tamen hoc vnum breuiter admonere operae pretium esse duxi, hanc scilicet aetatem, et has vires, quae huic natura largita est, tolerandis sudoribus, algoribus, vigiliis, aliisque incommodis accommodatissimam esse. Partim etiam vt vos commonerem imprudentissimi cuiusdam hominis, nuper Gallica legatione functi, ad Eburonum ciuitatem prouinciamque, qui, siue ex mandato ita dixerit, siue Gallicam leuitatem, impudentiamque coercere non potuerit, in huius nostri Illustrissimi et Inuictissimi Regis contumeliam, nihil aliud cum adferre potuisset homo sceleratus, ausus est satis contumeliose Regulum appellare, statura forte pusillum suggillans, quasi vel id vitium censeri possit, si vere obiiciatur, aut mox pusillus sit, qui non aequauerit corpore cyclopem. Sed facessat temerarius homo cum sua Gallica leuitate, nos sat magnum eum iudicamus, quem maximi quique maiorem sese fateri coguntur, et si idipsum forte inuitissimi faciant. Non debet etiam vos commouere, quod toties per cuniculos oppugnatur Carolus Rex, quasi qui nondum fortunae vices expertus sit. Illi enim constanter adfirmant, imperium decernendum non fore ei, qui belli discrimina, et euentus iniquissimos, dubiosque lubricae sortis nondum subierit. Ad quod cum dici permulta et grauiter, et ornate possint, ego paucis agere malo, propterea, quod eiusmodi sit ista causa, vt nequaquam indigeat accurata defensione. Quippe, quando eandem possumus longe fortius retorquere in eum, cuius gratia ista dicuntur.
<pb id='s176' n='176'/>
At nos aliena oppugnare non decreuimus, verum nostra defendere. Idque tam licere cuiuis opinamur, vt nemo ob id laesum se iure queri possit. Belli ergo fortunam qui saepius experti sunt, eos ad Rempublic. administrandam aptos esse adfirmabimus? Absit hoc illustrissimi Principes. Qui enim tum aptiores censendi forent, quam vulgus istud perditissimorum hominum, quos Germania ad publicam calamitatem heu nimis diu aluit. Nam hoc et calonibus atque lixis, ac etiam prostitutis illis mulieribus, quae castra sequuntur, prope peculiare est, ita vt assidue a fortuna versentur. Modo victores, modo victi circumambulent. Iam triumphantes, mox in triumphum ducti. Aliquando direptis opibus, exustis ciuitatibus, occisis, aut despoliatis habitatoribus opulentissimi, mox profligatis prioribus fortunis infoelicissimi, ac omnium maxime miserrimi. Haec idcirco dicere volui, vt sciatis, huius causae caput, longe nimis imbecillum esse, vt etiam si aduersarius verum diceret, propterea ab imperio secludi is debeat, in quem illud sophisma torquetur. Quis enim vnquam Alexandro magno in rebus gerendis fortunatior? Quis Publio Scipione Africano et fortior, et melior? Quis Octauiano foelicior, aut potentior? At hi omnes pueri prope ad imperium admissi sunt, ita, vt nullis antea bellis propter aetatem interesse potuerint. Cum imperio enim exercitantur Imperatores, non secus quam nos cum nostris studiis. Quanquam omnino credere non debetis militaris disciplinae expertem esse eum Regem, cum quo, quicunque sunt in orbe Christiano egregii, ac famosi bellatores, familiarissime conuersantur. His artibus a puero imbutus est, ad eas perdiscendas non tam sponte accessit, quam vi quadam naturae pertractus fuit. Haec auita sunt insignia, quae haereditaria quadam successione, in hunc propagata fuerunt. Ita, vt audaciam, et robur, ex ipsis maternis vberibus fuxisse videatur. Solent huiusmodi confugia quaerere Oratores perplexi, dum non habent vel quod aduersario obiiciant, vel quod pro se dicant. Quemadmodum si quis cum sanitatem reprehendere non possit, laudaret febrem quartanam. Ita qui paci inuident, belli gloriam extollunt. Quibus nos respondebimus, duo esse bellorum genera. Quoddam enim sola Imperatorum libidine, ac petulantia quadam ferocientium animorum leuibus ex causis concitari, ac saepe cum maximo discrimine Reipublicae in fortunae arbitrio dubium, et anceps versari. Alterum vero pro Patriae tuitione, pro liberis, pro fortunis, necessario geri oportere. Idque tale esse, vt siue bene, siue male cedat, ipso nihilominus duci gloriam semper, ac laudem conferat. Ad haec perpaucos comperiri, qui in bellis gerendis, non multo magis suis affectionibus ducantur, et obtemperent, quam publicae vtilitati consulant. Vtpote qui pro nihilo pendant iustitiam, pietatem, caeterasque virtutes. Verum, contemptis religionibus, ac iure gentium spreto, aliena quidem per maximas iniurias deuastando, contra socios ac vicinos crudelissime grassando; se bellica virtute, ac militari disciplina, caeteris mortalibus praepollere gloriantur. Sed nos omni praeconio efferendos; omnique laude prosequendos arbitramur, qui sic regnum instituerunt, vt malint suos fines tueri, quam aliena diripere, pacem fouere, quam excitare bella, optare potius opulentam patriam vt habeant suis terminis coarctatam, quam expilatam ac miseram, etiam si vsque ad Indos protendatur. Quid autem refert, si bella omnino facessant, dummodo patria prudenter, et ordinate gubernetur. Immo omnibus votis exoptare Principem debemus, cuius consilio, et auctoritate, bellica rabies, inpacis lenitatem, et mansuetudinem vertatur. Hoc sancta Ecclesia quotidie piis precibus efflagitat. Hoc Euangelia Christi, quae fidei nostrae indissolubile fundamentum existunt, toties nobis inculcant. Memineritis sanctum Regem Dauid ad extruendum Deo templum, indignum fuisse reputatum, eo quod vir sanguinum esset, Mosen proinde legis diuinae promulgatorem, a promissionis patria Deo iubente seclusum, Regem vero nostrum Christum, quem Iehosue nobis designabat, in ciuitatem sanctam venisse pacificum. Quapropter de Christianorum caede non debet gloriari Christianus Princeps. Inanis est enim gloria, quae in Reip. perniciem vertitur.
<pb id='s177' n='177'/>
Omnes quippe vnius ciuitatis municipes sumus, praesidem habentes Opt. Maxim. Deum. In hac qui seditiosi deprehenduntur, expedit Reipubl. vt a regimine praecipites deturbentur, ne labefactetur status immaculatae, et incorruptae matris Ecclesiae. Videte Ethnicum illum M. Catonem, quanta grauitate ciuilem discordiam execratus fuerit. Fuisse enim traditur vir ille summae integritatis, et egregium Rom. probitatis exemplar. Is post illam memorabilem cladem Pop. Rom. in Pharsalia confectam, cum interfectorum ciuium cadauera circumlustrasset, manibus obtexisse oculos fertur, ne Reipublic. calamitatem diutius contueretur. Nemo certe tam est mentis, aut rationis expers, qui non longe praeferat sanguinolentis bellorum tumultibus, florentissima tempora pacis, cum in istis omnia et diuina, et humana, optime ac tranquillissime regantur, in illis autem, interrumpantur non modo hominum voluptates, verum etiam Deorum immortalium cultus, religionesque pessum eant, ac turpissime polluantur. Et si diligenter introspicitis, reperietis hic multum relinqui solidae et non fucatae laudis, illic vero mendaciis omnia fere obnoxia circumferri. Quis enim iactabundo, ac gloriae iam spe inflato, de sua vtcunque sese victoria extollenti, credat? Quis non vel pro media parte confictum putet, egregium illud bellicum poema, vbi omnia ad laudem victoris cantantur? quodque (si rem aliunde perconteris) obscurum subito fieri videas, ac tale, vt iam huiusmodi schematis pudere te vehementer possit. Constat ergo belli imperitiam nemini merito imputandam, qui sua dexteritate, atque prudentia, sic disposuit regni statum, vt ei bellum inferre non ausit quispiam, nisi fuerit ille extrema dementia, aut ingenti temeritate correptus. Quod si quis omnino quietis impatiens, ac belli plus iusto adpetens, inuitum ac reluctantem temere armis lacessierit, in hunc demum ac turbatorem publicae commoditatis, omnes neruos, omnemque potentiam expendat, vt tandem optimi imperatoris officium, non segniter exercuisse comperiatur. Iam dicendum videtur de his rebus, quae ad imperii amplitudinem summopere desiderari consueuerunt. Inter quas summo fere loco constitui solet mutuus adfectus, atque beneuolentia, non solum Principis erga Rempublic. verum etiam erga vicinas gentes, sociosque et necessarios. Qua in re si adhuc aliquid est quod a Carolo Rege exigendum, aut etiam extorquendum puteris, idipsum sponte sua lubens ipse vobis praestabit. Nam cum tam sit praeclara, ac vere regia indole praeditus, vt etiam hostibus suis vltro parcere, nedum charissimis, ac amicissimis bene facere gloriosum esse iudicet, qua occasione induci illum, aut certe permoueri poste existimatis, vt charissimam patriam suam non prosequatur maxima cum pietate, et summa gratitudine. Neque vestrum esse quenquam credo, qui nesciat qua religione, quibus officiis, qua necessitudine, potentissimi prope omnes Europae Reges, cum illo pacta firmauerint, Societatem inierint, affinitatemque contraxerint, Angliae videlicet, Vngariae, Poloniae, Daciae, ac Portugalliae. Ferox insuper bellicosaque Heluetiorum gens, ac populosa Sueuorum coniuratio, nec non Eburonum praepotens ille, ac inter prudentissimos merito connumerandus Princeps Erhardus, vna cum tota Marcensium familia. Omnes profecto Carolum Regem sanctissime colunt, nec est quisquam sociorum, aut necessariorum, qui non praestitae fidei reum illum facere ausit. Iusiurandum nullis conditionibus vt violaret impelli vnquam potuit, fidem etiam hostibus constantissime semper seruauit. Culpam autem quam in aliis damnare saepius potuerat, ipse nunquam admisit, honorem suum integrum, et illaesum seruare malens, quam alienam perfidiam, vel vindicando detegere, vel compensando adaequare. Quo vero clarius dilucidiusque ipsius Caroli Regis erga sacrum hoc imperium, fidem perspicere, et diiudicare possitis, considerate quaeso, ac animo diligenter perpendite, an aliquando aut palam, aut clanculo aduersus imperii maiestatem machinatus sit, an pecuniis, sauore, potentia, contumaces fouerit, rebelles susceperit, diffidentes rebus suis Imperii hostes ingentibus spebus erexerit. Quam demum ob causam contemnere illum Venetorum amicitiam creditis, nisi quia perpetuos hostes
<pb id='s178' n='178'/>
Rom. Imperii, vestraeque nationi infensissimos esse cognouit? Quocirca si penes me horum comitiorum summa staret, fidem meam ac honorem mehercle grauiter acerrimeque laesum putarem, si contra meam conscientiam, contra publicam omnium expectationem, alium quenquam isti praeferendum statuerem. Vos ipsi Illustrissimi Principes, iamdudum conspexistis, quam sancte, quam sincere, quam pure ad imperium aspiret. Non ambitione rapitur, neque tumetarrogantia. Non popularis aurae tempestatibus iactatur. Sed id tantum a vobis officiosissime petit, quod sui parentes sanctissime possederunt, quodque, si ipse non peteret, vos illi sponte fueritis oblaturi, cum eis rebus abundare illum cerneretis, quae vos a rege Romanorum expetenda iudicatis. Prudentissime quidem a maioribus nostris constitutum est, vt ambitus e Republ. tolleretur, ne his qui boni in ciuitate versantur, cum perditis nonnunquam, flagidosisque in competendo communis, ac par esset conditio. At viris fortibus hac lege nequaquam honoris aditum percludi voluerunt, ita, vt coercendos illos censuerint, qui sua vel dexteritate, vel prudentia, reipub. periculis, necessitatibusque consulere possent. Istis enim qualibet in vrbe praemia debentur virtutis. Ad quam incitare, ac etiam inflammare mortalium animos solet insitus ille (nescio quis) gloriae igniculus, quem vix etiam sapientissimi restinguere potuerunt. Vnde nec vestrae voluntati Carolus Rex reluctabitur, si vestro candidissipio iudicio huic imperium decernendum duxeritis. Plus nenape vestrae pietati, prudentiae, liberalitati, quam suae modestiae dandum intelliget. Nam si sapientem mutare sententiam quandoque expedit, minimeque indecorum habetur, etiam in his, quae sub controuersia, et disputatione relinquuntur, quanto magis vbi de Reipubl. dignitate, de salute omnium agitur, ibi pertinacem esse non licebit? Qui enim ad id quod ei gratuito affertur, morosum se praestat, non caret certe turpissimo ingratitudinis, aut simulationis crimine. Quare enim vt candidatus petit, si sponte oblatum, non alacriter amplectitur? Haec idcirco dixi, ne quis Carolum Regem ex illorum numero esse credat, qui aliud in fronte, aliud in pectore gerunt. Ille sese aperte imperatorium candidatum profitetur, eaque in re vestros calculos, ac vestrum aequissimum iudicium expectat. Quid autem attinet exhortari. vos, vt eum vobis imperatorem deligatis, qui a Christianorum ceruicibus, ab aris, ac templis Dei Opt. Max. sine vestro incommodo, truculentissimos ac nefarios hostes depellere tam facile possit, quam lubens velit? Sciunt omnes immanitatem, rabiem, ferocitatemque Turcarum. Obtenta Asia, in Africam moliuntur exercitum, breui quod eis adhuc in Asia deesse videbatur, ferro, ac flamma subegerunt. Syriam videlicet omnem, Arabiam denique totam, vniuersamque AEgyptum. Nolo exaggerare verbis Turcarum potentiam, quandoquidem hanc ipsam rem accurate satis proximo Augustensi Principum conuentu, Legati Roman. pontificis effinxerunt. Quibus si fidem adhibendam censetis, mea industria nihil addi, nihil excogitari potest, quod his tam ornatis, ac magnificis buccinatoribus respondeat. Sed per Deum immortalem o illustrissim. Princ. nolite credere quenquam mortalium timeri hoc tempore a Turcis, nisi Carolum Regem. Nolite opinari praeter hunc superesse quenquam, qui huius tam periculosi, et ancipitis belli pondus sustinere queat. Hunc missis epistolis, de pace atque induciis sollicitant. Hunc totius Europae potentissimum esse palam fatentur. Huius iam vires in Africa magna suorum clade experti sunt. Huius classem in mediterraneo mari obuiam semper habent. Cum hoc sibi rem esse conficiendam vident. Siciliam, Sardiniam, Corsicam, Calabriam, Apuliamque ex Epiro, ac tota proinde Graecia procul despiciunt, suoque furori obiectas esse vehementissime dolent. Peruiis autem Pannoniis, quantum itineris spatium interiacere putatis, si ex Maesia aut Macedonia in Germaniam Turca expeditionem paret? Verum ibi quoque Croaciam, Austriam, Charinthiamque, velut quendam Germaniae clypeum obtrudi sibi conspicit. Nemo igitur persuadeat vobis o Princ. illustriss. quenquam mortalium esse, qui maiore desiderio ad hoc bellum teneatur, aut qui idipsum pro
<pb id='s179' n='179'/>
sua gloria, et fidei honore, celerius ad rectum finem perducere possit. Si sunt qui de se magnifica pollicentur, et fidem suam ingentibus promissis onerant, cum nihil adhuc admiratione dignum nauauerint, hi (vt fieri solet) tranquillo flumine nauim ducentes, bonos ac peritos se naucleros putant. Quantoque absunt remotius ab hostium conspectu, tanto audaciores apparere gestiunt. Qui vero manum admouerit, illum obseruare vos oportet. Hic ille est Carolus Rex, quem iam saepius honoris causa nominandum putauimus. Ille inquam, qui ad ista fata, Deorum immortalium nutu, reseruatur. Huic, qui fortunam tacite obiiciunt, ipsi suam fortunamnondum a tergo inspexerunt. Nunquam deerit fortuna, si sapientia vtamur. Multoque praestat, fortunae non subiacuisse, quam sapientia caruisse. Sapientia vero ad Principem spectat, a quo haec fere desiderantur, vt regno suo optime praesit, vt seniorum et prudentium consilio Rempubl. administret, vt a regimine pueros, mulierculas, et effoeminatos homines excludat, vt in corrigendo, seueritatem iustitiae, cum humanitate coniungat, vt erga bene meritos munificus, et liberalis existat, vt regni opes non facile profundat, vt patriam immoderatis quaestubus non expilet, vt iura libertatemque patriae, nulla spe lucri, aut gratia cuiusquam flexus diuendat, imminuiue permittat, vt sese omnibus exemplum continentiae et integritatis exhibeat. Haec sunt, quae bonum imperatorem, strenuumque ducem reddunt, non ea, quae vulgo magna, et praeclara putantur, corporis robor, audacia (quae et temeritas dicitur) vsus belli, impatientia quieris, tollerantia laborum, et si qua alia sunt, quae hominibus admiranda videntur. Cum ad alias virtutes comparata, statim euanescant, atque obscura fiant. Restat iam vt de priuilegio Germanicae nationis in designando imperatore, pauca disseramus. Et licet ista pars apud vos multum ponderis, atque existimationis habere merito debeat, a nobis tamen multis verbis pertractanda non videtur. Quantum enim ad Carolum Regem attinet, omnibus credo abunde satisfactum esse. Interim tamen quid ego de hac re sentiam, et quid vos sentireac statuere velim, breuiter explicabo. Requiritur eligendus a vobis imperator, qui ex Germanica natione sit oriundus, neque hoc solum, verum etiam qui ipsam linguam, moresque, ac illum magnanimum et generosum spiritum ex incunabulis hauserit. Idego non solum prudenter, et caute, a vestris maioribus constitutum fuisse, verum etiama vobis diligenter obseruandum esse pronuntio. Si enim vestri honoris, ac publicae libertatis memores esse vultis, nunquam admittetis, vt Germanica natio per vos sese dispoliatam suis priuilegiis lamentari merito possit. Ea profecto longo iam vsu apud nos consenuerunt, et in hunc vsque diem inuiolata perdurant. Nam DCCCC. fere exacti sunt anni ex quo Rom. Imperium, maxima gloria nostra occupamus. Ab illo videlicet die, quo, inclinante Graecorum fortuna, ad Francos Germanos terum summa translata fuit. Non libet hoc loco veterem illam controuersiam mouere, quae saepius est ab eruditissimis retractata, quinam prisci illi extiterint Franci. Sed hoc vnum dico, longea veritate alienos esse, qui hos ad Galliam trahere conantur. Quippe cum ante Chlodouei Regis tempora, in Galliis habitasse Francos nullis historiis comprobari posse certum sit, at tum Germaniam illos inhabitasse constat. Et licet Galliis dominarentur, Germaniam tamen aliquando deseruisse, qui affirmatimpudentissimus est. Id namque et Francorum annales testantur, et innumera in ipsorum legibus prodita memoriae vocabula, quae Germanicam redolent originem. Huiusmodi permulta comperiet, si quis mihi credere noluerit, in lege Salica, et Ripuariorum, deinde in constitutionibus Carolii magni, Ludouici, Chlotarii, ac Caroli iunioris. Testatur praeterea frequens, et prope continua illorum apud Germanos conuersatio, consessusque. Belgicam enim a Germania non seiungimus, moti praeter alias cum fortissimas, tum efficacissimas rationes, auctoritate praeclarissimorum, et amplissimorum virorum, P. Cornelii Taciti, Clau. Ptolomaei, Strabonis, Eutropii ac aliorum, qui etiam Neruios, Eburones, ac Atrabatas Germaniae adscribunt. Quod si nulla alia prorsus ratio suppeteret, satis (vt opinor)
<pb id='s180' n='180'/>
fuerit, Germanorum in Gallos mutuum, et inextinguibile odium. Cuius inter priscos rerum gestarum scriptores, non semel C. Caesar, Tacitus atque Suetonius meminerunt. Vnde quum et lingua, et moribus, tum etiam conuersatione a Germanis nihil dissimiles, sed arctissime copulati fuerint, satis probatum puto, hos non modo praeiudicium, vobis nullum facere, verum etiam magnum splendorem, atque ornamentum nostrae nationi adferre. Quare cessent Galli de istis sese iactitare, tam claris et inuictis Principibus; sola haec gloria Germanicae nationi, ac vestris dignitatibus debetur. Nolite ergo vestram libertatem, vestra priuilegia, extranei Regis libidini exponere. Cauete quaeso, ne alium Imperatorem pronuncietis, quam e vestra natione, et Germano sanguine propagatum. Quomodo enim vos liberos esse sinent, qui suis subditis insolentissime et superbissime dominantur? Quod si vobis in animum venerit (id quod nos vnice a Deo optimo, maximo postulamus) Carolum Regem, vt sacro Romano Imperio Regem Comitiis Franckofurdiensibus decernere velitis, non dubitamus, quin id toti Christianae Reipublicae, bene foeliciterque cessurum sit. Vestris denique dignitatibus, cunctis Germaniae prouinciis, ciuitatibus, oppidis, gratissimum aliquando fructum sit allaturum. Quandoquidem Regem habituri sitis, quem natura ad id effinxisse videtur, vt mortalibus Imperio dominetur, consilio praesit, mansuetudine ac aequitate adiumento sit. De quo vere praedicari potest, id quod Cyrus Persarum Rex dicere solitus fertur, Imperium ei deberi, qui quibus imperet melior sit. Nam praeter eas virtutes, quae egregium imperatorem efficiunt, omnibus fortunae dotibus, omnibus naturae ornamentis, praeditus est. Paternam enim originem, trium Imperatorum sanguine decoratam, Maternam vero ex illustrissimis et potentissimis Hispaniarum Regibus deriuatam, suo ingenito fulgore, velut quoddam luculentissimum sydus illustrat. A quibus haereditario iure superioris, atque inferioris Germaniae angulos regendos accepit, ita vt intra illos non tam inclusa, quam munitissimo quodam vallo septa Germania videri possit. Qui triplici etiam Hispaniae, latissimae, et opulentissimae Prouinciae, iustissime dominatur, atque augustissime praeest. Qui mediterraneum mare, ex Hispaniis vsque ad Creten Asiae insulam, suis classibus nauigat. Qui Satdiniam, Corsicam, Siciliam, Neapolim, Calabriam, Apuliam, Mauris Turcisque oppositas, summa virtute tuetur. Qui maximam Africae partem, iuxta Atlantem montem, a columnis Herculis, et initio Gadium, vsque ad Tripolim, atque Carthaginem tributariam possidet. Qui tanta est foelicitate, vt huic plus vno die terrarum fortuna contulerit, quam potentissimi aliquando Reges, et expertissimi Duces, bello subiugare longo tempore, ac diuturno labore potuerint. Qui in ea est aetate constitutus, quae et vires, et animum cum tempore ipso solet augere. Qui gratia tantum apud Germanos valet, quantum ante hunc nemo alius. Hunc itaque si delegeritis Regem Romanorum, vobis, totique Christianae Reipubl. optime consultum esse sentietis. Imperii fines ampliari, vestros perpetuos hostes profligari, postremo infideles, ac barbaros ad fidei professionem venire supplices conspicietis. Quod ita vobis inspirare dignetur Opt. Max. Deus. Amen. DIXI.</p>
</div3>
<div3 id='FrRS.01.10.14' n='14' type='section'>
<head>HERMANNI NVENARII COMITIS INCLYTI EPIGRAMMA. IN DEFECTIONEM SOLIS, ET  ELECTIONEM CAROLI REGIS ROMANORVM.</head>
<lg>
<l><hi rend='italic'>DElituit, nuper coeli sub vertice Phoebus,</hi></l>
<l><hi rend='italic'>Occuluitque suum Delius ipse iubar.</hi></l>
<l><hi rend='italic'>Emersit subito diuinum Caesaris astrum,</hi></l>
<l><hi rend='italic'>Cumque nouo rediit Caesare Phoebus ouans.</hi></l>
<pb id='s181' n='181'/>
<l><hi rend='italic'>Ergo hoc iam constat, quo pacto regnet vterque,</hi></l>
<l><hi rend='italic'>Phoebus apud superos, Caesar in orbe regit.</hi></l>
</lg>
</div3>
<div3 id='FrRS.01.10.15' n='15' type='section'>
<head>EIVSDEM EPIGRAMMA IN CAESAREM ET ATLANTEM.</head>
<l><hi rend='italic'>MAgnus Atlas humeris gestare putatur olympum,</hi></l>
<l><hi rend='italic'>Quamuis Herculea sit releuatus ope.</hi></l>
<l><hi rend='italic'>Magnus item Caesar terrarum sustinet orbem</hi></l>
<l><hi rend='italic'>Solus, et ex alto pectore cuncta gerit.</hi></l>
<l><hi rend='italic'>Fortior est igitur robusto Caesar Atlante,</hi></l>
<l><hi rend='italic'>Ille capit socium, renuit iste parem.</hi></l>
</div3>
<div3 id='FrRS.01.10.16' n='16' type='section'>
<head>EIVSDEM AD CAROLVM REGEM ROMANORVM DISTICHON.</head>
<l><hi rend='italic'>DEnt superi sanum te vincere Nestoris annos,</hi></l>
<l><hi rend='italic'>Carole, iam nequeunt hi dare plura tibi.</hi></l>
</div3>
<div3 id='FrRS.01.10.17' n='17' type='section'>
<head>INVICTISSIMO ATQVE CHRISTIANISSIMO CAROLO ROM. REGI DESIGNATO, HISPANIARVM INSVPER, AC VTRIVSQVE SICILIAE REGI, AVSTRIAE BVRGVNDIAEQVAE PRINCIPI POTENTISSIMO, HERMANNVS DE NVENAR COMES, NOMINE STVDIOSORVM GERMANIAE, SALVTEM ATQVE FELICITATEM PERPETVAM OPTAT.</head>
<p>POstea quam apud Germanos increbuit augustiss. Rex Carole, te, Dei optimi maximique nutu beneficioque, Christianae Reipublicae principem ac moderatorem designatum esse, incredibile est, quanta fuerit omnium Germanorum laetitia, plausus et exultatio. Et potissimum illorum, qui sub patrocinio aui tui gloriosissimi Maximiliani Augusti bonis studiis operam suam locauerunt. Ii quippe cum pientissimo principe, ac studiorum suorum defensore spoliatos se iamdudum viderent, non iniuria acerbissimo luctu, et ingenti moerore perculsi torquebantur. Sed hunc subito leniuit foelicissima fatorum series, neque leniuit tanquam, verumetiam cumulatissimo gaudio commutauit. Fuere tunc inter hos aliquot ornatissimi viri, qui me tacite adhortabantur, vt ad te stylum conuerterem, et hoc, quantulumcunque est, literarum negotium. nomine studiosorum Germaniae mihi desumerem. Quibus (vt verum fatear) parui haud inuitus, cum quod officii mei id esse ratus sim, tum etiam quod occulte me stimularet, immo impelleret, nuper inflicta, non mihi tantum, sed etiam doctissimis et honestissimis viris, contumelia, quorum nonnulli fuerunt, qui mihi magna necessitudine deuincti tenebantur, ita vt non paruam contumeliae partem in me redundare cernerem. Quapropter cum hanc omnes in te Carole Caesar spem, fiduciamque coniecerimus, vt studiorum nostrorum futurum te haud dubio et patronum, et vindicem putemus, rogant te studiosi omnes, atque eruditissimi totius Germaniae literarum professores obtestantur, vt renascentium iampridem bonarum artium curam habere velis. Ipsa quoque Germania florentissimis, atque pulcherrimis ingeniis vndique excultam sese conspiciens, summo desiderio, summoque affectu optat, vt tuo augusto auspicio foedissimam sophistarum barbariem e suis finibus exterminare velis, quae iam annos plusquam octingentos, magno cum dedecore, atque iactura omnium artium perdurat. Has nobis reliquias abominabiles barbarorum
<pb id='s182' n='182'/>
tumultus inuexerunt Gotti, Longobardi, Vuandali, Slaui, Huni, Nordmanni. Hos itidem defaecare, et excutere tuo candore perfacile poteris. Qua in re non opus est vt multum laboris insumas. Iacta sunt fundamenta, nihil restat, nisi vt vel tuo, vel optimatum tuorum patrocinio structura fulciatur. Dignum profecto principe, dignum illustribus viris patrocinium. Magnus enim Rex fuisse Dionysius ille Tyrannus perhibetur, sed non parum ornamenti contulit huic Platonis, et Aristippi familiaritas. Quantum vero laudis Cyro Regi ficta Xenophontis historia comparauit? Quid esset iam Mecoenas, nisi Vergilium sortitus esset praeconem? Quid de Alexandro Rege dicam? nescio certe an huic plus profuerit dignitas Aristotelis, quam subiugata Asia, et caesus Darius potentissimus alioqui Persarum Dominus. Nam inter alias eius laudes quasi amplissimam hanc refert Plutarchus in eo libello, quem <gap desc='Greek word(s)' resp='sampling'/> inscripsit, cuius verba subiiciam: <gap desc='Greek word(s)' resp='sampling'/>. Sed non suntnobis longe repetenda exempla, ante oculos obuersatur gloriosissimus auus tuus Maximilianus, quo nemo vnquam fuit in prosequendis doctis hominibus liberalior, munificentiorque. Et fieri nequaquam potest, vt huic tu virtutibus, et egregiis factis cedere velis. Imperium Romanum obtines, idipsum humanitatis artibus tutelare quoddam numen semper fuit. Te igitur alterum Antoninum nobis exhibe, quem inter optimos principes merito consecrauit vetustas, et eidem gloriae palmam tradidit, ita, vt singulari hoc <gap desc='Greek word(s)' resp='sampling'/> appellaretur <gap desc='Greek word(s)' resp='sampling'/>. Redde itaque sua praemia bene merentibus, foue studiosa ingenia, et breui videbis in Germania renasci Athenas. Coerce quaeso imperiosum, et violentum genus quorundam sophistarum, qui ad perniciem literarum nati sunt, Theologistas dico numero non admodum multos. Et vt rem totam intelligas, fraterculos quosdam magnis titulis insanientes, iube suorum coenobiorum curam gerere, iube domi fratribus suis regendis operam impendere, sacris faciendis inuigilare, populum Christianum diuino verbo et euangelica doctrina reficere, non decoquere rem familiarem, non excitare turbas in ecclesia, non spargere rumores, non seminare linguae suae venena in vulgus, non labefactare famam bonorum virorum, non vendicare sibi in alios imperium, qui omnium debent et vita et exemplo esse humilimi. De quibus, et si apud te iure conqueri possem vtpote quos senserim famae meae grauissimos hostes, tamen malo hoc tempore communem causam agere, quam me ipsum vindicare. Vnica, crede mihi, pestis est in Germania IACOBVS HOSTRATVS, <note>Hochstratus iste Monachus Dominicanus, et Prior Monasterii Coloniensis, Doctor et Professor Theologiae atque Inquisitor in terris Electorum Ecclesiasticorum. Homo ineptus erat, acerrimus Lutheranorum insectator, eorumque, qui bonas amabant litteras, a quibus plane erat alienus, ideoque in epistolis obscurorum virorum facete notatur. Hinc etiam iniquus erat in Hermannum, Comitem Nuenarium, qui ipsum tamen ad palinodiam coegit, de quo Erasmus Roterodamus lib. XIX ep. XXIX. <hi rend='italic'>Hermannus comes a Noua Aquila, indigne tulerat se notatum ab Iacobo Hochstrato Dominicano, is erat Rabinus, Prior monasterii quod Coloniae sane quam magnificum est et opulentum. Non potuit homines incompescere, donec illius cognati denunciarint Dominicanis, ne posthac colligerent caseos in vlla ditione vel Comitis vel cognatorum illius. Illi ratiminas esse inanes, clam tentarunt soluto more venire ad oua et caseos. Factus est in illos impetus terribilis. Hoc damno totum annum mulctati sunt, itaque factum est, vt Iacobus a suis coactus pacis leges acceperit. Habeo illius palinodiam, in qua cum recitet verba plena contumeliae quae scripserat in Comitem. tamen affirmat ac propemodum deierat, se semper de Comite praeclare sensisse. Bella palinodia, scurra quam Theologo dignior.</hi></note> quam si restrinxeris <gap desc='Greek word(s)' resp='sampling'/>, homo praeter ingentem suam audaciam insigniter impudens, atque temerarius. Nolo equidem mihi
<pb id='s183' n='183'/>
tantum vt fidem adhibeas. Omnes interroga (si libet) per Germaniam doctos viros. Omnes laesit, omnibus aeque infestus est. Quid multa? studiosorum publicus ex professo est hostis, <gap desc='Greek word(s)' resp='sampling'/>. Quarete iterum atque iterum rogant, hunc vt tua auctoritate compescas, et vt vel tacere omnino, vel melius loqui praecipias, censorem sui, non aliorum agat, domui suae consulat, et iuxta Apostolicam doctrinam, non sit verbosus, non detractor, sit sobrius. Quod si ita, vt speramus, effeceris, polliceor tibi, quod omnes, qui in studiis literarum aliquid consetcuti sunt, idipsum gratissimo, et iucundissimo animo acceptum tibi referent. Omni denique studio, diligentia, industriaque suas opes in te certatim effundent, sua studia tibi addicent, seipsos tibi perpetuo deuouebunt. Teque cum totius orbis commodo, Nestoriam senectam superare optant, vt hostibus tuis foeliciffime domineris, vt fidei Christianae vtilissime praesis. Vale, et hanc legationem nostram pro tua clementia boni consulas.</p>
</div3>
<div3 id='FrRS.01.10.18' n='18' type='section'>
<head>EXHORTATIO NOBILIVM GERMANIAE PER DOCTISSIMVM INGENIOSISSIMVMQVE VIRVM IACOBVM SOBIVM, INSIGNIIS DOCTORATVS LL. DECORATVM, AD ILLVSTRISS. CAROLVM HISPANIARVM REGEM, AC ROMANVM SEMPER AVGVSTVM DESIGNATVM.</head>
<p>NON miraberis Christianorum Regum florentissime potenissimeque Carole, <unclear reason='print blotted'>si</unclear> nos nostrae anxii cum dignitatis, tum salutis etiam, conamur admonere, quomodo, nostra sponte ac omnium expectationes mortalium in te congestum, nostrum, Romanique populi, atque adeo orbis terrarum, imperium, foeliciter gerere, ac prudenter ad ministrare et velis et possis. Siquidem cum tantam molem imperii ipse, summis plenam curarum solicitudinumque fluctibus, teneris adhuc tuis imposueris humeris. Nec nos etiam sine ingenti omnium nostrum periculo principatum, ac habenas totius Christianae Reipubl. tibi commisisse iudicaremur, si alius esses, quam te omnes esse sciunt, atque pertinacissime adserunt. Quippe cum totum id, quod tibi vel officio, vel gratia moti, contulerimus, in nostram culpam redundaret. Cum non facili momento, si quod erratum fuerit resarciatur, nec rursus sine orbis commodo, quod bene inde prouenerit, numeretur. Quod ergo faciendum, si aetas suppeteret, nequaquam fuerat, id si modo omiserimus, temeritate potius, quam consilio prouexisse te ad tantum imperii culmen, certe post Dei immortalis opes maximum, iudicaremur. AEquo ergo Carole, vnica Christianorum spes omnium, animo feres, si nos nostrarum solliciti rerum, quid e re vtilitateque nostra; quidque ex tua dignitate fuerit, paucis ceu digito commonstrauerimus, quo tu bene foeliciterque imperitasse nobis, nos recte dicto audientes fuisse, praeclarumque tibi Imperatoris fecisse nomen posteritati dicamur. Neque verebimur ob id male audiendum tibi, quando tua ea est aetas, ea praeclara indoles, id virtutis specimen, vt cuique bene monenti potius, quam perniciose blandienti aurem praebeas, cum alioqui adolescentia proprio affectuum agitata malo, non facile inter vitia, virtutesque discrimen habeat abiicienda que eligat saepe, ac respuat eligenda. Paucis his ante actis diebus, cum Romanum imperium suo gubernatore Maximiliani clarissimo auo tuo, non sine ingenti omnium dolore, actotius orbis incommodo, orbatum esset, summa excitata animorum sunt studia, aliis alio imperlum trahentibus, intenti tamen omnes in septemuiros illos delectos Heroas, quem tandem suis designaturi essent suffragiis, cui summa imperii, ceu dignissimo, excellentissimoque imperatori, concredenda veniret. Mirum quanto desiderio, quam vnanimi popularium voto postulabaris. Tesenes auebant te expectabat viridior aetas, te proceres canebant, te praedicabant plebei. Nulla praeterea non fuit Respublica quae non libens, ac gratulabunda tuum videbatur
<pb id='s184' n='184'/>
subitura iugum. Nec minus fuere propensae voluntates in Carolum, nobilis illius Sueuici exercitus, egregii Germanicae libertatis vindicis, impotentis tyrannidis pulchri punitoris. Vixdum enim illi alium videbantur passuri Romanum regem, quam te Carolum, trium clarissimorum vna serie Romanorum imperatorum nepotem, foelicissimum ante se regum omnium, vt cui sine bellis, sine sanguine, sine cladibus, tot incruenta contigerint imperia, tot subditae sint nationes, tot pareant populi. Quippe qui ad orientem Danubium teneat, in meridie Ionium mare, ac Siculum fretum, cum ipsa Trinacria, ac non exigua Italiae parte, possideat. Qui in Hispaniis Africaque cum Herculis columnis occidentem custodiat solem. Postremo in Oceano ac mari Germanico septemtriones conspiciat. Nec quietiores etiam Heluetii bello geniti, videbantur, qui vt te regem conspicerent Christiano imperantem circulo, non laboribus, non sanguini, non vitae denique se parsuros polliciti. Quod ergo bonum, foelix, faustumque sit, tibi, nobisque omnibus, tete inclyte Carole, desiderate mortalibus, libero Germanorum nate stirpe, designatum Rom. regem. IV. Kal. Iulii, cum votis, ac precationibus in Deum opt. max. plausu, et gaudio erumpentibus lachrymis, concordi coelestium voluntate, septem virorum suffragio, suscepimus, dantes accipientesque vltro ac citro beneficiorum cumulos. Abs te scilicet, vbi, vt pius patriae pater, ac princeps nostrae Reip. temonem recte gubernaueris. Contra, vbi nos pro incolumitate, ac salute optimi principis, non saeui domini, opes, sanguinem, spiritus, profuderimus. Memineris ergo obtestamur, te ascitum in principatum, non tyrannidem, quem ita demum rectissime, diutissimeque sustinueris, si plus virium tibi in amore nostrum, quam timore posueris. Amor siquidem perpetuum fert principem, timor vero inuisum e medio tollit. Sint Phalarides tibi, sint Dionysii, sint superbi Tarquinii, sint Nerones, sint Caligulae, sint nostra etiam tempestate ceruina illa cornua recenti exemplo. Sed quomodo nos id de te timere in animum ducere poterimus? qui auos habueris paternos Augustorum, atque adeo mortalium omnium clementiam longe superantes. Vnde impetrare nihil aeque, atque delictorum summam impunitatem facile fuit. Nec tamen vt conniueas volumus, verum clementiae mixtam seueritatem exposcimus. Sonteis, ne scelera superent, punias, sua cuique cum discrimine des praemia. Non iis, qui quaecunque dixeris, fecerisque laudauerint, qui te a peditibus semper secuti fuerint, qui cum admiratione quaeore, velleuissima quaeque, temere lapsa, exceperint, qui fiscum tuum locupletare, miserorum flentium que ratione non habita, studuerint, qui iocularia exercuerint, qui maiora expiscaturi, munusculis onerauerint, qui oratoriis phaleris te deum fecerint. Sed qui aliquando errantem serio increpauerint, qui domi potius, forisque salutem tuam quaesierint, qui salubria tibi, tuaeque Reipublicae sapienter libereque admonuerint, qui bono modo diuitias tibi conquisierint, qui in ciues eas auidius contulerint, quam inde emunxerint, qui morum grauitatem disciplinis coniunxerint, qui proprio relicto, tuum patriaeque commodum amauerint. Ea vero quam optime fient, quando quae vere maximo facienda principi, ipse feceris, adulatorem videlicet, principum communem pestem, ab amico discreueris; cognitumque abs te reieceris, vel maxime praeeunte ac iter commonstrante grauissimo, doctissimoque Plutarcho, Imperatoris optimi Traiani optimo praeceptore. Tuis item praeceperis, suis contenti stipendiis, abeant, non eos, qui tuam implorauerint opem, qui ad te non aliter, quam ad sacram anchoram, et parentem communem, et protectorem confugerint, spolient mutilentque, vt satius etiam fuerit, vel omnia perdere, vel patria exulare, vel ad hostes confugere, quam tantis laboribus, tantis impendiis, tantis periculis, saltem principis frustra toties et tam diu poscere congressum, id quod profecto maxime vulgi animum a principe auertit. Adeo Regem, vel malum, comem saltem, plebs aequiore tolerat animo. Ita apud Syracusas arreptam tyrannidem, constans Populi Romani amicus et socius Hieron in mite legitimumque conuertit imperium, cum ipso habitu, benignitateque a caeteris ciuibus nihilo videretur differre.
<pb id='s185' n='185'/>
Pateat ad te aditus, pateat cuique sua tibi adperiendi facultas, da supplicantibus digna responsa principe, aut si id per occupationes nequis, eos ordinato, non qui pecuniam tuorum quaerant, sed salutem. Audi obsecramus quid Philippo Macedoni contigerit, ad quem cum anus quaedam confugisset, sui negotii audiendi postulans locum, illo non vacare sibi respondente, inquit, ergo nec regnum quidem dignum habet principem, qui tuos non audias. Sed quid hoc? non petimus vt nobis aequeris. Tuam sustine, ac auge potius dignitatem maiestatemque, inter mortales plane diuinam, modo cogitaueris tantum velle prodesse, quantum possis, vt sentiat patria non maiestatis fuco duci te, sed ope iuuari. Id etenim, quod alioqui a coelesti, immortalique petimus deo incolumitatem videlicet et foelicitatem, id et a te tanquam. DEI vices in terris gerente, exposcimus. Non; vt paupertate nostra tuas opes auctas arbitraueris, non, vt foelicitate, aut potius opulentia, tuae detractum potentiae credideris, verum iudicaueris, potius nos tuarum diuitiarum custodes esse, et quaestores, nostraque omnia in tua, vbi opus fuerit, necessitasque postulauerit, futura potestare. Lycurgus ille Lacon Cyro Persarum Regi, videre cupienti gazam regiam, ciues eius asseruatores ostendit. Croesus etiam victus, cum interrogasset, quid sibi militum ille in capta vrbe tumultus vellet, Cyro respondente, vrbem eos belli iure diripere, quare, inquit, tua diripiunt? et Rege, et vrbe in tua existente potestate? Hic animum adiicias obtestamur o Carole, o patriae pater, o fausto nominate Augusti nomine, atque tandem amoueas, obliteres, quibus, tua parens Germania, tua alumna, quae nato primum vitam, deinde et benigna alimentum praebuit, quaeque modo vt se tuearis, vt sibi praesis, ad te confugit potissimum, male diu audiuit, maleque infamis fuit, latrocinia videlicet, et rapinas. Rara enim hucusque tuta itinera, rara peregrinantium prorectio, non incolae, non securi aduenae. Atque adeo non plebeiorum id solum est facinus, verum solo nobilium nomine. Ii enim cum ignaui fuci sint, soli dediti inertiae, soli crapulae, soli sui patrimonii, decoctioni, congerentes alias apiculas et mella, et flores, vnde tandem sustineri Rex possit, prosternunt, spoliant, trucidant. Horrendum reuera facinus, nec cuique bono ferendum principi, per orbem tute peregrinatos, in sola spoliari, necarique Germania. Accessit ad hanc priuatam Germanorum insaniam publica totius Christiani orbis rabies, sua in semet ciuilia conuertentis arma, et quae bella in hostem Christiani nominis vertisse debuissent, iis communi furia seipsos ad internetionem vsque confecerunt. Numeretur (heu dicendum nephas) princeps quisquam, numeretur natio, numeretur Respublica, numeretur vel pagus, qui non horrido atrocique bello ingentem senserit cladem. Alii ex nobis bonos amisimus principes, alii parentes, alii liberos, alii iocundos assuetosque penates, alii quicquid praeterea charum antiquumque habuimus. Et quod (o dolor, o nephas, o dominandi foeda libido) detestandum fuit magis, principem religionis paucos ante annos IVLIVM <note>Iulium II. Papam intelligit.</note> nacti, qui cum praeter alia parum Apostolico digna commissa viro, Christo auctore pacis assertor esse debuisset, summae esse sibi gloriae putauit, si Christianos ipse omnes in mutuam concitasset cladem. Sed quid haec modo? ipse scis generosissime Carole, quam bene consuluisset nauiculae turbulentus ille, ac temerarius gubernator, si tranquillo potius quam aestuanti eam commisisset freto. Putauit homo ille, pietatem esse maximam, si Romanam ecclesiam perniciosis diuitiis, profanis ditionibus, per fas, nefas, fracta, discissa, rupta foedera, gladios, sanguinem, mortem Christianorum, contemerasset potius, quam collocupletasset. Quo nihil impium magis Christianum, vel ethnicum etiam pectus potuisset concipere. Tu vero si nobis, tibique consultum esse volueris, nihil pace credes antiquius, nihil pulchrius, nihil melius. Illa enim te fouit, illa tot tibi incruenta tradidit imperia;
<pb id='s186' n='186'/>
illa vnanimi omnium voto paulo ante te Regem moderatoremque orbis constituit Quibus ergo artibus imperium id custodire melius, quam pace potueris? Nemo profecto nemo, qui inficias eat, iis artibus optime seruari imperia, quibus parantur, nimirum pace. Mala reuera bestia bellum, efferatum initium, tristem, ac vere tragicum exitum habet, nec victori grata, nec victo, dulce saltem inexpertis. Ea solet mortalium esse cupiditas, vt nunquam expleatur. Habenti adiiciendum semper, maxime in imperiis. Tu vero praeclarissime egeris, si id cogitaueris, quod tritum vsu habet prouerbium, Spartam adeptus eam adorna. In alienis occupandis, inuadendisque ditionibus, ipse tuas, ceu ludo, deponas oportet. Si alea recte, et ad votum ceciderit bene est, iam victor, iam triumphator appellaris. Sin contra, id quod plerumque solet, euenerit, is qui paulo ante nationibus, gentibus, regibus imperasti, alieno cum summa et clade, et ignominia, seruies victori domino. Et vt inconstans bellum fortuna versat, bene saltem ageretur, si non mors quoque cum vita commutanda veniret, ac ita demum, patria suo orba principe in medio hostibus diripienda, deuastandaque relinqueretur. Nec hic exempla quaerenda. Omnes historiae, omnes annales, ipsa etiam nostra aetas innumera suppeditabit. Ex quibus tamen vnici ac eiusdem domestici, auitique memineris. Carolus Burgundionum Dux, auiae tuae Diui Maximiliani coniugis pater, si suis contentus, aliena oppugnare destitisset, laudatissimus profecto princeps, infoelicem non oppetiisset mortem. Inuidebunt tibi aliqui, grauemque credent te sibi imminere. Satius tecum agitur, malumus inuidia vrgeri te, quam commiseratione deplorari. Illa fortunae, haec miseriae comes est. Quod si per illos necessario bellum gerendum tibi, si is hostis propulsandus finibus, tu quam potes minimo tuorum malo minima Christiani sanguinis profusione, quam ocyssime finias, nec caussas ex causis, nec ex bellis bella cumulaueris.</p>
<p>Porro si bellica gloria feruido, ac iuuenili consederit pectori, si generosum animum iniuriae stimulauerint, si dilatasse fines pulchrum duxeris, recte egeris, si non in tuorum viscera arma conuerteris, non in tuae Reipublicae principes discordiarum semina conieceris, quo nihil potest esse foedius, ac perniciosius, magisque, a patriae patre alienum. Habes alicunde satis vberem gloriae campum. Vrgent semper infesti Aphri ad occiduum versi solem, vrunt Scythae, insultant Thraces, minatur grauissimus Asiae dominus, truculenti omnes Christiani nominis hostes, quos nisi composita prius inter tuos pace absterrueris, breui in penetralibus tuorum senties regnorum. Et quoniam illo necessario bellum sit traducendum, satius fuerit, illorum vri agros, abduci pecora, diripi praedas, dirui munitiones, incendi ciuitates, quam ea omnia, atque his indigniora multo, in nostris sentire finibus.</p>
<p>Habes duces sagacissimos, promtissimos milites, nec minus bello peritos. Neque nos, vbi signa occinuerint conabimur, quin te alacres sequemur, sanguinem simul cum vita posituri. Nec te hoc loco sollicitet, quis in hos vsus pecuniam belli neruos sit administraturus, non opus fuerit nostris, hoc est, Germanorum, Hispanorum sumptibus id geri bellum, cum tot annis, immo saeculis, immensam pecuniarum molem in eum vsum Romam certatim contulerimus. Cum multarum, opulentissimarumque ditionum imperium, ob id Pontifex maximus paulatim occupauerit, atque possideat, qui alioqui Petri, hoc est, Christi vicarii, ac eius, cui neque argentum, neque aurum fuit vnquam, haeres extiterit. Is tibi rationem subducat Annatarum, indulgentiarum, vectigalium, quae omnia summi Pontifices hoc saltem praetextu, ac in nullum alium vsum, praeterquam hospitalitatem, misericordiaeque opera, Caesaribus conniuentibus, custodientium nomine subleuarunt. Iis ergo acceptis pecuniis, Pontifice ad altaria sua gerente, (quando incruentum penitus Petrum in horto dominus, condito ad vaginam gladio esse voluit, agnoscereque linguae tantum mucronem, quo per spiritum, ac Dei verbum credentium in
<pb id='s187' n='187'/>
domino corda feriret) bellum foeliciter fortunateque aggredere, expleturus tandem nepos, quod tantopere desiderauit Auus. Quod si eam distractam apud Pontificem inueneris pecuniam, neque in hos vel conuersam, vel seruatum vsus, quid obstat: cur ipse tuo, hoc est, Romano imperio, tuis ditionibus manus iniicere non possis? atque ad te reducto Italico (vnde potissimum nomen Germanica partum virtute habes, Augustusque appellaris) imperio, expeditionem ingredi? Male siquidem depositum illic concreditur, vnde nihil redditum iri speraueris. Sperabimus enim tum, Christo IESV auctore foeliciter glorioseque Christiani sanguinis hostes, tuae subdituros manus ferulae, aperturosque triumphanti tibi, Triumphatoris Christi sacra sepulchri adyta. Agnituros quoque Iesu Christi, veluti piae oues, piam pastoris et vocem, et stabulum. Nec hoc male Pontificem habere debet, si nos paulo liberius loquamur, id quod e re Germaniae fuerit, Quippe cum videamus, indoleamusque tandem ad viuum exugi pecunias nobis, emungi miris artibus substantiam pauperum, nec quidpiam, quod equidem sciamus, interea vel in Christiani nominis hostes expendi, vel ad augenda pietatis opera conuerti, sed heuabsurdum dictu, nostrorum opibus, quas multis saepe sudoribus partas constat, Itali homines in suas voluptates abutuntur, quantoque iam quisque Pontisicum pluribus oneratus est necessariis, tanto plus venit expilanda Germania, quasi ea sola ad explendam Italorum famem exposita esse debeat. Et quod omnium maxime indignum putamus, eum nomine quoties in Italiam venimus, pessime audire cogimur, tanquam stolidi ebriique, non absque magna nostra contumelia, sed quam nostra stultitia optime promeretur. Verum haec omnia immeritis nobis a Pontifice imponi dolemus, cui supra alias nationes semper fuimus fidelissimi, quo factum est, vt feramus vtcunque eo processisse tuorum maiorum humilitatem, vt quoties Imperatorem accipiendae coronae gratia Romam accedere contigerit, euminiecta ad fraenum manu, Pontificis mulam <note>Impp. enim Pontifici equum vel mulam adscendenti frenum et strepam dextram tenebant. Exinde dum Fridericus I. strepam sinistram teneret, eum ideo criminabatur Papa, quod officio suo minus satisfecisset, cum dextram strepam tenere debuisset. Verum, Rex aliquantisper motus, dicebat: <hi rend='italic'>vellem melius instrui, vnde mos iste inoleuerit, ex beneuolentia an ex debito,</hi> prout tradit Helmoldus <hi rend='italic'>Chron Slau. lib. I. c. LXXX. et Alb. stad. ad a. 1555.</hi> Vid. etiam Sim. Schardii Tractatus de <hi rend='italic'>perfidia insolentia et tyrannide Pontificum Romanorum erga Impp. Germanicos p. 46.</hi></note> ducere oporteat, quod quidam etiam ausi sunt libris commendare. Feramus etiam vt Imperii coronam Pontificiis pedibus suscipias, <note>Romani enim Lotharium Imp. in genua coram Papa procumbentem in Palatio Lateranensi pingebant, hac addita inscriptione. <hi rend='italic'>Rex venit ante fores, iurans prius vrbis honores, post homo fit Papa, sumit, quo dante coronam.</hi> Radeuicus <hi rend='italic'>lib. I. c. X.</hi> Singulare est, quod de Henrici VI. Imp. coronatione narrat Rogerius Houedenus Arn. Angl. p. post. ad a. 1191. p. 689. <hi rend='italic'>deinde introduxit eos</hi> (Caesarem cum Coniuge) <hi rend='italic'>Dominus Papa in Ecclesiam, et vnxit eum in Imperatorem, et vxorem suam in Imperatricem. Sedebat autem Dominus Papa in Cathedra Pontificali, tenens coronam auream Imperialem inter pedes suos, et Imperator, inclinato capite, recepit coronam, et Imperatrix similiter de pedibus Domini Papae, Dominus autem Papa statim percussit cum pede suo coronam Imperatoris, et deiecit eam in terram, significans, quod ipse potestatem eiiciendi eum ab Imperio habere, si ille demeruerit. Sed Cardinales, statim accipientes coronam, imposuerunt eam capiti Imperatoris.</hi> Idem dicit Henricus Knygthonus <hi rend='italic'>de euent. Angl. lib. II. c. XIII.</hi> Baronius <hi rend='italic'>ad a. 1191.</hi> ex quo habet Lehmann <hi rend='italic'>Chron. Spirensi lib. V. c. LXVI.</hi> Licet nec Otto de S. Blasio qui <hi rend='italic'>c. XXXIII,</hi> nec Arnoldus Lubecensis <hi rend='italic'>lib. IV. c. IV.</hi> nec Albertus Stadensis <hi rend='italic'>ad an. 1192.</hi> nec Godefridus Monachus <hi rend='italic'>ad a. 1191.</hi> aliique qui Henrici coronationem describunt, huius facti faciunt mentionem. Potius in Chronico Reichersbergensi <hi rend='italic'>ad 4. 1191.</hi> dicitur, quod honorabiliter Romae fuerit coronatus. Anglici potius scriptores, ista aetate Papae denoti, ob captiuitatem Richardi Regis Henricum exosum habentes, haec ita effinxisse videntur. Vid. Synt. Hist. Germ. <hi rend='italic'>diss. XVIII. §. IV.</hi></note> quanquam id nonnihil indignum videri possit de Imperatore,
<pb id='s188' n='188'/>
vt sine cuius auctoritate olim nulli creabantur Pontifices, cui etiam, veluti Ponuficis collegae, alterum commiserit dominus gladium. Cum et sanctus Sapmuel a Deo electus propheta diuina iussione super caput Dauid Regis, oleum benedictionis, manibus infuderit, non pedibus. Feramus item vt osculeris eius pedes, qui vicarius est, et imitator illius, qui suorum discipulorum pedes et lauerit, et osculatus fuerit, quique illius successor est, qui corruentem ad pedes suos Cornelium centurionem, tum etiam ethnicum, surgere iusserit, inquiens, homo sum quemadmodum et tu. Ferenda haec omnia, maxime, quia speciem habent pietatis, et debetur hoc Christo, debetur Christi vicario; quanquam neque diuina lege iubetur, neque ecclesiastica sanctione, aut sanctorum patrum communi auctoritate statuitur, sed potius tolerantia quadam tuorum maiorum (qui dignissimorum virorum sanctimoniam vitaeque integritatem admirati in tantum se summiserunt) in consuetudinem irrepsit. Atque eo quoque aequiori animo, quod haec corporis et sensualium incommoda censentur. Verum quod infestius nobis, maleque nobiliorem hominis partem habet, nullo deinceps pacto (si omnium saluti consultum volueris) ferendum. Vt quod ab Italis in nostra grassatum sit sacerdotia, in nostras, nostrorumque saeuitum animas. Parentum siquidem nostrorum in Deum Optimum Maximum pietate, quo multae Christo lucrifierent animae, sacerdotia magno per Germaniam constituta numero, ac dotata egregie, vidimus modo cum irrecuperabili iactura, pessimis, indoctissimisuue agasonibus, lenonibusque in praedam venire, ita, vt nulla salutis vel minima habetur ratio. Solumque id aestimetur quantum redituum habeant, quantumque pendere quotannis beneficia possint. Quo factum est, vt vnus arripiat omnia, vnus deglubat pessimus per fenestram ingressus latro, diuinus relinquatur cultus, non suo pane inops pascatur plebecula, exempla introducantur pessima, intereant miserorum animae-Quibus demum omnibus nulla alia obuenire ratione poteris, nisi tandem auctore Leone decimo seuerum diu intermissum indicas concilium, quo vno adhuc habenti Reipublicae subveniri potest, alioqui deploratae, Sed illa o Carole pene praeterieramus, quae summam in hac parte tenent, vt legibus scilicet pulcherrimo pacis operi animum adiicias. O si videres quot technae, quot limae absolutissimo iuris corpori perniciose, ac calumniae tantum causa sint adiectae, ac improbe indies sine modo confingantur, adeo, vt cuique satius fuerit causa cadere, quae habeat amittere, in nexum corpus tradere, quam lites sequi in quartum traductas haeredem, ac tum demum summi iuris summam expectare malitiam. Iustinianus Caesar, qui in pandectarum libros, veterum cum delectu digessit leges, iam tum suo tempore nimium cumulatas questus, auctasque in immensam versuum multitudinem, quae non tam iustitiae, aequitatisque indicarent iter, quam quae confusione inuoluerent, dissimilibus, dissentientibus, contrariisque etiam legibus, ipse ergo, suis dato negotio, vt quae essent parum recte, eas tollerent, ac immutarent, quam optimas excogitarent, quae bene constitutae essent relinquerent. In leges conquirerent, quae et iustae essent, et Reipublicae conducibiles, et inter se consentientes, quae lites parerent paucissimas, exortas vero ocyssime finirent. Nulli deinde mortalium ius esse voluit, commentarios in leges conscribendi, interpretandique eas, nisi Imperatori, neminem rectius interpretari leges posse, quam illum, vnde profectae fuissent iudicans. Si qui vero praeter Imperatoris edictum id temere conarentur, ipsos crimini falsi, libros vero ignibus voluit esse obnoxios. Quod si modo, in corpus reducta anima, Iustinianus in vitam rediret, indicta e vestigio causa, non aliquot tantum versuum millia, verum libros plurimos ineptissimos, falsissimosque cum ipsis auctoribus ignibus concremandos mandaret. Tui ergo muneris erit Inclyte Auguste, plebi tuae prospicere, sacrarissimasque leges, sine quibus iustitia coli, Respublicae durare, humana societas tueri nullo pacto potest perpurgare, quae superflua abiicere, quae vana ac futilia antiquare, quae obscura collustrare,
<pb id='s189' n='189'/>
quae recta eligere, controuersias breui finire, nec ad gratiam, aut odium iudicare, neque secum pugnanteis sententias ferre, atque eos qui in iustitiam deliquerint iudices, suis ac meritis poenis afficere. Quae omnia te nobis, nos tibi addictos reddent subditos, firmabuntque ita omnia, vt non sit periculum, quin breui florentissimum, firmissimumque habiturus sis imperium, iuxta armis ac legibus pulchre ornatum, perpetuum tibi, sanctum nobis, hostibus formidabile, gratum vicinis, memorabile posteris. Quod ita regat et gubernet is, qui id tibi sine clade ac sanguine concredidit benedictus in saecula Deus. Amen.</p>
<p><hi rend='italic'>Francofurdii interregno electoribus Rom. Imperii in demortui Diui Maximiliani Imperatoris locum, Carolum nepotem ex Philippo filio Hispaniarum Regem, Romanum Augustum designantibus, finito, iubentibus nobilibus. An. M. D. XIX. pridie Calendas Iulii.</hi></p>
</div3>
<div3 id='FrRS.01.10.19' n='19' type='section'>
<head>LEGATIO AD CAESAREM CAROLVM V. HISPANIARVM REGEM, A PRINCIPIBVS ELECTORIBVS ROMANVM IMPERIVM EI DEFERENS: QVA FUNCTVS EST ILLVSTRISS. PRINCEPS FEDERICVS COMES PALATINVS IN MOLENDINO REGIO, VLT. NOVEMB. ANNO MD XIX. DICENTE BERNHARDO WVRMSERO IC.</head>
<p>TRadunt Philosophi ac sapientes viri, sacratissime Caesar, Auguste ferenissime, ac inuictissime, Hispaniarum Rex Catholice, potentissime Princeps, ita hominum naturam comparatam esse, vt alios imperare, alios parere, et obedire necesse sit. Sed ad hos imperandi dignitas spectat, qui ingenii acumine, virtutisque praestantia, et consilii magnitudine caeteros antecellunt, qui iustitiam complectuntur, et nihil magis quam communem hominum, ac Reip. salutem sequuntur. Qui belli gloria et pacis tranquillitate, ita gubernandi rationem moderantur, vt nihil sit, quod ab eis non laudabiliter splendideque geratur. Tales sacratissimos Romanorum Imperatores progenitores tuos serenissimos ac potentissimos Reges antecessores splendidissimi ac gloriosissimi tui generis auctores, ac praecipue diuum Maximilianum, sacratissimum Rom. Imperat. Auum tuum clementissimum, piae ac praeclarissimae memoriae, qui et Rempub. Christianam optime fulsit, et auxit, procul dubio semper fuisse cognouimus, semper te, quantum in hunc vsque diem nosse datum est, et animaduertimus, atque per omnes aetatis tuae gradus comperimus, et multo maxime posthac fore sine dubio confidimus. Nullas denique res tibi deesse constat, quas ille oratorum Princeps Tullius optimo cuique Imperatori necessarias esse profitetur, scientiam rei militaris, virtutem, auctoritatem foelicitatemque. Adhaec accedant pulcherrima tuae naturae lineamenta, egregia corporis tui praestantia, ac habitudo. Quapropter sacratissime ac inuictissime Caesar, cum post diui Maximiliani sacratissimi Romanorum Imperatorum aui tui, piae et foelicissimae recordationis, quem DEVS optimus, maximus, a quo cuncta procedunt, ex hac vita superiori anno sustulit, proh dolor, vniuersae Reip. Christianae luctuosam ac dolorosam mortem, sub interregno de morte Francofordiae comitiis debite indictis, de totius mundi, ac Imperii gubernatore designando tractaretur, Reuerendissimi ac Illustrissimi Principes Septemuiri, sacri Romani Imperii Electores, omni denique virtute insignes diuina prouidentia, integritate, sapientia, DEI optimi maximi nutu, beneficioque, non sine dextro quodam numine, ac obuia quadam fatorum beniuolentia, meritis ac virtutibus tuis iustissimo rectissimoque prudentiae suae examine, accuratissime circumspectissimeque appensis, in sua amplissima, Illustrissimaque septemuira perfectione, absoluto collegio, te Germanum Principem, tanquam inter idoneos pace et bello maxime idoneum, quique virtute ac fortuna caeteros omnes antecellas, te (inquam)
<pb id='s190' n='190'/>
Regem Carolum Maximum, vnanimi atque concordi suffragio votoque, in Romanorum Regem, futurum Imperatorem, totius orbis moderatorem, et huiuscemodi augustissimi Imperii molem subeundam, tolerandamque, merito designarunt, sublimarunt, Electionisque decretum in tuam personam edixerunt. Quod vt tuae sacratissimae Caesareae Maiestati exhibeatur, offeratur, ac insinuetur, Illustriss. Principem Fridericum, Comitem Palatinum Rheni, Bauariae Ducem, de te et progenitoribus tuis quam optime meritum, magnificum Paulum de Armsdorff, auratae militiae equitem strenuissimum, ac me, celsitudinis tuae deditissimos obsequentissimosque humiles seruitores destinarunt, ac deputarunt. Ob cuius fastigii assumptionem, ac posteaquam apud Germanos increbuit, Diui Imperii Principes Electores, omnisque Germaniae nationis status augustissime Caesar, quando nunc gaudio, quam admirabili ac ingenti affecti sint animorum laetitia, nulla vis ingenii, nullius eloquentiae copia, nullius ornatissimae orationis splendor explicare valet. Tuae igitur sacratissimae Caesaris maiestati, Imperii Electores plurimum gratulantur, ineffabilem omnipotentis Dei gratiam comprecantur, vt tibi longa annorum curricula, Nestoream senectam, foelicitatis incrementum, ac prosperum tribuat vitae cursum, vt diuino consilio, ac tua prudentia, cum totius orbis commodo, hostibus tuis foelicissime domineris, Respublica Christiana optime gubernetur, augeatur, ac infidelium immanitas superetur. Quippe sacratissimam Caesaream tuam Maiestatem, verum ac potentissimum orbis dominatorem, Catholicae propugnatorem fidei, Regem regum, Christianae Reipublicae stabile firmamentum, ac singulare refugium, Reuerendissimi Illustrissimique principes Septemuiri, Sacri Romani Imperii electores, te non modo Carolum magnum, sed et ter maximum, vt optimos ac obsequentissimos Imperii Principes decet, venerantur, tibi debitam ac congruam fidem, obedientiam, humile obsequium, honorem, ac amoris sinceritatem exhibent, pollicentur, et vt sub tua iustissima protectione prorsus ab omni iniuria, ac violentia defendantur, magnopere efflagitant. Se, suaque dominia, principatus, opes, facultates, erga tuam sacratissimam Caesaream Maiestatem, cum humilitate gratiosissime commendatas esse cupiunt, atque adoptant. Praeterea sacratissime ac inuictissime Caesar, cum iam dicti Principes Imperii Electores, te Germanum Principem, dignum Imperio et merito iudicarunt, tibi tantam molem totius orbis ac Imperii moderamina, habenasque tradiderunt: superest si Christianae Reipublicae, si sacri Romani Imperii, si dignitatis tuae ac communi omnium Germanorum saluti, ac honori consultum esse velis, vt sine mora versus patrium solum Germaniam tuam nobilissimam, quantotius iter arripias, vt ea praesentia tua illustrata, libera ab omni insultu, pernicieque hostili, prospere, foeliciter, gubernetur ac tueatur. Ad quod peragendum, sacratissimam tuam Maiestatem Reuerendissimi ac Illustrissimi Principes, sacri Romani Imperii Electores, omnisque Germaniae nationis status maximo cum desiderio exhortantur, efflagitantque. Tuae igitur sacratissimae Caesareae maiestati hoc D. Imperii Electorum decretum cum humilima ac debita nostri commendatione exhibemus, offerimus, atque praesentamus. DIXI.</p>
<p><hi rend='italic'>Sacratissime Caesar, Reuerendissimi, Illustrissimique Principes Imperii Electores, Illustrissimo Principi Friderico hic praesenti, ac nobis, quaedam secreta Imperii maximae importantiae, coram sacratissima Caesarea maiestate tua ad partem referenda commiserunt, quae suo loco et tempore, eidem congruo et opportuno explicabimus.</hi></p>
</div3>
<pb id='s191' n='191'/>
<div3 id='FrRS.01.10.20' n='20' type='section'>
<head>RESPONSIVA ORATIO EXCELLENTISSIMI ET MAGNIFICI D. MERCVRINI ALBONEN. DE GATTINARIA, CAESAREAE ET CATHOLICAE MAIESTATIS SVPREMI CANCELLARII, VTRIVSQVE IVRIS DOCTORIS MILITIS, HABITA POST PRAESENTATIONEM DECRETI ELECTIONIS PARTE PRINCIPVM ELECTORVM SACRI ROM. IMPERII, DIE S. ANDREAE, VLTIMA NOVEMBRIS M. D. XIX. IN MOLINO REGIS PROPE BARCHINONAM</head>
<p>SAcratissima Caesarea et catholica Maiestas, ex iis quae nunc tum verbo proposita, tum scripto ostensa fuere, iam imperialis aquilae effigiem cernit. Quemadmodum enim ipsa Imperialis Aquila biceps figuratur, velut orientem et occidentem spectans, sic oratio haec, parte Principum Electorum stylo elegantissimo perorata, ipsumque electionis decretum scripto aeditum, bicipiti tamen quadam principaliori sententia concepta ac distincta videntur. Altera quidem occidentes solis tenebras afferente, dum luctuosum diui Maximiliani Caesaris obitum recenset, atque commemorat. Altera vero orientis solis radios designante, dum sacri Imperii restaurationem per huiusce electionis decretum enunciat, atque promulgat. Si igitur caput primum amplectentes occidentem solem, ipsiusque Maximiliani Caesaris obitum iterum deflere tentabimus, priuatam simul ac publicam iacturam reminiscentes, consolidatum quasi vulnus renouare videbimur. Istudque Vergilianum nobis occurret, <hi rend='italic'>Ante diem clauso componet vesper olympo.</hi> Quis itaque mors ipsa lacrymis, suspiriis, seu singultibus nequeat reparari, restabit bene actae vitae solatium qua ab huius saeculi aerumnis, ad perennem vitam assumptus censeatur, vt sic non mortuum Maximilianum, sed perpetuo viuentem, nec per eum occidisse solem, sed sui orbis curriculo in nouam ac veram lucem transiuisse dicamus. Secundum autem orientis solis caput, hunc videlicet vniformem Electorum consensum, in personam suae Maiestatis nulla ambitione, sed diuino quodam nutu collatum. Licet iam per suos omnes procuratores, et nuncios acceptatus dicatur, ita tamen Maiestas sua suscipiendum, ac complectendum duxit, prout Diuus Caesar Augustus, qui primus ad Imperium, senatus, populique Romani consensu, assumptus fuit. Dum enim per Valerium Messalam a senatu missum is salutaretur. <hi rend='italic'>Quod</hi> (inquit) <hi rend='italic'>foelix, faustumque sit tibi, domuique tuae Augustae, consentiens cum populo Romano, te patrem patriae consalutat.</hi> Gloriosam hanc salutationem Augustus nequaquam insolenter accepit, sed illacrymans ob pietatem, et gratiam senatus erga se, respondit. <hi rend='italic'>Compos factus votorum meorum, Patres conscripti, quid habeo aliud quam Deos immortales precari, vt consensum vestrum in Reipublicae quiete, et salute ad vltimum vsque finem perficere liceat.</hi> Sicque profecto Maiestas sua sacratissima Deo Optimo, Maximo, ipsisque Electoribus ad id diuinitus inspiratis, pro tanto munere (ne dicam onere) in se collato, gratias agens, id solum ab altissimo gratiarum omnium exhibitore exposcendum censet, vt huiusmodi Electorum decretum, ipsumque onus iniunctum ita explere liceat, vt diuino satisfiat obsequio, Reipublicae consulatur, sacrum Imperium restauretur, Christianae Religioni incrementum accedat, Apostolica sedes stabiliatur, ipsa Petri nauicula diu fluctuans, in salutis portum deducatur, perfidorum quoque Christiani nominis hostivm exterminatio sequatur. Hincque ipsa Saluatoris sententia impleatur, vt fiat vnum ouile, et vnus pastor. Cum autem ipsis sacri Imperii Electoribus pro re tanta non solum meritas gratias agere, sed et debitas referre laudes iubeamur, lapideo quasi ac impenetrabili signo obiecto, proprio ictu repercutimur. Dum enim has Electorum laudes praedicare conamur, eorumque prudentissimum consilium, diligentem praeteritarum rerum cognitionem, ac examinationem, <abbr>c</abbr>quam praesentium moderationem, nec non perspicacissimam futurorum considerationem ostendere
<pb id='s192' n='192'/>
cupimus: cogimur profecto has Electorum laudes ad ipsius Electi repercussionem maturare, vtpote ex quo tanquam ex vero lumine, ipsorum quoque laus collustretur. Quid enim maiori dignum praeconio Electoribus ipsis tribui posset, quam quod suo prudentissimo consilio, eum in Caesarem diligendum censuerunt, quo nullus in vniuerso orbe maior appareat. Non maior (inquam) animi et corporis dotibus, non origine ac sanguine, non amicis et fautoribus, non regnis et dominiis, non potentia et diuitiis, non militibus, aliisque gentibus bellicosis ad arma cuiusuis generis capescenda paratis, non equis et armis, bellorumque machinis, sine quibus bella geri nequeunt. Quid praeterea laudabilius iis adscribi posset, quam quod ex ipsa praeteritarum, praesentium, et futurarum rerum animaduersione, eum Imperatorem futurum decernerent, qui diminutum, ac fere exhaustum Imperium restaurare posset, qui implumem aquilam refoueret, renouaret, ac ad propriam naturam deduceret, qui praeteritos antecessorum defectus suppleret, praesentem statum illaesum conseruaret, futuris quoque successoribus oportune consuleret. Quid tandem maiori laude dignum iis retribui posset, quam quod diuino ipso spiritu meruerint informari, et vna voce, vnanimi consensu, vniformique sententia, eum ad Imperii gubernacula assumerent, quem cernerent origine et moribus conformem, Germanum natum, et a Germanis parentibus ortum, ex ipsaque imperatoria stirpe genitum, aetate florentem, corpore praestantem, ac ad quodlibet armorum genus aptissimum, agilem, robustum, fortem, magnanimum, iustum, clementem, ac liberalem, bonis moribus indutum, caeterisque omnibus virtutibus plene refertum, ac ab omni vitiorum labe penitus alienum, in quo vis est magni animi, simulque extare videntur seniles mores iuuenili in corpore siti, vt sic eius ministerio, vtrumque tempus et bellorum et pacis recte possit gubernari, illudque Dauidicum impleri, vt iustitia et pax se inuicem deosculentur. Quanto vero magis huius rei magnitudinem spectamus, tanto magis laudandi vires deficiunt, quasi id opus non humanum, sed diuinum censeatur, quandoquidem Imperium a solo Deo institutum iura omnia testantur, quod et a prophetis enunciatum, et a Saluatore Christo nascente et moriente approbatum, et ab Apostolis praedicatum, et ab ipsis sacris Canonibus sancitum legitur. Faxit itaque Deus Optimus, Maximus, vt huiusmodi Imperium sub Carolo magno diuisum, et plurimum a Christianae religionis hostibus occupatum, sub Carolo maximo valeat instaurari, ad ipsiusque viui et veri pastoris obedientiam reduci. Sicque electus ipse Caesar noster foelicior Augusto, et Traiano melior, qui iam nil aliud concupiscit, nil ardet amplius et appetit quam ipsorum Electorum votis pro viribus satisfacere, iis personaliter pro meritis correspondere, caeteraque Imperii membra visitare et fouere. Ipsas quoque solennitates de more institutas quamprimum perficere et obseruare, quod fauente altissimo proximo vere futurum sperat. Restat nunc, vt ad te Illustrissimum Principem Fridericum Palatinum Rheni Comitem, in Bauaria Ducem, tuosque in hac parte collegas, hic adstantes sermonem conuertam, id duntaxat enunciaturus, nil gratius vestro hoc adventu Caesari nostro contingere potuisse, tum inspecta horum qualitate, a quibus haec legatio est iniuncta, tum etiam perspecta negotii vobis commissi excellentia, tum demum ex illa erga te Illustrissimum Principem intima beneuolentia, familiarique conuersatione, quam sua maiestas ab ineunte aetate, ab ipsisque teneris annis, tecum habuisse dignoscitur, qua te semper benigne complexus est, ob tuam in se fidem et obseruantiam diutius expertam, aliasque virtutes innumeras, qui etiam apud divae memoriae Philippum patrem, et Maximilianum auum optime claruisti. Eo igitur quo antea solebas familiaritatis priuilegio, deinceps cum sua Maiestate vti poteris. Cumque reliqua secretiora Imperii negotia tibi commissa tractare volueris, praebebit maiestas sua aures gratissimas, teque semper ea, qua solet benignitate et clementia acceptum, commendatumque suscipiet. DIXI.</p>
</div3>
<pb id='s193' n='193'/>
<div3 id='FrRS.01.10.21' n='21' type='section'>
<head>LITERAE QVIBVS REX CAROLVS ELECTORIBVS GRATIAS AGIT, QVOD EVM AVGVSTVM DESIGNAVERINT.</head>
<p>CArolus diuina fauente clementia electus Romanorum Rex, futurus Imperator semper Aogustus, ac Hispaniarum, vtriusque Siciliae et Hierusalem et caet. Rex, Archidux Austriae, Dux Burgundiae, Brabantiae etc. Comes Flandriae, Tirolis etc. Dominus in Asia et Africa etc. Reuerendissimo in Christo Patri, Domino Alberto TT. S. Chrysogoni S. Rom. E. presbyte. Cardinali et Archiepiscopo Moguntino, Sacri Romani Imperii Archicancellario per Germaniam, Principi Electori, amico, et Consanguineo nostro charissimo Salut. et omnis boni incrementum. Reuerendissime in Christo Pater, amice et Consanguinee noster, venit ad nos Illustrissimus Fridericus Comes Palatinus ad Rhenum, Dux Bauariae, Princeps et Consanguineus noster charissimus et nunciata nobis legatione sua, Decretum Electionis quo Reuerendissima paternitas vestra, reliquique Principes Electores, nos Augusti titulis decorarunt, nobis tradidit, quod cum summum nominis nostri ornamentum, firmissimum regnorum nostrorum praesidium, et aeternum quendam dignitatis nostrae splendorem, denique maximum qui regi deferri posset, honorem censeamus decretum, illud summa animi alacritate, gaudio, laetitiaque suscepimus, fuitque nobis in eo praecipue gratum, quod communi omnium consensu nos Caesarem designaueritis, quod tanta verborum et sententiarum grauitate, nos ad celsissimum Romani Imperii solium euexeritis, vt earum pondere rei magnitudinem prope adaequasse videamini. Nos autem in primis optauimus, vt omnipotenti, cui omnia accepta referenda sunt, meritam pro vestro hoc munere gratiam, iustis honoribus et memori mente persoluere possimus. Deinde eum comprecati sumus, vt hanc imperatoriam potestatem, tam Reip. Christianae vtilem, quam nobis decoram esse velit. Reuerendissimae vero P. V. caeterisque principibus electoribus maximas gratias agimus, sed ita vt maiores etiam habeamus, ac nos vobis memoria huius beneficii sempiterna obstrictos fateamur. Hoc autem nobis tam vnanimi assensu vestro obligatis, praecipuo studio, cura, adnitendum putamus, vt sacrum Romanum Imperium ea iustitia, fortitudine et continentia, temperemus, vt aequissima mansuetissimaque imperandi ratione, vestrum in nos collatum beneficium vniuersis gratum, atque probatum faciamus. Ita enim Reuerendissimae P. V. et reliquis Electoribus maiores gratias relatum iri existimamus quam vnquam agere, habere, aut referre possimus. Caeterum cum inter reliqua ex ipso duce Friderico Reuerendissimam P. V. Collegasque suos, miro aduentus nostri desiderio teneri hocque omnes vno ore contendere intellexerimus, licet omnia alioquin ad iter nostrum necessaria parabamus, vestris tamen iis communibus votis inuitati, ita nostrum adventum maturare statuimus, vt celeritate eius, et itineris nos longitudinem, atque difficultatem exuperasse, et vestram expectationem praeoccupasse, nostramque magnitudinem nonnihil neglexisse visum iri arbitremur. Datum ex Molino Regio, die sexto Nouembris. Anno domini M. D. XIX. Regnorum nostrorum Romani, ac Imperii primo, aliorum vero quarto.</p>
</div3>
<div3 id='FrRS.01.10.22' n='22' type='section'>
<head>IN SIMILI FORMA, MVTATIS MVTANDIS, AD RELIQVOS ELECTORES SCRIPTVRA FVIT. CHARISSIMO IN CHRISTO FILIO NOSTRO CAROLO ROM. ET HISPANIARVM REGI CATHOLICO, LEO PAPA DECIMVS.</head>
<p>CHarissime in Christo fili noster Salut. et Apostolicam bened. Literas maiestatis tuae, quibus personam suam in Regem Rom. concordi vnanimique S. R. Imperii Electorum consensu, electam fuisse significabant, in consistorio nostro secreto,
<pb id='s194' n='194'/>
coram venerabilibus fratribus nostris S. R. E. Cardinalibus legi fecimus, quae talem prudentiam modestiamque praeferebant, vt non solum a nobis, verum et omnibus Cardinalibus eadem maiestas tua plurimum laudata, et commendata fuit. Nouit ille, qui scrutator est cordium, et cognitor secretorum, quo animi gaudio, quanta cordis laetitia exultauerimus, gratias agentes gratiarum omnium largitori, qui cum sit magnus, nec magnis, magna gloriosus operatur in minimis, et superbos terrae humilians, vnde timentibus gratiam tribuit et honorem. Habita igitur super iis, cum vniuersis fratribus matura deliberatione, vt pro tam fausta foelicique electione illius, auctori Deo gratias ageremus. Missam de Spiritu sancto, qui Electorum corda illuminare, ac in tuam Maiestatem dirigere dignatus fuit, in sacello nostro, in quo nos et praefati Cardinales interfuimus, per vnum ex eisdem Cardinalibus solenniter celebrari, ac per almam Vrbem nostram ignes, et alia laetitiae signa fieri iussimus, in eo, cuius vices in terris (licet immerite) gerimus, confidentes quod ipse cui omnia et futura praesentia sunt, eximias virtutes omnes quae tam in materno, quam in paterno auo tuo fuerunt, in te vno clarissimas fore, praeuidens te fidei suae firmissimum futurum praesidium, vtriusque aui titulis ac honoribus decorare, eorundemque Imperii ac regnorum potentatum, et viribus augere merito voluerit. Sperantesque quod tu Euangelici dicti memor, quanto plura in hoc, et maiora in hoc mundo ab ipsius mundi creatore te adeptum fuisse cognoueris, tanto humiliorem te reddes, cogitabisque vna cum magnis honoribus, magna et laborum onera, ingentemque curarum molem subiisse, non solum pro Ecclesia matre tua cuius et sanctae Apostolicae sedis factus es aduocatus, omnisque Christianae Reipublicae quiete ac pacificatione conseruanda, et liga inter Maiestatem tuam et alios Reges ac Principes cuius nos caput esse voluistis, inuiolabiliter seruanda. Verum etiam Mahumetica secta penitus eliminanda, quae omnia sane difficilia, atque ardua efficere, nostrasque et omnium spes de te conceptas, facile implere poteris, si vanis cupiditatibus posthabitis atque contemptis, tuos in dominum cogitatus direxeris eiusque praecepta et mandata prae oculis et animo semper habueris. Ille enim per quem reges regnant, et Principes imperant, principatus tui solium confirmabit, et dabit tibi virtutem et fortitudinem, quibus populos curae tuae creditos, tranquille regere et gubernare, inimicis autem resistere, Christianamque fidem sicut praedecessores tui fecerunt, non solum seruare, sed et propagare, et quae semper nobis pollicitus fuisti, re ipsa praestare atque implere poteris. Tu ergo charissime fili noster, cuncta quae habes, et possides a domino bonorum omnium largitore, vt par est, recognoscens teipsum praepara, vt tam pro claris continentibusque dignitatibus, et honoribus quibus praeter caeteros elucescis, et micantissimi sideris instar coruscas, propriis virtutum meritis parem te reddas, illisque dignus iudiceris. Quod si (vt speramus) feceris, te in summo Maiestatis fastigio positum omnes admirabuntur. Indeque nomini tuo praeconia verae laudis accrescent, et ab altissimo Rege (cui puero Reges venientes de Saba plena deuotionis munera obtulerunt) remunerationis aeternae tibi corona proueniet. Nosque Maiestatis tuae incrementa non spiritualibus tantum, sed temporalibus etiam fauoribus, et gratiis promouere studebimus, sperantes in domino, quod nostram, et dictae sedis dilectionem, paternamque beneuolentiam, tu tanquam gratus ac deuotus filius, corde semper atque opere promereri curabis. Datum Romae apud S. Petrum, sub annulo Piscatoris. Die XVI. Augusti. M. D. XIX. Pontificatus nostri anno septimo.</p>
<p><hi rend='italic'>Euangelista.</hi></p>
</div3>
<pb id='s195' n='195'/>
<div3 id='FrRS.01.10.23' n='23' type='section'>
<head>REVERENDI IN CHRISTO PATRIS DOMINI PETRI SVBMONTANI ABBATIS DVNENSIS VNA CVM CLARISSIMIS HEROIBVS DOMINO LODOYCO A FLANDRIA GANDAVORVM PRAETORE, DOMINO GVIDONE BLASFELDO, ET NICOLAO BOVSINGO, IN HISPANIAM AD CATHOLICVM REGEM LEGATI, ORATIO PARTIM CONSOLATORIA, PARTIM GRATVLATORIA. LVDOYCO HERTALDIO AVDOMARENSI SVVS BELLOCASSIVS SALVTEM.</head>
<p><hi rend='italic'>COnstitueram omnem vigiliarum nostrarum suppellectilem, publicum iam diu auentem, nomini tuo propediem consecrare. Verum ita voluere fata, vt iis adhuc in scrinio conclusis, aliud prodiret quidpiam nouum. Novum certe, sed infelix: vt cui iam recens nato, nec vrsino more a parente lambi, nec absolutius a labente efformari per mortem licuit. Eatenus vero felix, quod pro patre optimo tu illi obtigeris tutor optimus. Tutor me hercle, qualem vel pupillus quiuis desideret. Acer scilicet atque pius: qui nec maiori pietate, nec acrimonia tuos ipsius faetus quam alienos ames et defendas. Caeterum quo notior dilectiorque parens nobis fuerit, eo solet illius esse foetura iucundior amatiorque. Iucundus tibi olim parens, sed iucundior illius erit foetura: duplicem nimirum ex ea fructum percepturo, quod videlicet dum illam audies, patrem adhuc loquentem credes. Defensione porro strenuiore non vsque adeo opus erit: quum (vt audio) tam Celtiber quam nostrates vtroque laudarint pollice. Rabulas, Sycophantas, ardeliones, Ludimagistrum illum denique, quem mens intelligit, non facio pili, quibus indifferenter bona displicent et mala. Suffragia subinde nostra de Imperio Hispaniarum Regi designato, postridie lusa, quam nuncius ex Alemannia Barcinonem aduolitabat, precor vt eadem pietate, eadem seueritate tuteris. Nec me absterret, quod tu forsitan nunc mihi, qualiter olim Euripides respondit Alcestidi: Vno scilicet die lusa suffragia, vno die peritura. Ideo et enim lusa, vt si famam nomenque illustre merentur, id assequantur. Sin autem minus, vt nec dum credat me mutum, qui mutum fecisse gloriatur, quod secum amplius rixari noluerim. Quo cum (ita me Dii ament) in gratiam redisse semper sum arbitratus, donec iterum viderem dentes ex obliquo in me acuisse. Sed abeat, indignus cui Comes Dyonis gry respondeat. Vale. Brugis, Calend. Febr. anno MDXX.</hi></p>
<pb id='s196' n='196'/>
<p>ETsi omnis Gallia Belgica, Rex Catholice, dextera rerum tuarum foelicitate non parum gaudere ac laetari debet, id quoque assidue et in sinu et palam factitat: Flandria tamen tua non satis id esse rata, peculiari quadam et propria gestiens laetitia, a sedibus suis pene commota sua tibi voce gratulatum venire nisa est. Verum enimuero quoniam id illi a natura negatum est, nos ad Celsitudinem tuam publicae gratulationis Oratores, et sui quo ad eius fieri poterit commendatores, horsum curauit transmittendos, vtpote qui munus hoc alacriter obeuntes totius patriae vices adimpleremus. Sed quid imbecillus ego aggredior? Quid anteaquam meo me pede mensus sum, imprudens attento? Quid adimplere polliceor, quod dum inceptare molior, in portu impingo? Non fuit certe huius loci authoritas homini in dicendo tam parum exercitato contingenda: quo nihil quam perfectum ingenio, et elaboratum industria afferri oportet: nisi benignitate tua, magis quam ingenio meo fretus, idipsum auderem. Grandes enim materias ingenia parua non sufferunt, et in ipso conatu subinde succumbunt. Grandis imo ingens haec est materia quam aggredior, vt quae Tullianum eloquium et torrentem Demosthenis exigit facundiam. Ingenium autem (si quid in me est) perquam exiguum id sane, viresque tenuissimae. At in magnis sat est voluisse, etiam si assequi nequiueris. Proinde ausa haec nostra, deficientibus etiam viribus, Maiestas tua non improbabit. Caeterum non incessit mihi vnquam cupido laudum tuarum Panegyricum texere, et eas quasi ab incunabulis ipsisque crepundiis auspicari: non stemmata generosissimae stirpis tuae a ramo millesimo deducere, non fortunas luculentissimas, non dotes corporis excellentissimas, neque ipsa denique animi bona, quae in homine principalia sunt, omnia sigillatim enarrare: verum superficie tenus et supremis duntaxat labris degustare. Porro vereor ne dum in spatiosissimum laudum tuarum pelagus expassis et plenis (vt aiunt) velis excurrerem, pudicas aures tuas multo magis laederem quam oblectarem: modestia enim tua virtutis actione contenta, bene agere mauult quam audire. Sed qui bene agit, bene audiat necesse est. Virtuti siquidem semper fuit Comes gloria, et quo magis spernitur eo magis insequitur. Facile ergo amplitudo tua patietur in eo superari, in quo vinci longe praeclarius est, quam vicisse. At ne dum praeconiorum tuorum progymnasmatis immoramur, gratulationis obliuisci, et perturbato ordine omnia persequi videamur, laudes dilaturi gratulationem aggredimur. Gratulamur itaque tibi, Rex Catholice, quod per tot vndantes marium fluctus, per tot immanes scopulos, per tot rerum discrimina Neptuno AEoloque secundis in Hispaniam feliciter adnauigaris. Quorum tametsi prosperitatem inuidens Vulcanus interturbauerit, effecisse arbitrandum est, vt ingenii tui periculum faceret. Explorauit equidem animum, non infregit: quum scilicet e Zelandia nauiganti ignem salnitro <note>Intelligit fatum illud, quod x. Augusti, ex Selandia in Hispaniam soluens, fuit expertus, dum nauis fortuito casu incenderetur. Describit illud Petrus Martyr <hi rend='italic'>ep. DXCIX. et DCIII.</hi> et Fugger <hi rend='italic'>Spiegel der Ehren lib. VI. c. XIX.</hi></note> sollicitauit. At qui nemo vnquam tam felix, cui non aliquid contigerit in vita mali. Gratulamur et toti Hispaniae, cunctisque tuae ditioni subiectis populis: quibus tu videlicet divina prouidentia Rex datus, vt illos ab hostium quorumcunque incursu securos praestiturus. Gratulamur quoque nobis ipsis, hoc est ipsi Flandriae, priuatis quibusdam gratulandi causis. Quod scilicet in ea natus, <note>Gandauum Caroli V. patria. Quare ipsi in foro statua, cum hac inscriptione fuit erecta, <hi rend='italic'>D. Carolo V. Imp. Caes. Aug. Pio. felici. Turc. Germ. Gall. Ital. Hispan. Sicil. et Ind. Regi, Flandriae Comiti, P. P. Sac. Imp. Vindici, quietis auspici, D. N. Principi potentiss. victori ac triumphatori perpetuo Magno. Maximo vniuersi Christiani orbis bono, Deo volente, coelo fauente, huic vrbi suae Flandr. Max. feliciter innato.</hi> Lud. Guicciardini <hi rend='italic'>descr. Belg. pag. 340.</hi></note> naturae tibi primordia acceperis,
<pb id='s197' n='197'/>
primos in ea vagitus emiseris: in ea quoque tenerrime educatus, in virum omnibus numeris absolutum excreueris. Quamobrem si verum est, quod natalis soli dulcedine cuncti allicimur, id de te sperare datur, quod in Vespasiano Caesare completum videmus, cui Cosana villula, solum fuum natalitium, <note>Non tam solum fuit natalitium, quam quod ibidem educatus. Suetonius <hi rend='italic'>Vespasiano cap. II.</hi></note> adeo in deliciis fuit, vt ne Imperator quidem vnquam desierit frequentare: in qua itidem nihil mutare passus est, ne quid oculorum consuetudini deperiret: sat causae ratus quare illum locum omnibus aliis anteponeret, quod illic primum vagiisset. At longe charior tua tibi Flandria, quam illi Cosana: quod ex ea omnium terrarum tuarum prima omne tibi aliud regnum quasi ex germine quodam pullularit. Haec siquidem primum sola, tot sibi nunc Comitatus, aut Ducatus, tot regna hymenaeo prosperiore asciuit: vt qui illius Princeps est, omnium fere Principum princeps sit: Cui scilicet sine controuersia ortus paret et Occasus, quem Hierosolymae pariter nouerunt et Indi. Cuius etiam solum nomen formidant Ethnici, venerantur Christiani. Tanta nominis illic est formido, tanta nominis istic est reuerentia. Sanguinis autem ingenuissimam stirpem non est qui non stupens suspiciat, amet, veneretur: vt qui hinc auo proauoque Caesaribus, hinc Regibus nobilitatem profecto hereditatem ex Hispanica pariter et Austrica domo susceperis. Vnde si quis altius inquirat, tot Heroes prodiere, quod nec Iasonis Argos, nec equus ille Troianus profudit vnquam. At dum auum illum memoro, vulnus omnium acerbiter refrico. Eo quoque acerbius, quo inflictum est recentius. Verum neminem vnum esse arbitror, cui non sit Caesaria memoria tam grata, quam vita fuit iucunda. Dolor subinde intus exhulcerans, velim nolim, in vocem erumpit. Quamobrem verissimum illud Tullianum est, Difficillimum tacere cum doleas. Eo quidem difficilius, quo doleas verius. Vere nos lugemus, vere dolemus, vere conquerimur. Maximilianum amisimus, Caesarem amisimus, Patriae patrem amisimus. Quo me hercle post Deum Optim. Maxim. nihil amabilius. Equidem nihil Deo similius quam Princeps bonus. Qui item non modo eorum hominum qui nunc sunt gloriam, sed etiam antiquitatis memoriam virtute superauit. Qui ea omnia quae in summo Imperatore esse oportet, ita possidebat, vt nihil deesset. Cui scilicet rei militaris scientia, cui virtus, cui authoritas, cui felicitas: labor autem in negotiis, fortitudo in periculis, industria in agendo, celeritas in conficiendo, consilium in prouidendo, tanta in hoc vno fuere, quanta in omnibus reliquis Imperatoribus, quos aut vidimus, aut audiuimus, non fuerunt. Testis est Bohemia, testis Germania, testis Gallia, testis Italia; testis denique futura fuit infidelitas, nisi fatorum praematuritas obstitisset. O fatorum atrocem properantiam. Excutiendum tamen istud animorum omnium vulnus, quandoquidem haec conditionis humanae sors est. Quae quanto magis omnibus est aequalis, tanto fortiore animo perferenda. Quem quoque ex hac lachrymarum valle ademptum ploramus, pro summa sua pietate in Deorum numerum indubitanter est relatus, leuior subinde mors illius nobis esse debet, quod te, ornatissime Princeps, post se reliquerit, regnorum pariter et virtutum suarum ex aequo heredem: imo regnis regna, virtutibus virtutes adcumulantem. Perspicitur enim multis argumentis coelestis quaedam indoles animi tui: quae nihil humile, nihil non eximium atque excelsum spectat: vt facile sit videre segetem illam quae in hac aetate multipliciter pullulascit, maximam virtutum frugem productum ire: quas medius fidius quasi genuinas hibere crederis, et quae nimirum tanto nobiliores videntur, quanto nobilior ille est in quo enitescunt. Quas in te, Rex Catholice, tanto lucidiores, illustriores et augustiores existimamus, quanto inter reliquos Principes magis elucescis. Elucescis autem tantum, quantum inter ignes Luna minores. Tot siquidem virtutibus micas, vt si
<pb id='s198' n='198'/>
de vna dicere occipiam, omnes cateruatim sese sint ingesturae, et quasi inuicem certaturae quaenam prima expromatur. Ita quaelibet se festinabunda offeret, ita quaelibet prima esse volet. Quod sane haesitantem me et cunctabundum facit. Namque si de prudentia dixero, grauiter feret iustitia se postponi. Si de liberalitate, dolebit frugalitas. Si de clementia, indignabitur seueritas. Denique quamcunque arripuero primam, primum illi locum caeterae inuidebunt. Ita tamen elaborandum, vt singulis quod suum est aliquatenus tribuisse videamur: ita ordiendum vt quae prima esse debet, primum prodeat. Prima igitur prodeat prudentia, caeterarum (vt ait Plato) virtutum Dux, quam adeo, Rex prudentissime, amplexaris, vt ipsa peculiaris amica tecum eat, tecum ambulet, tecum vigilet, tecum pernoctet, nunquam abs te transuersum digitum recedat. Haec regnorum auriga, et cunctarum rerum ductrix prudentissima: cuius lateri tam pertinacitcr adhaeret Germana sua iustitia, vt alteram ab altera diuellere non possis. Qua sine, Rex Regis nomen amittit, et in Tyranni nomen transgreditur: quae procul dubio virtutum regina, et ad quam nos esse natos intelligere debemus, qua hortatrice ius sanctissime dicis, omnia in aequa bilance pensitas, lites componis, negotia decidis, et citra cuiuspiam odium aut amorem mortalium desideriis abunde satisfacis. Fortitudinem autem tuam nemo est qui non facile vel ex hoc vno diiudicet, quod sicut in rebus secundioribus nunquam superbus aut insolens visus es, ita in aduersis nunquam animo infractus. Quanto vero tibi temperantia, vt qui in mediis deliciis delicias non amplecteris, inter voluptates abstines: Inter illecebras frugi et castus es, non possum vere fateri. Nisi Numam, Curios, Fabricios longe te dicam antecellere? Illi et enim in paupertate collocati voluptates necessario eliminabant. Tu autem Croeso ditior frugaliter viuis, genium coerces, bellum titillantibus voluptatibus indicis. Quadriga itaque illa virtutum principalium vectaris, quam licet paucissimis Deus dederat, dedit tibi: Dedit itidem et alias quamuis minores, ornatum tamen et monstrabilem faciunt possidentem. Clementia enim quae nullum magis addecet, quam Regem, vt in te summa ita in omnes paratissima, liberalitate autem, qua in Principe nihil amabilius, tanta enitescis, vt alia magis virtute nulla. Reliquas plus mille virtutes quae in te vno sunt, si omnes sigillatim referre pergam, arenam profecto numerare magisque adulatoris quam oratoris munus implesse fortassis incuser: aut (quod plerunque vsu venire solet) nimia prolixitate auribus fastidium ingenerem. Quare finem dicendi faciam, si prius Flandriam tuam deditissimam devotissimamque tuis semper votis, cunctis animi et cordis viribus suppliciter commendauerim. Quae parens et nutrix tua pro corporis regnorumque tuorum incolumitate sanguinem et vitam ipsam profundere parata est, eo quidem paratior, quo ad eam tutandam es propensior. Quid opes loquar, vt quae ad extremum teruncium quicquid habet, volenti libens impendit: nihil siquidem suum, nihil privatum ducit, quod non et sui Regis sit. Virorum autem, et quidem Martiorum tam spontanea et profusa largitrix, vt ex vnius Flandriae prouentu copiosissimam itidem et bellicosissimam aciem instruere possis. Sed absit vt his opus sit: vigesimus enim aritur annus, quo in Flandria tua prognatus; Pacem tecum orbi nostro inuexeris, quum omnia paulo ante domestico et externo Marte diu multumque concussa fuerint. Bonum te nasci fuit, melius autem in longum seruari. Te namque prognato, prognata pax, reiecta arma, resumpta toga, sedatum bellum, Iani Templum occlusum. Vt vere illud Atheniensium verbum <hi rend='italic'>amnestia,</hi> quo in sedandis discordiis vti consueuerunt, vsurpare tunc potuerunt et Flandri. Omnium enim iniuriarum te nato facta fuit obliuio. Te autem seruato, pax est seruata. Quod vt summum in orbe mortalibus omnibus bonum, ita Regibus ad regni augmentum longe praesentissimum. Tibi igitur, Rex Catholice, Flandriam tuam sic commendatum iri supplicamus, vt tam diu illi foelix ac salutaris esse velis, dum ipsa pia atque officiosa esset volet. Tamdiu autem volet quoad foelicitatis suae non poenitebit. Beneficia porro nec minora
<pb id='s199' n='199'/>
nec pauciora expectat, quam olim a patribus tuis accepit: quin potius multo ampliora et frequentiora, quippe qui caeteros omnes beneficentia antecellas. Quidquid et vicissim obsequii, quicquid amoris, quidquid officii patriae patrem a patria sua expectare oportet; id omne tibi de ea polliceare confidenter. Reliquum est vt Deum Optimum Maximum precemur, vt felix faustumque sit quidquid agas, quid cogites: vti quoque in sublimi regia tua sedens atque imperans, Nestoris annos procul excedas: quo videlicet Clientuli tui sub patrocinio tuo protecti diutina securitate perfruantur. DIXI.</p>
</div3>
<div3 id='FrRS.01.10.24' n='24' type='section'>
<head>HENRICVS GOEDEN I.C. CONSILIO I.</head>
<p>ANno Domini M. D. XIX. Die XXVIII. Iunii Carolus adolescens, nondum vigesimum agens annum, Hispaniarum, Siciliarum et Ierusalem Rex, Archidux Austriae, et Dux Burgundiae, nepos Maximiliani Caesaris ex filio Philippo, fuit electus, vt Dux Austriae et Germano parente procreatus, in Regem Romanorum concorditer, cuius electionis fere solus fuit author foelicis memoriae Fridericus tertius Saxoniae Pux. Fuit etiam eodem die idem Carolus mox hora nona pomeridiana proclamatus per sequentia verba:</p>
<p><hi rend='italic'>Vacante nuper Sacro Romano Imperio per obitum quondam inuictissimi et Serenissimi Principis, et domini, domini Maximiliani Electi Romanorum Imperatoris, eiusdem sacri Imperii reuerendissimi, Illustrissimique domini Principes Electores, domini mei Clementissimi gratiosissimique eorundemque nuncii deputati, iuxta tenorem constitutionum Imperialium desuper confectarum, et hactenus obseruatarum, ad Electionem Romani Regis, futuris capitis Christianorum procedentes, et in praesentiarum ad honorem et laudem Dei Optimi Max. commodum atque vtilitatem ipsius sacri Romani Imperii, ac vniversae etiam Christianae Reipublicae incrementum, coniunctim et vnanimiter super eiusmodi electione conuenientes et consentientes, Serenissimum potentissimumque Principem et dominum, dominum Carolum Archiducem Austriae, Regem Hispaniarum et Neapolis, etc. Dominum, dominum nostrum gratiosissimum Romanorum Regem et futurum Imperatorem censuerunt, pronunciarunt et elegerunt, in nomine Dei Omnipotentis, quam electionem vnanimem ac concordem pronuncio, et publico ego Laurentius Truchses de Bomersfelden, Decanus Moguntinus, nomine praefatorum meorum dominorum gratiosissimorum Principum Electorum, praefatum Dominum Carolum in Romanorum Regem, et futurum Imperatorem deinceps obseruandum et honorandum.</hi></p>
<p>Laurentius Truchses de Bomersfelden, Decanus Moguntinus, nomine Alberti ex Marchionibus Brandenburgensibus, reuerendissimi Moguntinensis Archiepiscopi, ad populum recensuit.</p>
</div3>
<div3 id='FrRS.01.10.25' n='25' type='section'>
<head>IN MAXIMILIANI CAESARIS AVG. FATVM, ELEGIA STEPHANI COMITIS BELLOCASSII.</head>
<lg>
<l><hi rend='italic'>HEptiduum</hi> <note><hi rend='italic'>Septem diebus domi plorabantur, octauo vrebantur, nono sepeliebantur. Nouem diebus ludi fiebant, quos Hercules Pelopi atauo primus instituit.</hi></note> <hi rend='italic'>plorant alii corpusque deurunt</hi></l>
<l><hi rend='italic'>Octauo, nono contumulantque die.</hi></l>
<l><hi rend='italic'>Funebres agitant per moesta nouendia ludos,</hi></l>
<l><hi rend='italic'>Quos Hercles magno constituebat auo.</hi></l>
<l><hi rend='italic'>Indefleta alii sub aperto corpora coelo.</hi></l>
<l><hi rend='italic'>Proiiciunt</hi> <note><hi rend='italic'>Massagetae morbo pereuntes canibus proiiciunt, quoquomodo interfectos honorant.</hi></note> <hi rend='italic'>canibus dilanianda feris.</hi></l>
<l><hi rend='italic'>At quos extinxit Mauros, aut triste duellum,</hi></l>
<l><hi rend='italic'>Iis laus et magno foenore crescit honos.</hi></l>
<pb id='s200' n='200'/>
<l><hi rend='italic'>Magno alii liniunt, et odora opobalsama fundunt,</hi></l>
<l><hi rend='italic'>Fragrantes fosso cooperiuntque solo.</hi></l>
<l><hi rend='italic'>Hic conductitium cantillat praefica</hi> <note><hi rend='italic'>Praeficarum et naeniarum vsus apud Romanos.</hi></note> <hi rend='italic'>carmen,</hi></l>
<l><hi rend='italic'>Et resonat tristi naenia moesta domo.</hi></l>
<l><hi rend='italic'>Illic ferales suspendit porta cupressos,</hi> <note><hi rend='italic'>Cupressus arbor Diti sacra.</hi></note></l>
<l><hi rend='italic'>Hic pullo, hic albo corpus inane tegunt.</hi></l>
<l><hi rend='italic'>Hic ludunt, spargunt flores, faciunt sacra Diti:</hi> <note><hi rend='italic'>Cadauera amiciebant viri atro feminae albo.</hi></note></l>
<l><hi rend='italic'>Atque epulum magno pulchriter aere parant.</hi> <note><hi rend='italic'>Tribus rebus Manibus sacrificabant sacrificando Diti, spargendo flores tumulo, ludos et epulum dando.</hi></note></l>
<l><hi rend='italic'>At modo quis luctus, quae nunc querimonia? quis mos?</hi></l>
<l><hi rend='italic'>Quis ritus? quae nunc pompa sat esse queat?</hi></l>
<l><hi rend='italic'>Heptiduum plorare parum est: heptennia septem</hi></l>
<l><hi rend='italic'>Vix satis, ad tumulum nullaque pompa satis.</hi></l>
<l><hi rend='italic'>Heheu accurrit, vetat heu edicere moeror.</hi></l>
<l><hi rend='italic'>Occubuit, plus fari</hi> <note>Plus fari <hi rend='italic'>signat edictum, melius quoque quam</hi> fari plus: <hi rend='italic'>ut scilicet per abruptum saliat carmen et designetur fletus.</hi></note> <hi rend='italic'>dolor ipse vetat.</hi></l>
<l><hi rend='italic'>Ille (inquam) occubuit tetragoni</hi> <note>Mundus tetragonus <hi rend='italic'>id est quadrangularis, oriens, occidens, borealis, meridionalis.</hi></note> <hi rend='italic'>gloria mundi.</hi></l>
<l><hi rend='italic'>Ille Europeae Rex dominusque plagae.</hi></l>
<l><hi rend='italic'>Nec moeror, nec Musa sinit mihi dicere nomen,</hi> <note>Maximilianus, <hi rend='italic'>integrum vocabulum hoc carmen ingredi non potest.</hi></note></l>
<l><hi rend='italic'>Ille (inquam) signo cui Iouis ales erat.</hi></l>
<l><hi rend='italic'>Qui Mariae coniux, Caestellanique Philippi</hi></l>
<l><hi rend='italic'>Progenitor, Carolique Arragonensis auus.</hi></l>
<l><hi rend='italic'>Qui duro Mauorte ferox, qui pacis amator:</hi></l>
<l><hi rend='italic'>Qui studiosus erat, relligiosus erat.</hi></l>
<l><hi rend='italic'>Ad summam, cuius laudi nil aemula lingua</hi></l>
<l><hi rend='italic'>Demere, nil fautrix adcumulare queat.</hi> <note><hi rend='italic'>Hoc fere de Virgilio Macrobius.</hi></note></l>
<l><hi rend='italic'>Occubuit tamen, et fatis concessit acerbis.</hi></l>
<l><hi rend='italic'>Nil Mars, Pax, Virtus, Religioque potest.</hi></l>
<l><hi rend='italic'>Omnibus haec calcanda via est: morti omnia subsunt.</hi></l>
<l><hi rend='italic'>Post mortem Virtus Relligioque valent.</hi></l>
</lg>
</div3>
<div3 id='FrRS.01.10.26' n='26' type='section'>
<head>
ORATIO AD DEVM PRO CAESARE.
<hi rend='italic'>Hunc altis dignare tuis o Iupiter astris,</hi>
<hi rend='italic'>Qui tota in terris alite dignus erat.</hi>
QVOD AQVILA IN PARADISVM E NOSTRO ORDINE AVOLAVERIT, IUVENTVTEM RENOVATVRA.</head>
<p><hi rend='italic'>Heroicum.</hi></p>
<lg>
<l><hi rend='italic'>SVrgit</hi> <note><hi rend='italic'>Descriptio Paradisi ex Augustino ad Orosium.</hi></note> <hi rend='italic'>in eois hortus praeruptior oris,</hi></l>
<l><hi rend='italic'>Vndique Neptuno cinctus, longoque furentis</hi></l>
<l><hi rend='italic'>Oceani tractu nostro semotus ab orbe.</hi></l>
<l><hi rend='italic'>Culmine contendens coelo, qui Deucalionis</hi></l>
<pb id='s201' n='201'/>
<l><hi rend='italic'>Alluuio, atque itidem Noeis liber ab vndis.</hi></l>
<l><hi rend='italic'>Vi superum, irati nutu iussuque Tonantis</hi></l>
<l><hi rend='italic'>Protinus a primi morsu interclusus Adami.</hi></l>
<l><hi rend='italic'>Quo nulli fas ire hominum, nullique animantum: At</hi></l>
<l><hi rend='italic'>(Verius oraclo Phoebi est) vix roscida nonam</hi></l>
<l><hi rend='italic'>Quadrigis reuebit coniunx Tithonia lucem:</hi></l>
<l><hi rend='italic'>Cum rumor, cum fama citis circundata pennis:</hi></l>
<l><hi rend='italic'>Longe ex Germanis ad Flandros deuolat oris.</hi></l>
<l><hi rend='italic'>Huc aquilam tentasse aditum, Vesemisque</hi> <note><hi rend='italic'>Aquila a Vesenis vrbe. XII. Ianuarii versus paradisum.</hi></note> <hi rend='italic'>profectam</hi></l>
<l><hi rend='italic'>Luce duodecima Iani, post aeris ingens</hi></l>
<l><hi rend='italic'>Emensum spatium rapido penetrasse volatu.</hi></l>
<l><hi rend='italic'>Propositi illa tenax, aeuo quoque fessa senili</hi></l>
<l><hi rend='italic'>Compositis serie pennis subsidit in vmbra,</hi></l>
<l><hi rend='italic'>Fons vbi, vbi leni demurmurat vnda susurro.</hi></l>
<l><hi rend='italic'>Hic sese vt trino <note><hi rend='italic'>Aquilae iuuentus renouata post trinam fontis immersionem. Noua aquila quaerenda.</hi></note> volucris Ioue digna remersu</hi></l>
<l><hi rend='italic'>Abluerat, robur rediit, rediitque iuuenta.</hi></l>
<l><hi rend='italic'>At Paradisiaco sic ales grata magistro,</hi></l>
<l><hi rend='italic'>Atque e diuerso sic gratus Iuppiter illi,</hi></l>
<l><hi rend='italic'>Vt neuter facilem concedat ad ima regressum.</hi></l>
<l><hi rend='italic'>Ergo ales quaerenda noua est, quaerendus et alter</hi></l>
<l><hi rend='italic'>Qui Romanorum pugnax aquilophorus hostes</hi></l>
<l><hi rend='italic'>Contundat, qui iura colat, patriosque penates</hi></l>
<l><hi rend='italic'>Ille (inquam) quem Ganda tulit, quem Hispania nutrit,</hi></l>
<l><hi rend='italic'>Carolus</hi> <note><hi rend='italic'>Carolus Hispaniarum Princeps aquilophorus fiat.</hi></note> <hi rend='italic'>occiduo magnus dominator in orbe.</hi></l>
<l><hi rend='italic'>Qui virtutem aequet patris, praecellat auitam.</hi></l>
</lg>
</div3>
<div3 id='FrRS.01.10.27' n='27' type='section'>
<head>CARMEN HEROICVM STEPH. COMITIS BELLOCASSII, DE SVFFRAGIIS CAESARIS CAROLI AD IMPERIVM.</head>
<lg>
<l><hi rend='italic'>LIbera Caesarei recinam suffragia sceptri,</hi></l>
<l><hi rend='italic'>Quando apicem imperii nactus post funus auitum</hi></l>
<l><hi rend='italic'>Regum deligitur Princeps, mundique Monarches</hi></l>
<l><hi rend='italic'>Carolus, Hispani pellucens gloria Regni.</hi></l>
<l><hi rend='italic'>At tu o Calliope, doctarum prima sororum,</hi></l>
<l><hi rend='italic'>Propicia aduenias, praebensque in carmina vires,</hi></l>
<l><hi rend='italic'>Mentem Laurigero dones agitarier oestro.</hi></l>
<l><hi rend='italic'>Est locus Arctoi gelido sub sydere coeli,</hi></l>
<l><hi rend='italic'>Clarum mercatu emporium, sedesque vetusta.</hi></l>
<l><hi rend='italic'>Teutonicae gentis, nec adhuc indigna Tonantis</hi></l>
<l><hi rend='italic'>Hospitio: vt quae magnificis suffulta domorum</hi></l>
<l><hi rend='italic'>Strcturis opibus, et claro ciue relucet:</hi></l>
<l><hi rend='italic'>Et quae frigiduli alluuio celebratior Istri,</hi> <note>Francofurdum non Ister adluit, qui et Danubius, sed Moenus.</note></l>
<l><hi rend='italic'>Nobile nomen habet nostro Francfordia seclo.</hi></l>
<l><hi rend='italic'>Huc (cum defunctus Caesar crudelibus vmbris</hi></l>
<l><hi rend='italic'>Occubat, et rapto moeret Germania patre)</hi></l>
<l><hi rend='italic'>Longe ex diueris mundi concurritur oris.</hi></l>
<l><hi rend='italic'>Huc Treuerus, Bauurusque, et Brandenburgius heros</hi></l>
<l><hi rend='italic'>Atque alii: quorum votis, quorumque cadisco</hi></l>
<pb id='s202' n='202'/>
<l><hi rend='italic'>Imperialis apex, et Caesar clauditur alter,</hi></l>
<l><hi rend='italic'>Conueniunt, nouus vt si tandem Aquiloforus orbi.</hi></l>
<l><hi rend='italic'>Quis ita sollicito suspiria pectore ducens</hi></l>
<l><hi rend='italic'>Orphana rugoso loquitur Germania vultu.</hi></l>
<l><hi rend='italic'>Vos, quibus imperii arbitrium est, omnisque potestas</hi></l>
<l><hi rend='italic'>Caesarei sceptri, testor per sacra potentum</hi></l>
<l><hi rend='italic'>Numina diuorum, ne ne pernicibus Euris</hi></l>
<l><hi rend='italic'>Verba seram: quin vota mei exaudite precantis.</hi></l>
<l><hi rend='italic'>Respice infaustum, et nostrae miserescite sortis.</hi></l>
<l><hi rend='italic'>Menstrosae quintus Lunae iam labitur annus.</hi></l>
<l><hi rend='italic'>Pars extrema hyemis durae, totumque trimestre</hi></l>
<l><hi rend='italic'>Ver abiit, primamque canis parat vrere messem,</hi></l>
<l><hi rend='italic'>Quod mihi viuendum pupillae, et Rege carendum est.</hi> <note>Maximilianus Caesare vita migrauit in Austria die XII. Ianuarii 1519. Sleidanus lib. I. p. 18. Carolus V. demum mense Iunio electus.</note></l>
<l><hi rend='italic'>Quo sine torpesco, veluti sine Apolline mundus,</hi></l>
<l><hi rend='italic'>Vt sine fruge seges, veluti sine pectore corpus.</hi></l>
<l><hi rend='italic'>Eia agedum supero Caesar reuocetur ab orbe,</hi></l>
<l><hi rend='italic'>Aut alius nostris veniat successor in oris,</hi></l>
<l><hi rend='italic'>Non armis, nec pace impar Maxaemiliano,</hi></l>
<l><hi rend='italic'>Qui Romanorum pugnax Aquiloforus hostes</hi></l>
<l><hi rend='italic'>Contundat, qui iura colat, patriosque penates.</hi></l>
<l><hi rend='italic'>Eia Germanis tandem succurrite rebus.</hi></l>
<l><hi rend='italic'>Sic effata, abiit presso inter labra susurro.</hi></l>
<l><hi rend='italic'>Seque suamque iri pessum sine Caesare sortem.</hi></l>
<l><hi rend='italic'>Interea Mydicum feruente cupidine Regem</hi></l>
<l><hi rend='italic'>Occupat ambitio;</hi> <note>Franciscum I. Galliae Regem intelligit.</note> <hi rend='italic'>sacrique iniusta libido</hi></l>
<l><hi rend='italic'>Imperii: at quamuis tandem molimine vano,</hi></l>
<l><hi rend='italic'>Ille tamen diploma frequens, celeresque veredos</hi></l>
<l><hi rend='italic'>Expedit: et multo captat suffragia Sole,</hi></l>
<l><hi rend='italic'>Pollicitis alios et diuite munere tentans.</hi></l>
<l><hi rend='italic'>Cursatur: nec equis, nec auaro parcitur aeri,</hi></l>
<l><hi rend='italic'>Notaque perflato resonant passim oppida cornu.</hi></l>
<l><hi rend='italic'>Et cum tota vno lustretur machina Sole</hi></l>
<l><hi rend='italic'>Orbis tergemini, recipit Germania tantos,</hi></l>
<l><hi rend='italic'>Mirum vt sit totam non caecutiscere gentem.</hi></l>
<l><hi rend='italic'>Ast incorruptam seruans Alemannica mentem</hi></l>
<l><hi rend='italic'>Integritas, nullo vendit suffragia dono.</hi></l>
<l><hi rend='italic'>Quin recti memorem, atque aequi, patriaeque querelae,</hi></l>
<l><hi rend='italic'>Non vnguem a vero certum est abscedere puncto.</hi></l>
<l><hi rend='italic'>Quare interregni supremum imponere finem</hi></l>
<l><hi rend='italic'>Sex tandem patribus, quos est penes ipsa potestas</hi></l>
<l><hi rend='italic'>Imperii, visum est, et promere vota cadisco,</hi></l>
<l><hi rend='italic'>Quis nouus ad tantas dignetur Caesar habenas.</hi></l>
<l><hi rend='italic'>Ecce incorrupti templum, sacrasque Deorum</hi></l>
<l><hi rend='italic'>Accedunt aras: non qualiter ipsa vetustas</hi></l>
<l><hi rend='italic'>Augurio confisa leui, aut fallentibus extis,</hi></l>
<l><hi rend='italic'>Nec demum oraclis, vano vel Apollinis ori.</hi></l>
<l><hi rend='italic'>Ast illapsurum diuini in pectore flatus.</hi></l>
<l><hi rend='italic'>Imploraturi numen, dextrumque fauorem.</hi></l>
<pb id='s203' n='203'/>
<l><hi rend='italic'>Libat deinde Joui corpus Christique cruorem,</hi></l>
<l><hi rend='italic'>Et peragit vero ritu pia sacra sacerdos.</hi></l>
<l><hi rend='italic'>Quis porro expletis mutum conclaue subintrant:</hi></l>
<l><hi rend='italic'>Illic consultant, et longo examine pendunt,</hi></l>
<l><hi rend='italic'>Quis patriae Princeps potior, mundique Monarcha,</hi></l>
<l><hi rend='italic'>Quis vel in aduersos pugnet felicius hostes,</hi></l>
<l><hi rend='italic'>Vet quis iura colat, vel Diuos sanctius oret.</hi></l>
<l><hi rend='italic'>Vt tandem ad viuae ventum est suffragia vocis,</hi></l>
<l><hi rend='italic'>Omnes fantur idem, fiunt concordia vota.</hi></l>
<l><hi rend='italic'>Consignant Aquilas Carolo: non aptior, aiunt,</hi></l>
<l><hi rend='italic'>Aut genere, aut aeuo, fortuna, pace vel armis:</hi></l>
<l><hi rend='italic'>Omnia persimilis patri, patrisque parenti.</hi></l>
<l><hi rend='italic'>Scitum equidem est aquilas nunquam genuisse columbam.</hi></l>
<l><hi rend='italic'>Interea plebs omnis auens ruit agmine denso,</hi></l>
<l><hi rend='italic'>Scitatumque venit, data cui suffragia, quis nam</hi></l>
<l><hi rend='italic'>Romanas aquilas pictis gestaret in armis?</hi></l>
<l><hi rend='italic'>Num parere iugo decretum, cuius imago</hi></l>
<l><hi rend='italic'>Et falsus regni titulus concisus in aere.</hi></l>
<l><hi rend='italic'>Quem spes Romanum nimium cito credula Regem</hi></l>
<l><hi rend='italic'>Effecit, non magnorum suffragia patrum.</hi></l>
<l><hi rend='italic'>An qui Belgarum Princeps, dominatur Iberis.</hi></l>
<l><hi rend='italic'>Tandem secreto, penetrali publica prodit</hi></l>
<l><hi rend='italic'>Fama, peregrino prognatum sanguine Regem</hi></l>
<l><hi rend='italic'>Nunquam Romano leuiter succedere sceptro.</hi></l>
<l><hi rend='italic'>Verum Caesareo Carolum qui nuper ab ortu</hi></l>
<l><hi rend='italic'>Venit, ad Imperii delectum culmen auitum.</hi></l>
<l><hi rend='italic'>Protinus exultant animi, pia cura recedit</hi></l>
<l><hi rend='italic'>Plebis sollicitae, facies nitet omnibus vna</hi></l>
<l><hi rend='italic'>Laetitiae: ceu cum noctem caligine densam</hi></l>
<l><hi rend='italic'>Roscida purpureo lustrat Pallantias ore.</hi></l>
<l><hi rend='italic'>Carole io, Germania io: nil concauus aether</hi></l>
<l><hi rend='italic'>Praeter io resonat, resonando lassa fit Echo.</hi></l>
<l><hi rend='italic'>Mittitur Hispanas leuis inde veredus ad oras,</hi></l>
<l><hi rend='italic'>Ad Pyrenaeos vbi regia Barcino montes</hi></l>
<l><hi rend='italic'>Jrreflui</hi> <note>Mare enim in portu Barcinonis non refluit.</note> <hi rend='italic'>portus Neptuni Rege superbit.</hi></l>
<l><hi rend='italic'>Huc (medium emensus spacium, callesque viarum</hi></l>
<l><hi rend='italic'>Non vnquam somniue memor, placidaeue quietis)</hi></l>
<l><hi rend='italic'>Sub galli cantum decurrit: quando profundo</hi></l>
<l><hi rend='italic'>Lumina adhuc conclusa iacent, et victa sopore.</hi></l>
<l><hi rend='italic'>Grata sed inflato perrumpens somnia cornu</hi></l>
<l><hi rend='italic'>Cancellum aduolitat: bulgam et diplomata tradit.</hi></l>
<l><hi rend='italic'>Mox ille augurians laeti esse diplomata nuncii,</hi></l>
<l><hi rend='italic'>Pulsitat audaci digito Regale cubiclum.</hi></l>
<l><hi rend='italic'>Admissus diploma offert, diplomate lecto</hi></l>
<l><hi rend='italic'>Rumor per totam celeber circumuolat vrbem</hi></l>
<l><hi rend='italic'>Integris patrum votis, fatoque Deorum</hi></l>
<l><hi rend='italic'>Romanas aquilas vltro venisse potenti</hi></l>
<l><hi rend='italic'>Flandrorum Carolo. Laeta omnis Barcino somnos</hi></l>
<l><hi rend='italic'>Excutit, occeptat ludos, Epinicia cantat,</hi></l>
<l><hi rend='italic'>AEmula Parthorum iactis certamina cannis</hi></l>
<pb id='s204' n='204'/>
<l><hi rend='italic'>Concelebrat, celeri pugnans fugiensque caballo</hi></l>
<l><hi rend='italic'>Ille inscendit equum, conclusoque arctius ore</hi></l>
<l><hi rend='italic'>Factitat Harpocraten, dum vota exoluit Olympo,</hi></l>
<l><hi rend='italic'>Et septemgeminam visu contingit heremum.</hi></l>
<l><hi rend='italic'>Mons vbi serratus contendit vertice coelo,</hi></l>
<l><hi rend='italic'>Lucentes alius gaudens circumsilit ignes,</hi></l>
<l><hi rend='italic'>Cum Nymphis choreas nectens, choreasque renectens.</hi></l>
<l><hi rend='italic'>Inde ordo sexusque omnis conclamat ad auras,</hi></l>
<l><hi rend='italic'>Rex viuat, viuat Caesar, Carolusque triumphet.</hi></l>
</lg>
</div3>
<div3 id='FrRS.01.10.28' n='28' type='section'>
<head>AQVILAE IOVIS NVNCIAE NVNCIVM</head>
<lg>
<l><hi rend='italic'>Deportat coelo laetans Iouis ales ab alto:</hi></l>
<l><hi rend='italic'>Carolus ima regat, Iuppiter alta reget.</hi></l>
</lg>
</div3>
<div3 id='FrRS.01.10.29' n='29' type='section'>
<head>CAROLI CAESARIS AVGVSTIS. APOPHTHEGMA.</head>
<lg>
<l><hi rend='italic'>Vis vltra. ast vltra non est quo progrediaris.</hi></l>
<l><hi rend='italic'>Nil vlra est aquilas Imperiique decus.</hi></l>
<l><hi rend='italic'>Vis vltra, vsque vltra vitam tibi proroget aether,</hi></l>
<l><hi rend='italic'>Virtutemque vltra Carole semper ames.</hi></l>
</lg>
</div3>
<div3 id='FrRS.01.10.30' n='30' type='section'>
<head>AD CAROLVM.</head>
<lg>
<l><hi rend='italic'>Vno conueniunt Aquila et Leo Carole signo,</hi></l>
<l><hi rend='italic'>Quos indiuiduus nascitur inter amor.</hi></l>
<l><hi rend='italic'>Nunc viuunt, regnant pariter, pariterque triumphant</hi></l>
<l><hi rend='italic'>Princeps et Princeps, aeris atque soli.</hi></l>
</lg>
</div3>
<div3 id='FrRS.01.10.31' n='31' type='section'>
<head>AD DOMINVM FIENNVM.</head>
<lg>
<l><hi rend='italic'>Barcino dum panis celebrabat Equiria campis,</hi></l>
<l><hi rend='italic'>Hinc laudis punctum clare Fienne refers.</hi></l>
<l><hi rend='italic'>Nunquam Romano luctatum ita Martis in agro,</hi></l>
<l><hi rend='italic'>Nec post, nec quando Romulus ipse fuit.</hi></l>
<l><hi rend='italic'>Immo si nostrum redeat Gradiuus in orbem,</hi></l>
<l><hi rend='italic'>Herbam Gradiuus porrigat ipse tibi.</hi></l>
</lg>
</div3>
<div3 id='FrRS.01.10.32' n='32' type='section'>
<head>AD STEPH. COMITEM BELLOCASS. CARMEN IOANNIS LACTEI LVDIMAGISTRI IN VALLE MONTIS ARENOSI GANDAVI.</head>
<lg>
<l><hi rend='italic'>Es doctus, lepidus, probus, disertus,</hi></l>
<l><hi rend='italic'>Facetus, generosus, elegansque:</hi></l>
<l><hi rend='italic'>Es vates: es homo omnium horularum.</hi></l>
<l><hi rend='italic'>Quid non? es Stephanus Comes, vel vltra</hi></l>
<l><hi rend='italic'>Notus sidera: vis ne plus honoris?</hi></l>
<l><hi rend='italic'>An non te Stephantu satis coronat,</hi></l>
<l><hi rend='italic'>An non laurea quaeso laurearum,</hi></l>
<l><hi rend='italic'>Qui cum nomine lauream tulisti?</hi></l>
<l><hi rend='italic'>Ast te dissimulas, premis tegisque,</hi></l>
<l><hi rend='italic'>Infra deprimis infimosque vates.</hi></l>
<l><hi rend='italic'>Vere more hominum, sed elegantum</hi></l>
<l><hi rend='italic'>Paucorumque facis, Comes mi amice.</hi></l>
<l><hi rend='italic'>Vtut dissimules tamen premasque,</hi></l>
<l><hi rend='italic'>Nequicquam in patula area latebis.</hi></l>
</lg>
</div3>
</div2>
<pb id='s205' n='205'/>
<div2 id='FrRS.01.11' n='11' type='chapter'>
<head>PETRI AEGYDII HYPOTHESES SPECTACVLORVM CAROLO IMP. ANTWERPIAE EXHIBITORVM.</head>
<pb id='s206' n='206'/>
<div3 id='FrRS.01.11.01' n='1' type='section'>
<head>LECTORI SALVTEM! BURCARD GOTTHELF STRUVE</head>
<p><hi rend='italic'>PEtrus AEgidius, siue Gillius, vt verbis Valerii Andrea vtar, I. C. nascitur Antwerpiae circa annum a nato CHRISTO M. CCCC LXXXVI patre Nicolao AEgidio, vrbis Quaestore. A teneris annis innutritus liberalium artium studiis, ductorem ac directorem habuit Des. Erasmum, cui familiarissimus vixit, vt et, Thomae Moro, Conr. Goclenio, aliisque. Erasmus certe eundem in Adagio</hi> Ibyci grues, <hi rend='italic'>hospitem ac Pyladem suum appellat; alibi a doctrina et humanitate commendat: et apud Erasmum Thomas Morus lib. II. Epist. XVI.</hi> Hominis, <hi rend='italic'>inquit,</hi> tam docti, faceti, modesti ac vere amici, vt peream, nisi eius vnius conuictum libenter mihi velim bona mearum fortunarum parte redimere. <hi rend='italic'>Idemque Vtopiae initio:</hi> Pet. AEgidius, <hi rend='italic'>inquit,</hi> Antvverpiae natus, magna fide, et loco apud suos honesto, dignus honestissimo, quippe iuuenis haud scio doctior ne an moratior; est enim et optimus et literatissimus: adhaec animo in omnes candido, in amicos vero tam propenso pectore, amore, fide, adfectu tam syncero, vt vix vnum aut alterum vsquam inuenias, quem illi sentias omnibus amicitiae numeris anteferendum. Rara illi modestia, nemini longius abest fucus, nulli simplicitas adest prudentior. Sermone lepidus, innoxie facetus. <hi rend='italic'>Haec Morus candido in amicum candidissimum adfectu. Facile igitur vel hisce nominibus, morumque inprimis probitate, suis se ciuibus ita probauit, vt anno CI? I?X demortuo Adriano Blict, qui primus fuit S. P. Q. Antwerpiensi ab Actis, consentientibus Senatorum omnium suffragiis fuerit suffectus. Affectus porro Erasmiani tum alibi, non vno loco, tum inter colloquia familiaria extat monumentum</hi> Epithalamium <hi rend='italic'>Petri AEgidii, quo Musas IX. inducit, sponso sponsaeque Corneliae dulci modulamine accinentes. Moritur AEgidius an. CI? I? XXXIII III. Idus Nouembris, annos natus plus minus XLVI, quem etiamnum superstitem nobis repraesentant libri, siue ingenii monumenta ab eo relicta.</hi> Threnodia in Funus Maximiliani Caesaris, <hi rend='italic'>cum Epitaphiis aliquot, et Epigrammatum libello, Antvverpiae 1519. 4. apud Mich. Hillenium et Tomo II. rerum Germanicarum cum Notis Iac. Spiegelii.</hi> Hypotheses, siue spectacula, Carolo V. Caesari ab S. P. Q. <hi rend='italic'>Antvverp. edita ibid. 4.</hi> Enchiridion Principis ac Magistratus Christiani siue Praeceptiones <hi rend='italic'>quaedam ad docendos Principes ac Magistratus, e veterum libris Coloniae 1541. apud Ceruicomum. In quo opusculo concinnando subsidiarias operas cantulit Corn. Scribonius. Primus quoque edidit</hi> Titulos legum ex Cod. Theodosiano, <hi rend='italic'>Louanii, typis Theodorici Martini 1517. fol. Hoc autem scripto solennia spectacula describuntur quae Antvverpienses post reditum Caroli V. ex Hispania in Belgium an. 1520. exhibuerunt.</hi></p>
</div3>
<pb id='s207' n='207'/>
<div3 id='FrRS.01.11.02' n='2' type='section'>
<head>HYPOTHESES SIVE ARGVMENTA SPECTACVLORVM, QVAE SERENISS. ET INVICTISSIMO CAES. CAROLO PIO, FELICI, INCLYTO SEMPER AVG. PRAETER ALIA MVLTA ET VARIA FIDES ET AMOR CELEBRATISSIMAE CIVITATIS ANTVERPIENS. ANTISTITES (SVPERIS FAVENTIBVS) SVNT EDITVRI. 
<hi rend='italic'>CICERO.</hi> FIRMAMENTVM AVTEM STABILITATIS CONSTANTIAE. QVE EST EIVS, QVAM IN AMICITIA QVAERIMVS FIDES. NIHIL ENIM STABILE EST, QVOD INFIDVM EST. PETRVS AEGIDIVS CANDIDIS LECTORIBVS SALVTEM.</head>
<p><hi rend='italic'>HOrati sunt nos aliquot insignes viri, vt non argumenta tantum ostentaculorum, quae Senatus Populusque Antverpiensis Maximo Imperat. Carolo semper August. tam ob foelicem ex Hispaniis reditum, quam augurium appetentis coronationis (vt vocant) vice triumphi exhibere decreuit, compendiolo congereremus, verum etiam elogia, sententias, epodas, et disticha passim in pegmatum fastigiis, arcubus, hemicyclis, abacis, tympanis, et tabulatorum porticuumque hypopodiis ac basibus, partim graece, partim latine scripta, maiusculis characteribus exarata, minusculis formulis excudenda traderemus: atque id operae precium fore dicebant quod videlicet scioli et morosophi barbaris literis assueti, omnia damnantes quae minime intelligunt occeperant cornicari (nam quidam cucullati iam viderant) Romanum esse Graecum, et quod Graecum esset nonnulli affirmarent esse Chaldaicum, aliqui Arabicum, plerique AEgyptiacum et Turcicum. Quo quid vel ineptius? vel indoctius? Nos vero tam absurda et ebria iudicia (etiam in minutiis istis) non ferenter, maluimus occurrere istorum tenebrosis erroribus aliqua lucernula quam spectatores in tanta mentis caligine versari. Quocirca lectores candidissimi nomina personarum, inscriptiones, disticha et quicquid vobis (superis fortunantibus) edituri sumus, nunc (velut vmbram quandam) hilari fronte accipite, bonique interim, dum alia paramus, consulite. Quod si pulchre spectaculis nostris fuerit applausum, totam pompae seriem, alioqui magnificentissimam ordine literis prodemus, additis figuris, allegoriis, historiis, exemplis, et hierogrammatis, vt non temere haec in scenam producta, calumniatores intelligant. Valete foeliciter.</hi></p>
</div3>
<pb id='s208' n='208'/>
<div3 id='FrRS.01.11.03' n='3' type='section'>
<head>SEQVVNTVR ARGVMENTA SPECTACVLORVM. HYPOTHESIS PRIMI SPECTACVLI.</head>
<p>PRimum pegma variis et picturis et ornatibus erit decoratum, inspicientium oculos mirum in modum oblectans, in cuius proscenio Vrbis Antuerpiensis Genius tanquam ludorum exhibendorum. praefectus, et (vt sic dixerim) antesignanus, aduenientes hospites comiter excipiet. Pone quem tres lepidae et hilares virgunculae, quas Charites siue Gratias vocant, ab Hesiodo et Homero vatibus vetustissimis celebratae, diffluentibus sinibus eleganter amictae, dextris iunctis, se inuicem contemplantes, altera manu aurea mala porrigent. Quarum prima <gap desc='Greek word(s)' resp='sampling'/> quae et Euphrosyne, altera <gap desc='Greek word(s)' resp='sampling'/>, postrema <gap desc='Greek word(s)' resp='sampling'/> dicitur. Caeterum cur laxis et nitidis vestibus, cur dextris complexis, hilariter se inuicem respiciant, cur virgines et quidem iuuenculae, cur aurea mala offerant, profluentius aliquando explicabimus, si modo fauor afflarit, et Charites ipsae in nos quoque beneficia exerceant, ac gratia (quod dici solet) gratiam pariat. Sub intercolumniis vero <gap desc='Greek word(s)' resp='sampling'/>, id est, Fides et Amor, tanquam totius triumphi fontes collocabuntur. Quarum nomina iterum atque iterum tabulatis et abacis Latine, Graece et Hebraice erunt inscripta hoc modo: FIDES ET AMOR, <gap desc='Greek word(s)' resp='sampling'/>, <gap desc='Hebrew word(s)' resp='sampling'/> vt prorsus declaretur Inuiolabilis Fides et Amor incredibilis, quo perpetuo suos Principes Antuerpia non tam coluit, quam obseruauir, et intelligant vniuersi quicquid est spectaculorum, Fidem et Amorem Antuerpiensem posuisse. Postremo in pegmaris fastigio, hoc quod sequitur elogium Romanis literis graphice. In abaco pictum erit.</p>
<p>DIVO CAROLO IMP. CAES. OPT. MAX. SEMPER AVG. P. P. OPTATISS. FOELICIBVS AVIBVS EX HISPANIIS REDVCI S. P. Q. ANTVERP. GRATVLABVNDI POSVERE.</p>
<p>In arcu pegmatis scriptum erit.</p>
<p><gap desc='Greek word(s)' resp='sampling'/>.</p>
<p>Id est, <hi rend='italic'>Fides et Amor haec omnia fecerunt.</hi></p>
<p>In Hypopodio scriptum erit.</p>
<p><hi rend='italic'>Genius Vrbis Antuerpien. Ad spectatores.</hi></p>
<lg>
<l><hi rend='italic'>Pasce tuos oculos hospes gratissime. Sunt haec</hi></l>
<l><hi rend='italic'>Aequis luminibus conspicienda tibi.</hi></l>
<l><hi rend='italic'>Quicquid enim posuit vobis Antuerpia. Sanxit</hi></l>
<l><hi rend='italic'>Incorrupta Fides, Gratia, mirus Amor.</hi></l>
</lg>
<p>Personarum nomina et Interpretatio. Genius Vrbis.</p>
<p><gap desc='Greek word(s)' resp='sampling'/> id est Pasithea, quae et Euphrosyne dicitur et interpretatur (Bocatio teste) attrahens.</p>
<p><gap desc='Greek word(s)' resp='sampling'/> Aglaia est splendor, claritudo vel laetitia.</p>
<p><gap desc='Greek word(s)' resp='sampling'/> Thalia est celebritas ex iuuenibus.</p>
<p><gap desc='Greek word(s)' resp='sampling'/> Fides.</p>
<p><gap desc='Greek word(s)' resp='sampling'/> Amor.</p>
</div3>
<pb id='s209' n='209'/>
<div3 id='FrRS.01.11.04' n='4' type='section'>
<head>SPECTACVLA ANTVERP. PEGMATIS SECVNDI HYPOTHESIS.</head>
<p>SAlutato iam Caesare, et a Charitatibus Fide et Amore gratanter accepto, mox Iuppiter ille Homericus <gap desc='Greek word(s)' resp='sampling'/> medius inter Themin et Cratos, stellato solio miro splendore quaquauersum coruscante, sublimis sedebit, cuius iussu aquila, quam fingunt Iouis esse armigeram et gestatricem fulminis, Autocratori sceptrum flammas vndique euomens, in manu dabit. Porro, <gap desc='Greek word(s)' resp='sampling'/> honestatis dea, quam latine fas possumus interpretari, ensem, <gap desc='Greek word(s)' resp='sampling'/> autem quae latinis potentia est, diadema aureum largietur. Huius spectaculi mythologiam si quis spaciosius velit tractare, nihil erit pulchrius. Equidem, quid aliud significat sceptrum ab aquila Iouis consilio tribui quam imperium et ius, non nisia Deo dari? Id quod Homero visum est cum scriberet:</p>
<p>Rex vnus cui sceptra dedit venerandaque iura Iuppiter. Quod fit antiquitas passim principes deorum esse discipulos et filios scribat. Quin a Menandro, Princeps dictus est <hi rend='italic'>imago animata Dei.</hi> Praeterea et ethnicos omittamus, nos veritatis filii, nonne Deus noster Opt. Max. post exactos Israeliticos indices Saulum elegit Regem et postea Dauidem vt nobis declararet, reges, non nisi suonutu, terris dari. Hinc magnus ille Paulus ad Romanos scribens inquit, Potestatem non: nisi a Deo esse. Niti itaque debet summa ope princeps, vt qui simulachrum Dei in terra gerit, qui et constitutus est a Deo, vt illi quam similimus efficiatur. Iam quod sceptrum sit fulmineum: quid aliud sibi vult quam inuictum et ardentem animum omnia difficilia penetrantem, et quicquid a recto declinet amburentem. Cur vero Themis gladium porrigit? nisi vt princeps nihil agat praeter id quod fas est, et iura permittunt. Quod autem Cratos coronam profert, significat coronas id est ciuitates quae turrium et moenium figuram habent non potestate esse opprimendas, sed legibus conseruandas, ac ita agnoscant Principis potestatem, vt et humanitatem sentiant et benignitatem.</p>
<p>In arcu huius scriptum erit graece.</p>
<p><note><hi rend='italic'>Ex Agapeto.</hi></note> <gap desc='Greek word(s)' resp='sampling'/>.</p>
<p><hi rend='italic'>Sceptrum regni cum a Deo susceperis, cogitato quomodo placebis ei, qui illud tibi dedit.</hi></p>
<p>In basi vero hoc vaticinium.</p>
<lg>
<l><hi rend='italic'>Imperium Carolo tribuit nunc Iuppiter Austro.</hi></l>
<l><hi rend='italic'>Nimirum in terris Iuppiter alter erit.</hi></l>
</lg>
<p>Personarum nomina et interpretatio.</p>
<p>Iuppiter <gap desc='Greek word(s)' resp='sampling'/> id est, Metietes consiliator.</p>
<p><gap desc='Greek word(s)' resp='sampling'/> Themis, id est, fas, siue licitum, et est honestatis dea.</p>
<p><gap desc='Greek word(s)' resp='sampling'/> Cratos significat imperium vel potentiam.</p>
<p><gap desc='Greek word(s)' resp='sampling'/> Autocrator hoc est qui per se potest, ponitur pro Imperatore.</p>
<p>Aduertendum est in vaticiniis esse comprehensum Sereniss.</p>
<p>Caroli nomen, hoc modo:</p>
</div3>
<div3 id='FrRS.01.11.05' n='5' type='section'>
<head>IMPERATOR CAROLVS AVGVSTVS HYPOTHESIS TERTII SPECTACVLI.</head>
<p>POst haec erit pegma artificiosa pictura elaboratum, quod et oculos vestros spectatores exhilarescet. Hic enim Autocrator mundi gubernaculi, a Deo praefectus <gap desc='Greek word(s)' resp='sampling'/> Asebiam associata sibi fidissima comite, <gap desc='Greek word(s)' resp='sampling'/> Eusebia, vbique terrarum eiectam pedibus protrudet. Quantopere vero deceat principes pietas, nemo est qui non nouit. Haec autem vt Deo cultum, ita amicis, ciuibus, et patriae beneuolentiam tribuit, quae se principi perpetuo adhaereat, vt maxime foelix sit necesse est. Caeterum addimus Eusebiae sceptrum quali olim vsi sunt Reges AEgyptii in summo ciconiae figuram, in imo vero hippopotamum exsculptum habens.
<pb id='s210' n='210'/>
Nam quemadmodum ciconia in AEgyptiorum hieroglyphis pietatem significabat, quod videlicet haec auis sit maxime pia, de cuius pietate scribit Plinius libro decimo, caprte vigesimo. Et Petronius arbiter in fragmentis libri Satyrici hanc pietatis cultricem vocat. Quin et diuus Ambrosius Romanis hanc pietatis nomine fuisse honestatam prodidit. Ita Hippopotamus de quo et Plinius et Dioscorides meminere, animal est truculentum, et impium: quod vbi adoleuerit, periculum facit, an patre fortius sit: quod si viribus praecellat, deuorat patrem, et matrem inire appetit. Prudentes itaque AEgyptii hoc sceptro demonstrabant Regibus semper pietatem tanquam monumentum quoddam prae oculis habendam esse, vim autem, iracundiam, vindictam, atque id genus animi motus cohercendos, supprimendosque.</p>
<p>In arcu huius pegmatis scriptum erit.</p>
<p><gap desc='Greek word(s)' resp='sampling'/></p>
<p><note><hi rend='italic'>Ex eodem.</hi></note> <hi rend='italic'>Super omnia quae in regno praeclara sunt, pietatis stemma regem exornat.</hi></p>
<p>In basi hoc vaticinium, primam nominis Caroli literam referens.</p>
<l><hi rend='italic'>Caesar cum Carolo pietas regnabit, et atrox</hi></l>
<l><hi rend='italic'>Impietas pedibus strata iacebit humi.</hi></l>
<p>Personarum nomina et declaratio.</p>
<p><gap desc='Greek word(s)' resp='sampling'/> Autocrator iam dictum est.</p>
<p><gap desc='Greek word(s)' resp='sampling'/> Eusebia est Pietas.</p>
<p><gap desc='Greek word(s)' resp='sampling'/> Asebia est impietas.</p>
</div3>
<div3 id='FrRS.01.11.06' n='6' type='section'>
<head>QVARTI SPECTACVLI HYPOTHESIS.</head>
<p>NIhil poterat conuenientius locari post Eusebiam quam virginum omnium perspicacissima et solertissima <gap desc='Greek word(s)' resp='sampling'/>, id est, Prudentia: hanc geminis faciebus (vt Palladem illam Homericam) effinximus, significare volentes Prudentiam vndique debere esse occultam, vndique circumspicientem, huic pro gestamine sceptrum dedimus, in cuius summo positus est oculus, quod videlicet AEgyptii in sacerdotalibus notis, Regis imaginem exprimentes, hoc sceptro vitae rectitudinem prudentiamque cum vigilantia esse coniungendam demonstrare voluerunt. Haec virgo omnium sagacissima, et a Salomone sapientibusque omnibus tantopere praedicata, sese lateri Autocratoris accommodabit, et cum eo cathedram occupabit. <gap desc='Greek word(s)' resp='sampling'/> id est insipientia omnium vitiorum immodestissima ac stultissima e subselliis exturbata corruet.</p>
<p>In huius sima pegmatis scriptum erit graece.</p>
<p><note><hi rend='italic'>Ex eodem.</hi></note> <gap desc='Greek word(s)' resp='sampling'/></p>
<p><hi rend='italic'>Aequalem semper esse oportet regis prudentiam.</hi></p>
<p>In basi hoc vaticinium.</p>
<l><hi rend='italic'>Attollet rutilas tandem sapientia cristas:</hi></l>
<l><hi rend='italic'>Aphrosyne e regno praecitata cadet.</hi></l>
<p>Personarum nomina et expositio. Autocrator.</p>
<p><gap desc='Greek word(s)' resp='sampling'/> Phronesis id est, prudentia.</p>
<p><gap desc='Greek word(s)' resp='sampling'/> Aphrosyne, id est, insipientia, stultitia.</p>
</div3>
<div3 id='FrRS.01.11.07' n='7' type='section'>
<head>QVINTI SPECTACVLI HYPOTHESIS.</head>
<p>QUandoquidem sine iustitia (vt inquit Cicero) nihil valet prudentia, et diuus ille Ambrosius in Hexameron, Prudentiae, fortitudini, temperantiae, malitiam, iracundiam, impatientiam, atque huius generis vitia plerumque esset admixta scribat, solam vero iustitiam caeterarum virtutum concordiam fulcire, non ab re nos facturos arbitrati sumus, si Autocratori Astraeam coelestem plane virginem hoc spectaculo, violentam tyrannidem pedibus calcantem, adiungeremus. Nam quemadmodum Astrea olim ferreo saeculo mortalium sceleribus offensa, in coelum ad Iouem confugit, (vt credula finxit antiquitas) ita nunc sperandum est
<pb id='s211' n='211'/>
sub nostro Caesare Aurea saecula reditura, et Astraeam terris iterum dominaturam. Praeferet enim haec virgo labarum scipioni deaurato ad fixum, in quo symbolum iustitiae erit depictum, gladius scilicet quem ambiet corona, in cuius cuspide statera lancibus vtrinque dependulis eminebit.</p>
<p>Quid gladius? quid corona? quid librile? indicent, latius in triumphi descriptione perscribemus, nunc tantum obiter nudam rei imaginem adumbramus, Tyrannidem finximus pessundatam, beluam omnium teterrimam, maximeque principibus detestandam, capite serpentibus, draconibus, viperis obuincto terribilem, ore hiulco, dentibusque auidissimis homines deuorantem, sanguine pauperum ebriam, ventricosam, insatiabilem, vnguibus aduncis armatam, e leone denique, vrso, lupo, et tigride, formatam, qua de Israelitarum sapientissimus Salomon scribit hoc modo: Leo rugiens et vrsus esuriens princeps impius in populum pauperem. Et Bias e Graecorum quoque sapientibus vnus interrogatus, quaenam fera esset perniciosissima: siluestrium, inquit, Tyrannus, domesticarum adulator. Ab hoc enim portento summe cauendum principibus: quod facile fiet, si Iustitiam virtutum omnium et fontem et parentem comitem habuerint, quam Aristoteles libro topicorum secundo tam vtilem scribit esse subditis, quam vbertas temporis, et (vt praeclare Cyprianus) Iustitia Regis, Pax est populorum, immunitas plebis, medela languidorum, gaudium mortalium, aeris temperies, serenitas maris, foecunditas terrae, solatium pauperum, haereditas filiorum, et Regi spes futurae beatitudinis.</p>
<p>In pegmatis hemicyclo scriptum graece.</p>
<p><gap desc='Greek word(s)' resp='sampling'/>.</p>
<p><hi rend='italic'>Aequa erga amicos et inimicos iudicia facito.</hi></p>
<p>In basi.</p>
<lg>
<l><hi rend='italic'>Rursus humum repetet splendens Astraea relictam,</hi></l>
<l><hi rend='italic'>Ad Stygias fugiet saeua Tyrannis aquas.</hi></l>
</lg>
<p>Personarum nomina et declaratio. Autocrator.</p>
<p>Astraea, filia fuit Titanis gigantis, vel vt alii volunt Iouis et Themidis, quae ob aequitatem in coelum assumta est, et in Zodiaco locata ea in parte, quae ab ea virgo est appellata, et pro iustitia ponitur.</p>
<p>Tyrannis quid significet, satis notum est.</p>
</div3>
<div3 id='FrRS.01.11.08' n='8' type='section'>
<head>SEXTI PEGMATIS HYPOTHESIS.</head>
<p>SUbsequetur in sexto pegmate, quod et opere bellissimum erit, virgo venustate et decore praepollens, solem et agniculum gerens pro insignibus, cui nomen Clementia, quae cum maxime deceat principes, Autocrator hanc suo contubernio apprime dignam censebit, et a latere suo non sinet discedere, nec sane immerito. Haec est quae principes viros facilesreddit, amabiles, benignos, hospitales, beneficos, fauorabiles, adeo vt Theodosius Imperator Honorio filio (vt est apud Claudianum) praeceperit imprimis dicens. Sis pius imprimis, nam cum vincamur ab omni Munere, sola deos aequat clementia nobis. Nec tibi quodliceat, sed quod fecisse decebit, occurrat, mentemque domet respectus honesti, etc. Inferne vero Crudelitas humi allisa clementiae pedibus premetur, et ad Tartarum tandem vnde egressa est remigrabit. Sub corona huius pegmatis erit cernere symbolum cordis Amorem erga Caesarem repraesentantis.</p>
<p>In corona pegmatis scriptum erit graece.</p>
<p><note><hi rend='italic'>Ex Isocrate.</hi></note> <gap desc='Greek word(s)' resp='sampling'/>.</p>
<p><hi rend='italic'>Metum fac adimas tuis ciuibus, neque formidabilis esse velis nihil mali perpetrantibus.</hi></p>
<p>In basi.</p>
<lg>
<l><hi rend='italic'>Optima dos regum surget Clementia, Caedes</hi></l>
<l><hi rend='italic'>Succumbet, rabies concidet Atque furor.</hi></l>
</lg>
<pb id='s212' n='212'/>
<p>Nomina personarum.</p>
<p>Autocrator.</p>
<p>Clementia, vt inquit Seneca, est lenitas superioris aduersus inferiorem in constituendis poenis, hanc Flauius Vopiscus primam dotem regum vocat.</p>
<p>Crudelitas atrocitas animi in poenis exigendis.</p>
</div3>
<div3 id='FrRS.01.11.09' n='9' type='section'>
<head>HYPOTHESIS SEPTIMI SPECTACVLI.</head>
<p>COnuenire nobis visum est, vt septimo loco <gap desc='Greek word(s)' resp='sampling'/> id est, Veritatem Autocratori assidentem exhiberemus, cuius effigiem veteres Aegyptiorum reges, e collo pendentem gestare solebant, vt perpetuo obuersaretur animo, maxime enim refert vt Principes veritatem agnoscant, et verum a falso simulationeque discernant, nam <gap desc='Greek word(s)' resp='sampling'/> id est, Assentatio ita huius imaginem, nunc hoc nunc illo fuco, modo aliis atque aliis sumptis personis mentitur, ita venena melle circumlinit, vt vix (nisi sis plane lynceus) queat dignosci, habet autem vt inquit Tullius adulatio principia iucunda, exitus vero amarissimos. Ab hac peste tanquam praesentaneo veneno cauendum est principibus, habeat igitur aures apertas veritati, assentatores et hypocritas tanquam scorpiones vitet, nihil enim periculosius <note>p. 179.</note> principi, quam si aures adulatoribus accommodet. Plus enim (vt scribit Hieronymus) nocet lingua adulatoris, quam gladius hostis, Colaciam et Hypocrisin pedibus Autocratoris et Alethiae subiecimus.</p>
<p><gap desc='Greek word(s)' resp='sampling'/>.</p>
<p><hi rend='italic'>Auersare fallaces adulatorum sermones, vt coruorum rapaces mores.</hi></p>
<p>In basi hoc vaticinium.</p>
<l><hi rend='italic'>Lumen Alethia telluri reddet, amarum</hi></l>
<l><hi rend='italic'>Mel, prostrata vomet subdola blandieies,</hi></l>
<p>Personarum nomina et interpretatio.</p>
<p>Autocrator.</p>
<p><gap desc='Greek word(s)' resp='sampling'/> Alethia id est veritas.</p>
<p><gap desc='Greek word(s)' resp='sampling'/> Colacia id est, adulatio, blandicies.</p>
</div3>
<div3 id='FrRS.01.11.10' n='10' type='section'>
<head>HYPOTHESIS OCTAVI SPECTACVLI.</head>
<p>MUltorum enim animos conciliare solet Munificentia, quae Principes maxime amabiles, cum e contrario <gap desc='Greek word(s)' resp='sampling'/>, id est auaritia maxime odibiles solet redere. Quid enim turpius illi? qui omnibus imperat quam si pecuniarum cupiditati ancilletur, quae vt inquit Sallustius, est quasi materies omnium malorum, namque auaritia fidem, probitatem, caeterasque bonas artes euertit. Nos itaque in hoc ludicro Autocrator Munificentiam famulantem in suggestu spectandam proposuimus, addita illi arca liberalitatis, et fonte salutaribus vndis scatente. Philargyriam autem superatam, ventre inexplebili turgidam, manibus vncatis hamatisque metuendam, effinximus.</p>
<p>In huius pegmatis hemicyclo graece scriptum erit.</p>
<p><gap desc='Greek word(s)' resp='sampling'/>.</p>
<p><hi rend='italic'>Si honore ex omnibus vis perfrui, praesta te communem omnibus benefactorem.</hi></p>
<p>In basi hoc vaticinium.</p>
<lg>
<l><hi rend='italic'>Virtutum largus fons Munificentia, dignis</hi></l>
<l><hi rend='italic'>AEra dabit, poenas publica furta luent.</hi></l>
</lg>
<p>Personae. Autocrator</p>
<p>Munificentia, soror est liberalitatis.</p>
<p><gap desc='Greek word(s)' resp='sampling'/> Philargyria est auaritia.</p>
</div3>
<pb id='s213' n='213'/>
<div3 id='FrRS.01.11.11' n='11' type='section'>
<head>SPECTACVLA ANTVERP. HYPOTHESIS NONI SPECTACVLI.</head>
<p>PHilologia tandem in scenam prodibit, foemina reuerenda et maiestatis plena, stipata Mercurio coniuge, eloquentiae praeside, caeterisque castissimis virginibus doctissimisque sororibus, de quarum laudibus nunc dicere supersedemus, quod campus tam late pateat, vt nil sit difficilius quam exitum inuenire, nos vero carptim duntaxat rerum vmbracula attingentes, solum ea nunc dicemus, quae ad ludorum argumenta videntus spectare. Hanc quoque Philologiam Autocrator regio dignabitur solio, et inter praecipuas matronas venerabitur. Nam haec est illa quam Plato dixit beatas efficere respublicas, qua Alexander magnus dicebat se malle antecellere quam diuitiis. Ob quam etiam Caesar dictator, Octauius Augustus, Adrianus, Marcus Antoninus Philosophus, non tam imperii titulis, quam eruditione posteritati sunt commendati. Equidem Barbaries improba quae hactenus scholas sua tyrannide afflixit et perdidit, victa et superata tandem in nihilum redigetur, tum Apaedeusia humi proiecta, linguam exeret virulentam, et secundas intentiones, modos significandi, relationes, quidditates, ecceitates et indocta sophistarum somnia, atque id genus sordes et rudera euomet. Denique quid sibi velit vexillum Philologiae, in quo picta est littera Y Pythagorae, et quod in culmine pegmatis semipedalibus litteris scriptum est ESTO QVOD AVDIS alias explicabitur.</p>
<p>In pegmatis hemicyclo scriptum erit graece.</p>
<p><note><hi rend='italic'>Ex canticis Dauidicis.</hi></note> <gap desc='Greek word(s)' resp='sampling'/></p>
<p><note><hi rend='italic'>Dauidicis.</hi></note> Nunc reges intelligite, erudimini qui iudicatis terram.</p>
<p>In basi hoc vaticinium.</p>
<lg>
<l><hi rend='italic'>Suauis amor studii gliscet, gens crassa Sophistae</hi></l>
<l><hi rend='italic'>Pendeat vnde trabem quaeret et inueniet.</hi></l>
</lg>
<p>Personarum nomina et interpretatio.</p>
<p>Autocrator.</p>
<p><gap desc='Greek word(s)' resp='sampling'/> Philologia, amatrix sermonis, verborum vel studii, de hac multa apud Martianum Capellam. Caetera nomina artium liberalium clara sunt.</p>
<p>Barbaries quid sit, norunt <gap desc='Greek word(s)' resp='sampling'/></p>
<p>Apaedeusia id est procacitas lihguae qualem habent <gap desc='Greek word(s)' resp='sampling'/></p>
</div3>
<div3 id='FrRS.01.11.12' n='12' type='section'>
<head>HYPOTHESIS DECIMI SPECTACVLI.</head>
<p>OStendetur decimo pegmate Autocrator qui ebrietate, luxu, illecebris, voluptatibus, contemptis, <gap desc='Greek word(s)' resp='sampling'/>, magnanimam viraginem Palladi perquam similem amplectetur. Quae sane virgo licet tota armis horreat et vepres potius quam rosas calcet, talis tamen est, vt generosos animos nutrire soleat praemio, honore, immortalitateque dignos. Ad huius spectaculi argumentum pertinet Hercules ille a Prodico Chio et Xenophonre celebratus, cuius etiam meminit Basilius magnus. In libello cui titulus. De legendis antiquorum libris, scribit autem, quod Herculi adolescenti diu multumque ambigenti, vtram viam ingrederetur, duas enim ante se spectabat, vnam voluptatis, Virtutis alteram geminae matronae occurrerunt, quarum prior Virtus, posterior Viciositas, haec autem erat excultissima delicias, luxus, risus, iocos, voluptates, secum trahens, nihil non illecebrarum ostendens, nihil non praemiorum promittens, quo adolescentis animum allectaret. Illa vero horrida tota, laborique assueta, famem, sitim, hymbres, sudores, aerumnas, tam terra quam mari perferendas pollicita est, praemium vero illarum fore immortalem fieri, Hercules veso magno animo despecta voluptate, tandem virtutis viam ingressus est, vnde et in deorum catalogum relatum fuisse fabulata est antiquitas. Verum de his abunde satis. In corona huius pegnatis scriptum erit graece.</p>
<pb id='s214' n='214'/>
<p><note><hi rend='italic'>Ex Agapeto.</hi></note> <gap desc='Greek word(s)' resp='sampling'/></p>
<p><hi rend='italic'>Imperatorem te reuera asserimus, quippe qui potes et vincere voluptates et regere.</hi></p>
<p>In basi hoc vaticinium.</p>
<lg>
<l><hi rend='italic'>Aula voluptates vincente labore fugabit,</hi></l>
<l><hi rend='italic'>Et cum prole Venus suppeditata gemet.</hi></l>
</lg>
<p>Personarum nomina, etc.</p>
<p>Autocrator.</p>
<p><gap desc='Greek word(s)' resp='sampling'/> Philoponia Amor laboris, vel spontaneus labor.</p>
<p><gap desc='Greek word(s)' resp='sampling'/> Hedone est voluptas,</p>
</div3>
<div3 id='FrRS.01.11.13' n='13' type='section'>
<head>HYPOTHESIS VNDECIMI SPECTACVLI.</head>
<p>IN vndecimo pegmate (vel vt verius dixerim palacio) quo nihil conspicietur magnificentius, nihil pompabilius, id quod etiam vestro iudicio spectatores relinquo, <gap desc='Greek word(s)' resp='sampling'/> id est bona gloria, Victoria, honor, et Maiestas, Autocratorem praemiis afficient. Quaelibet enim munus dignum tantis heroinis largietur. Interea <gap desc='Greek word(s)' resp='sampling'/> explosa vndiquaque sub pedibus Autocratoris et Eudoxiae mortuae simillima, iacebit. Moneo vos rursus spectatores candidissimi vt oculis minime conniuentibus hoc ostentaculum intueamini, erunt haud dubie multa quae oculos vestros remorabuntur. Quid vero lauri? Quid palmae? Quid diadema? Quid sceptrum? Quid nomina personarum? Quid reliqua omnia significent, seruamus alio libello. In corona pegmatis scriptum erit graece.</p>
<p><note><hi rend='italic'>Ex senariis.</hi></note> <gap desc='Greek word(s)' resp='sampling'/>.</p>
<p><hi rend='italic'>Malis o Rex bene audire quam ditescere, nihil enim miserius inani gloria.</hi></p>
<p>In basi vaticinium.</p>
<l><hi rend='italic'>Victrices, lauri, sceptrum, diademata, torques,</hi></l>
<l><hi rend='italic'>Digna tuis meritis symbola Caesar erunt.</hi></l>
<p>Personae.</p>
<p>Autocrator.</p>
<p><gap desc='Greek word(s)' resp='sampling'/> Eudoxia bona gloria.</p>
<p>Victoria hanc Acherontis fuisse filiam scribunt Mythologi: descripta est a Claudiano hoc modo.</p>
<lg>
<l><hi rend='italic'>Ipsa duci sacras Victoria panderet alas</hi></l>
<l><hi rend='italic'>Et palma viridi gaudens, et amicta trophaeis</hi></l>
<l><hi rend='italic'>Custos imperii, virgo quae sola mederis</hi></l>
<l><hi rend='italic'>Vulneribus, nullumque doces sentire laborem,</hi> etc.</l>
</lg>
<p>Henos autem (vt Theodontio placet) filius est victoriae quia ex victoria quaesita, sequitur honor.</p>
</div3>
<div3 id='FrRS.01.11.14' n='14' type='section'>
<head>MAIESTAS HONORIS ET REVERENTIAE EST FILIVS, QVOD EX HONORE IMPENSO, ET REVERENTIA EXHIBITA, ORITVR IN SVSCIPIENTE QVAEDAM MAIESTAS, DE HIS OVIDIVS IN FASTIS.</head>
<lg>
<l><hi rend='italic'>DOnec Honor placidoque decens reuerentia vultu</hi></l>
<l><hi rend='italic'>Corpora legitimis imposuere thoris,</hi></l>
<l><hi rend='italic'>Hinc sacra maiestas,</hi> quae mundum temperat omnem,</l>
<l><hi rend='italic'>Quaque die partu est edita, magna fuit.</hi></l>
</lg>
<p><gap desc='Greek word(s)' resp='sampling'/> Dysphemia autem infamia est.</p>
</div3>
<div3 id='FrRS.01.11.15' n='15' type='section'>
<head>DVODECIMI SPECTACVLI HYPOTHESIS.</head>
<p>SEd iam (vt ad calcem properemus) quid Eudoxiam poterat aptius quam Athanasia excipere, nam quemadmodum illa gloriosum nomen ex praeclare factis tribuit, ita Athanasia, in aeternum conseruat, cura enim vt Ecclesiastico xli. scribitur, habenda est de bono nomine, hoc enim magis permanet, quam mille thesauri pretiosi et magni, bonae vitae numerus dierum, bonum autem nomen permanebit in aeuum. In
<pb id='s215' n='215'/>
duodecimo spectaculo quod numerum zodiaci refert, sedebit Autocrator coelo sublimis in alto, cuius latus claudet Athanasia virgo, stellis vndiquaque radiantibus inspicientium oculos fulgore perstringens, et Mors terribili aspectu formidabilis immortalitate nominis victa pessundabitur. Erit et hoc pegma elaboratissimum nec indignum aspectu. In corona huius scriptum erit graece.</p>
<p><gap desc='Greek word(s)' resp='sampling'/>.</p>
<p><hi rend='italic'>Contende o Rex ad honesta, vt coelesti regno perfruaris.</hi> In basi vaticinium hoc.</p>
<l><hi rend='italic'>Gesta tua immortale decus nomenque parabunt,</hi></l>
<l><hi rend='italic'>Carole, concedet Mors quoque victa tibi.</hi></l>
<p>Autocrator. Personae.</p>
<p><gap desc='Greek word(s)' resp='sampling'/> Athanasia, id est, immortalitas.</p>
<p><gap desc='Greek word(s)' resp='sampling'/> Thanatos id est, Mors.</p>
</div3>
<div3 id='FrRS.01.11.16' n='16' type='section'>
<head>HYPOTHESIS VLTIMI SPECTACVLI.</head>
<p>IN postremo spectaculo Autocrator tot tantisque excultus virtutibus, et si dicere liceat, propemodum deificatus, Europam virginem pulcherrimam et a Ioue intactam complectetur, Graeciae vero crucem praeferentis, quae hactenus propemodum extincta et sepulta fuit, adiutrices manus porriget. Aphrica autem et Asia matronae peregrinis et externis vestibus amictae, genibus flexis, supplicibus manibus, Autocratorem adorabunt. Pax vero media inter vtramque, Bellonam conteret, porro dextrorsum stabit egregius belli dux caput Ottomanni in cuspide lanceae prafixum habens Leuorsum aut alter qui caput Magmed in summitate quoque lanceae geret.</p>
<p><gap desc='Greek word(s)' resp='sampling'/>. In huius pegmatis fastigio scriptum erit.</p>
<p><hi rend='italic'>Spartam nactus es, hanc orna.</hi> In corona vero hoc.</p>
<p><gap desc='Greek word(s)' resp='sampling'/>.</p>
<p><hi rend='italic'>Quemadmodum oculus corpori innatus est, ita et Rexmundo adaptatus est.</hi></p>
<p>In basi hoc, vaticinium.</p>
<lg>
<l><hi rend='italic'>Iam noua lux terris oritur, Pax alma redibit:</hi></l>
<l><hi rend='italic'>Et positis armis aurea secla fluent.</hi></l>
<l><hi rend='italic'>CAROLVS Europae Rector Libyamque Asiamque</hi></l>
<l><hi rend='italic'>Asseret imperio victor vbique suo,</hi></l>
<l><hi rend='italic'>Nunc implebuntur prudentum oracula vatum:</hi></l>
<l><hi rend='italic'>Grex vnus terris, Pastor et vnus erit.</hi></l>
</lg>
<p>Personae.</p>
<p><table rows="4" cols="2">
<row role="data">
<cell>Autocrator,</cell><cell>Europa,</cell>
</row>
<row role="data">
<cell>Pax,</cell><cell>Asia,</cell>
</row>
<row role="data">
<cell>Bellona,</cell><cell>Aphrica,</cell>
</row>
<row role="data">
<cell>Graecia,</cell><cell>Duces duo.</cell>
</row>
</table></p>
</div3>
<div3 id='FrRS.01.11.17' n='17' type='section'>
<head>FINIS ARGVMENTORVM. ANTE PORTAM VITEAM HOC ERIT IN ABACO SCRIPTVM EPIGRAMMA LATINIS CHARACTERIBVS, IPSAM VETVSTATEM REFERENTIBVS.</head>
<lg>
<l><hi rend='italic'>COntigit Imperium CAROLO sine sanguine auitum,</hi></l>
<l><hi rend='italic'>Arrisit coeptis PAX simul alma QVIES,</hi></l>
<l><hi rend='italic'>Rarescunt lites, rabidi siluere tumultus,</hi></l>
<l><hi rend='italic'>Omne nefas procul hinc exulat atque scelus.</hi></l>
<l><hi rend='italic'>Lumen Apollo nouum reddit, Fortuna tenorem</hi></l>
<l><hi rend='italic'>Vertit, Et in placidum est acta carina sinum.</hi></l>
<l><hi rend='italic'>Surgit ter magnus felici sydere CAESAR</hi></l>
<l><hi rend='italic'>CAROLVS, Europae gloria magna plagae,</hi></l>
<l><hi rend='italic'>AEqualem cui nulla quidem tot secla tulerunt,</hi></l>
<l><hi rend='italic'>Scilicet hoc magni sic statuere Dei.</hi></l>
<l><hi rend='italic'>Ad priscam vt redeat tandem Respublica formam,</hi></l>
<l><hi rend='italic'>Reddatur mundo iusque piumque nouo</hi></l>
</lg>
</div3>
<pb id='s216' n='216'/>
<div3 id='FrRS.01.11.18' n='18' type='section'>
<head>SALVETE PLVS MILIES LECTORES OPTIMI.</head>
<p>PRaeter spectacula superius leuiter attacta, exhibebuntur et alia neutiquam indigna, quae oculis cernantur benignioribus. Nam tota via, qua transitus erit, ab ipso ingressu, ad Caesareum vsque palatium, ab vtroque latere, columnis, aedificiolis, tabulatis, hostium exuuiis, cauliculis, imagunculis, triumphalibus ornamentis, passim decoratis clausa erit, sub quorum intersticiis inferne tediferi stabunt, colore vestium spectabiles, singulas singuli lampades manibus gestantes. Sub tabulatis coronamenta et hederarum topiaria, vernam et florulentam praebebunt lasciuiam. Caeterum, in summo praeter candelabra, praeter staticula, de auratis simillima, praeter cerata funalia stanneis lancibus imposita, sequentur ordine effigies primum ad dextram, Iouis, Dardani, Erichnonii, Troi, Ganimedis, Laomedontis, Priami, post hos seriatim sequentur Reges Albani, Mox vero Reges Romani, inde consules galeati omnes, postea Imperatores Romani Constantinopolitani, Germani, qui partim Laureis, partim corollis, et Diadematibus, vt conuenit insigniti erunt vsque ad Carolum Caesarem nostrum. Ad leuam vero Icones Tungrorum et Brabantorum, Regum et Ducum. Deinde inuictissimi et Potentissimi Hispaniarum Reges, a Tubale ad nostrum vsque Caes. Carolum, ante catalogum Regum dextri lateris stabit Aquila, cui subditum erit hoc distichon.</p>
<lg>
<l><hi rend='italic'>Auspiciis quam Roma meis succreuit et aucta est.</hi></l>
<l><hi rend='italic'>Hii sacri vultus, effigiesque docent.</hi></l>
</lg>
<p>Ante Carolum ducum Tungrorum et Brabantiae cernetur Leo aureus: cui et hoc subfixum erit; <hi rend='italic'>Tungrorum series sequitur procerumque Brabantum,</hi></p>
<l><hi rend='italic'>Quis ducibus toties victor ab hoste redi.</hi></l>
<p>Iam vero ante ordinem Seren. Regum Hispaniae erit tabernaculum Castellae, Legionis et Granatae insignibus spectabile, cui inscriptum erit hoc Lucii Flori, Hispania bellatrix prouincia, equis et armis nobilis, seminarium hostilis exercitus. Hannibalis eruditrix, cuius reges sequenti catalogo demonstrantur. Ad haec singula illustrium Iconia simulachra, ordibus viridantibus, ex hedera, malis, floribus auroque complexis erunt concinniter inclusa, quas bini coelestes Cupidines dextra, leua autem taedas ardentes lancibus stanneis inclusas sustinebunt. In staticulis nunc hoc abaco inscriptum erit elogium DIvo CAROLO, modo illud IMP. CAES. OPT. vt intelligatur quicquid positum erit Diuo Carolo Aug. foelicissimo esse et nuncupatum, et sacratum. Visentur etiam in singulis tabulatis insignia imperialia, et alia quaedam aspectu non ingrata. Omittimus impraesentiarum, (quippe qui breuitati studeamus) pegmatum ornatus, in quibus symbolicae deorum dearumque imagines, pictae sunt, Insuper et peripetasmatum, aulaeorum, peristromatum, velorum picturatorum, tapetium, stragulorumque magnificentiam, Symphoniacorum et Musicorum harmonias, choraularum modulationes, tibicinum clangores, atque id genus voluptates, non aures modo sed et animos reficientes. Denique quid commemorem cereos? quid taedas? quid funalia ab vtroque latere transitus locata? quid radiorum in sublime proiectus? quid ignium crepitantium volatus? quid flammarum per aerem discursus? quae omnia longum esset sigillatim recensere. Habes optime Lector, vtcunque attacta verius quam explicata solennis huius pompae capita et argumenta, quae partim clementissimi Caesaris nostri CAROLI dotes Imperio dignas declarant, partim orbis nouam foelicitatem designant, qua CHRISTO OPT. MAX. (conatus sanctissimos principis nostri bene fortunante) fruiturus est, horum partem iam conspeximus, partem certa spes est nos aliquando conspecturos, Superest illud votis publicis comprecari, vt CAROLVS orbe pacato, nos CAROLO quam diutissime et fruamur, cuius sacrosancta maiestas semper esse dignabitur huic inclytae Antuerpiae nostrae fauens ac propitia, cum non alia sit illius obseruantior. DIXI.</p>
<lg>
<l><hi rend='italic'>Petrus Aegidius ab actis ciuitatis scribebat,</hi></l>
<l><hi rend='italic'>Cornelius Grapheus a Secretis characteres faciebat,</hi></l>
<l><hi rend='italic'>Pictores ducenti et quinquaginta ex ciuibus pingebant,</hi></l>
<l><hi rend='italic'>Fabri lignarii trecenti ex ciuibus extruebant,</hi></l>
<l><hi rend='italic'>Michael Hillenius typis excudebat,</hi></l>
<l><hi rend='italic'>Fides et Amor instigabant.</hi></l>
</lg>
</div3>
</div2>
<pb id='s217'/>
<div2 id='FrRS.01.12' n='12' type='chapter'>
<head>GERHARDI NOVIOMAGI VITA PHILIPPI BVRGVNDI.</head>
<pb id='s218' n='218'/>
<div3 id='FrRS.01.12.01' n='1' type='section'>
<head>LECTORI SALVTEM! BVRCARD GOTTHELF STRUVE</head>
<p><hi rend='italic'>GErhardus Geldenhauer, a patria dictus Nouiomagus, litteris humanioribus, Alexandro Hegio et Io. Ostendorpio ducibus, Dauentriae primum incubuit, post, Louanii ad studia Philosophica se adplicauit, ac talem se gessit, vt dignus esset, alios docendi. Ibidem cum viris eruditis, inter quos Erasmus erat Roterodamus, familiarem contraxit amicitiam. Excelluit potissimum in arte poetica. Hinc, dum viginti versus in Maximilianum composuisset, illos scilicet, quos huic historiae videmus subnexos, Maximilianus illum Thenis Brabantiae oppido a. 1517. laurea poetica ornauit. Inde ordinis Cruciferorum Monachus factus, Antvverpiae per aliquot tempus vixit, sed in aulam Caroli Austriaci, qui postea factus fuit Imperator, vocatus, ipsi a sacris fuit, lectionibus et historiis. Ipso vero in Hispaniam abeunte, ad Philippum Burgundum, Episcopum Traiectensem se contulit, eidemque a sacris et secretis fuit in lingua latina, atque in cubiculo a lectionibus per annos duodecim, vsque ad mortem Episcopi. Ipse de hoc testatur, dum in hac Historia de Philippo Burgundo dicat; me praelectore, Historicos latinos, quotquot extant, attentissime audierat. Post Philippi mortem, easdem functiones in aula Maximiliani Burgundi obiit, qui vnus erat ex filiis naturalibus Maximiliani I. Anno 1526. VVittebergam mittebatur, vt statum Academiae, et Ecclesiae examinaret. Singulare in itinere fatum experiebatur: In latrones enim incidebat, qui caput ipsius securi fere diuidentes ipsum apud Brunsuicum humi stratum spoliauerant, et mortuum credentes in sylua reliquerant. Euasit tamen, VVittebergam venit, ibidemque omnia probe examinans, redux factus, Ecclesiae statum doctrinae Prophetarum atque Apostolorum conformem esse iudicabat. Hinc, relicta Religione Pontificia, VVormatiam abiit, vbi matrimonium contraxit, atque erudiendae iuuentuti vacauit. Inde Argentoratum delatus, varias cum Erasmo habuit controuersias, demum scholae Annaeae apud Augustanos, quaeanno. 1531. fuit erecta, primus Rector constitutus</hi> <note>Car. Stengelius Rer. August. p. II. c. LXV. n. 36. <hi rend='italic'>Vlricus Langenmantelius Patricius Augustanus Canonicus San. Mauritianus legauerat stipendium quoddam V. pauperibus studiosis legitimis ciuium filiis, qui iam LL. AA. Baccalaurei creati essent, vt SS. Theologiae studio incumbere possent. At Senatus anno CI? I? XXXI. Scholam ex illo legato ad D. Annae aperuit, cuius primus Rector fuit Gerhardus Geldenhaurius Nouiomagus, qui multa scripsit, qui Gesnerus in Bibliothecarecenset.</hi> Eadem recensens Werlichius Augspurg. Chronic. <hi rend='italic'>p. III. p. 23.</hi> nisi quod male dicat, illum ex Bauariae oppido Neuburgo fuisse oriundum.</note>
<pb id='s219' n='219'/>
<hi rend='italic'>Marpurgum postea accitus, primum historias, dein Theologiam ab anno trigesimo quarto seculi decimi sexti ad quadragesimum secundum vsque docuit, quo anno die X. Ianuarii peste fuit extinstus.</hi> <note>Plenius ipsius vitam exposuerunt Melchior Adami in vitis Theologorum. <hi rend='italic'>p. 43.</hi> Vossius <hi rend='italic'>de Historicis latinis lib. III. c. X. p. 654.</hi> Freherus <hi rend='italic'>Theatro Viror. clar. p. 614.</hi> Valerius Andreae <hi rend='italic'>Bibl. Belg. p. 273.</hi> Baelius <hi rend='italic'>Dictionaire Historique et Critique p. 1320.</hi></note></p>
<p><hi rend='italic'>De hac autem, quam in praesenti exhibemus, Historia, Vossius</hi> <note><hi rend='italic'>lib. III. c. X. 614.</hi></note> <hi rend='italic'>sic testatur:</hi> Scribit idem in praefatione opusculorum illustratae Germaniae Marpurgi editorum, vt in familia Philippi a Burgundia multis annis vixerit. Addit hinc de eodem, voluit ille per me notari, si quid in sua dictione, aut in finitimis regionibus, memoratu dignum actum esset: sed ea conditione, vt singulis mensibus, quae annotaram, ipsi et a consiliis praelegerem: quod cum facerem, admonebant: si quid perperam, si quid parum considerate scriptum audissent, id mutarem. Philippus ille a Burgundia, quem dixi, filius fuit Philippi Boni, frater Caroli Audacis, ac Dauidi fratri in episcopatu Vltraiectino successit, atque anno obiit CI? I? XXIV. Huius episcopi vitam fide optima idem Nouiomagus consignauit: eam vero dicauit Margaritae Austriacae, Belgicae Gubernatrici: cuius Philippus illi erat auunculus magnus. Excudit Egenolphus Argentorati anno CI? I?XXIX. <hi rend='italic'>Iniquior tamen in hanc Historiam est Valerius Andreae, dum ait:</hi> verum libellus hic, quod monitum lectorem velim, totus haereticus est. <hi rend='italic'>Scripserat enim hunc librum, postquam VVittebergae fuisset: hinc luxum et fastum Pontificiorum saepius notat. Verax igitur est Historicus, ita, vt nec vitia Philippi reticeat. Et licet Antonius Matthaei et Baelius eundem notent, quod fere sub initium scripserat:</hi> quare non tam amabat quam amabatur, lasciuiores enim quaedam matronae in tantum eum, seposita omni verecundia deperibant, vt harum caussa fere in vitae periculum incidisset, nisi is, qui ei mortem intentaturus putabatur, occisus fuisset: <hi rend='italic'>cum tamen satis constaret, quam fuerit lasciuus. Sed neque hoc in casu fauori quidpiam indulsisse Nouiomagum, crediderim ex eo, quod exeunte hoc libello, ipsum in adolescentularum amoribus notet tanquam ardentiorem. Distinguenda ideo erunt tempora, et cui iuuenis non deditus erat, lasciuiam exercuit in aetate prouectiori. Praeter hanc Historiam consarcinauit ille Batauorum Historiam, epistolam de Ciuitatibus infra Coloniam Agrippinam, aliamque de Zelandiae situ, praeter ea, quae ex vernaculo in latinum transtulit sermonem. In epistola ad Margaretham dedicatoria, promittit septem suae aetatis libros Historiarum, quos iam ad incudem se reuocare refert, ac sub Margarethae auspiciis, in publicum ait prodituros. In ipso etiam hoc libello prouocat ad librum primum et septimum. Ansam conscribendis hisce septem Historiarum libris, sine dubio ipsi dederat Philippus Burgundus, prout supra iamdum ex Vossio annotauimus. Huncautem libellum Antonius Matthaei Veteris aeui analectis</hi> <note><hi rend='italic'>Tom. I. p. 216.</hi></note> <hi rend='italic'>inseruit, eidemque notas adiecit prolixiores. Addi quoque meretur Vita Philippi Burgundi, quae</hi>
<pb id='s220' n='220'/>
<hi rend='italic'>in Suffridi Petri Appendice</hi> <note><hi rend='italic'>p. 186.</hi></note> <hi rend='italic'>ad Io. a Becka Chronicon Vltraiectinum reperitur, eiusdemque vita a Guilielmo Heda, in Historia Vltraiectina descripta, cum Arnoldi Buchelii notis. Vitam Eius dem peculiari etiam libello scripsit Adrianus Barlandus</hi> <note>de hac ipse Barlandus in Catalogo Episcoporum Traiectensium p. 107. <hi rend='italic'>Philippus a Burgundia, Diui Maximiliani Imperatoris et Caroli nepotis eius tam Hispaniarum Regis auctoritate adactus potius quam tale quid ambiens, Episcopus et princeps Vltraiectinus honorifice inauguratus est. Nihil ab inito pontificatu antiquius habuit, quam in omnibus fratrem suum Dauidem imitari, pacifice (quantum per factiosos quosdam licuit) praeesse, arces collabascentes restaurare. Huius vitam quia peculiari libello scripsimus, hic non opus est repetere. Praefuit annis sex, mensibus vndecim, diebus quatuordecim. Obiit Dorestati anno 1524. Septima die Aprilis AEtatis anno LIX.</hi></note> <hi rend='italic'>Accessit in fine huius Historiae</hi> EMVNDI DINTERI Genealogia Ducum Burgundiae et Brabantiae, Flandriae et Hollandiae Comitum. <hi rend='italic'>Dinterus a vico Dinter Maeslandici territorii in agro Syluae ducensisic dictus, Antonio I. Ioanni III. Philippo I. et II. Brabantiae Ducibus a secretis erat. Post aulicae pertaesus vitae, sacris initiari voluit, a Philippo Bono, Burgundiae Ducae constitutus est Canonicus D. Petri Louaniensis. Inde ad Corsendoncanum, Canonicorum Regularium S. Augustini Coenobium prope Turnhautum, Brabantiae municipium, quinquagenario maior sese contulit. Bruxellas reuersus, vita excessit in palatio anno Domini CI?CCCCXLVIII. ad D. Iacobum in Monte frigido sepultus. Inscriptio sepulcri eius insacello Venerabilis Sacramenti Bruxellis reperitur, atque talis est:</hi></p>

<p>D. O. M.</p>
<p>HIC IACET MAGISTER EMONDVS DE DYNTER ILLVSTRIVM PR. ET DOMINORVM QVONDAM ANTONII IOHANN ET PHILIPPI ETC. NEC NON PHILLIPPI BVRGVNDLE ET BRAB. ETC. DVCVM SECRETARIVS, QVI OBIIT A. D. M CCCC XLVIII. M. FEBR. XVII. CVIVS ANIMA R. I. P.</p>

<p><hi rend='italic'>Breuis est Brabantiae Ducum Genealogia, quam, vt Valerius Andreae ait:</hi> ab Hectore Troiano fabulose deducit, Hunibaldi nugas imitatus: eandem vero ad normam Genealogiae Christi a Matthaeo expositae, direxit.</p>
</div3>
<pb id='s221' n='221'/>
<div3 id='FrRS.01.12.02' n='2' type='section'>
<head>VITA ET OBITVS CLARISSIMI PRINCIPIS, PHILLIPPI A BVRGVNDIA, BONI PHILIPPI BVRGVNDIONVM DVCIS FILII. IN QVA NON PAVCIS LOCIS, CHRISTIANI PRINCIPIS EXEMPLA PROPONVNTVR, ET ORIGO BELLI INTER EPISCOPVM VLTRAIECTINVM, ET CAROLVM GELRIORVM PRINCIPEM INSERITVR.
I T E M GENEALOGIA DVCVM BVRGVNDIAE, BRABANTIAE, FLANDRIAE, HOLLANDIAE, ETC. AB HECTORE TROIANO, AD CAROLVM QVINTVM IMP. GAESAREM AVGVSTVM VSQVE DEDVCTA, AVTHORE EMONDO DINTERO, VIRO PRVDENTISSIMO.
CLARISSIMAE ATQVE CLEMENTISSIMAE PRINCIPI DOMINAE MARGARITAE ARCHIDVCI AVSTRIAE, DVCI BVRGVNDIAE, BRABANTIAE, ETC. GERARDVS NOVIOMAGVS S. P. D.</head>
<p><hi rend='italic'>QVum paternum stemma tuum, clementissima Princeps, quod ab Habspurgiis progressum, in Augustum vsque culmen virtus euexit, ab omnibus latine et germanice legatur, non ingratum clementiae tuae fore putauit, si etiam materna tua origo, qua nullum habet hic orbis illustriorem, diuulgaretur. Nactus enim vetustum Burgundici atque Brabantici stemmatis exemplar, quod prudentissimus vir Emondus Dinterius, proaui tui, boni ducis Philippi, a secretis conscripsit, id in Maternae familiae tuae aeternum decus, typographis edendum commisi. Non quod huiuscemodi editione, aut blandiri velim, aut aliquid munusculi emendicare, sed vt adpareat, solam virtutem vere nobilitatis esse propagatricem, a qua vbi posteri degenerare coeperint, diuites, potentes, tyrannos, nominari posse, germane nobiles non posse. Id quod Iuuenalis elegantissima satyra notauit, quod si nonnulli sanctuli nobilium praeceptores discipulis praelegere didicissent, non haberemus forte, tot nobiles tam in omnem libidinem, in omnem crudelitatem propensos. Inter Christianos tamen, (vt id quoque addam) nemo non nobilis est, qui innocentia, clementia beneficentia, excellit. Quae Christianae nobilitatis dotes in te lucidius emicarent, si ab aula pariter et auribus tuis arcetentur, fucati, cucullati, albati et atrati adulatores, qui nominis tui authoritate, in suum commodum, suam tyrannidem, non sine sanguinis (horrendum dictu) effusione abutuntur. Quos si ego imitari vellem, sic scriberem. En habes, Diua Margarita, Augusta maternum genus, quod non magis te illustrat, quam tu illud, quae es Regis et Augusti filia</hi> <note>Margaretha hac est Maximiliani I. Augusti filia, Iohanni Hispaniae Infanti Ferdinandi Catholici filio nupta, Philippi Austriaci, qui ex matrimonio cum Iohanna Hispanica, defuncta ipsius matre Isabella, Rex Castiliae factus, soror, Caroli V. Regis Hispaniae et Augusti amita.</note> <hi rend='italic'>regis vxor, regis soror, regis et Augusti amita, et huiuscemodi non pauca. Verum videor mihi nunc simplicius, amantius, et restius dicere. Habes Clementissima Margarita, maternam originem, quam nisi, vt facis, benignitate, mansuetudine, liberalitate exornaris, perpetuo illa tibi dedecori futura est. Praemisi huic Genealogiaetuae, vitam Philippi a Burgundia, magni auunculi tui, quod in ea vt nobilissimae optimaequa Principis Mariae matris tuae, honorifica fiat mentio, et nonnulla contineantur, quae ad improbos huius temporis mores corrigendos, conductura putarim, quae si Clementiae tuae placuisse sensero, septem historiarum nostrae aetatis libri, quos ad incudem reuocaui, sub foelicissimi nominis tui auspicio, in publicum tandem prodire audebunt, Bene vale.</hi></p>
<pb id='s222' n='222'/>
<p>Philippus a Burgundia natus est Patre Philippo Burgundionum duce, illo qui a mira erga suos charitate, pacis studio, morum facilitate, Boni cognomentum sortitus est. Matre Margarita Postia, foemina, adeo insigni formae venustate, et inculpata pudicitia, vt viris admirationi, foeminis exemplo fuerit. Mortuo patre, Carolus belligerator ille, tantarum ditionum haeres, inito principatu, maluit vicinos principes bello lacessere, quam Spartam suam, vt prouerbio dicitur, exornare. Quare Philippus frater, natu minimus, negligentius a Carolo haberi videbatur. Sed diligens vigilantissimae matris cura, tantae spei filio, non defuit. Intra paucos vero annos Carolus Dux, quum vincendo, etiam Regibus formidini esset, in bello caesus occubuit. Post cuius mortem Maria ipsius filia, Maximiliani Austrii vxor facta cum marito apud Belgas, et bonam inferae Germaniae partem, regnare coepit. Interea Philippus Bruxellae celebri Brabantiae oppido, sub matris oculis educabatur. Cuius familiae tanta erat modestia et sanctitas, vt sacrarum virginum domicilium, dici iure potuisset. Aderat puero paedagogus, quinquagenario maior, vir prudens, qui ita eius curam gerebat, vt si pater fuisset, non potuisset aut solicitius aut amantius. Latinas literas (pro illo seculo) satis feliciter didicit, ingenio enim valebat simul et memoria, Selegerat ei mater condiscipulos et coaetaneos, non tam generis nobilitate, quam morum innocentia insignes, a quibus neque audiret neque videret, quod teneram aetatem inficere posset. Lusus erant, trochus, pila, sphaerae, quibus et corpuscula exercentur, et animi non facile corrumpuntur. Sic educatus et doctus, in aetatis annum vsque duodecimum, a nobilissima Maria, in aulam accersitur, in qua ita vixit, vt ipsi Mariae patruus, non secus ac liberi curae esset, atque amaretur. Cuius ipse vicissim, tota vita adeo gratus admirator fuit, vt si quis foeminam quampiam, a pulchritudine, a comitate, ab industria, a pudicitia, ab amore in coniugem, ab administrandae rei siue priuatae, siue publicae, prudentia, laudasset, statim ille suam praeferebat Mariam, idque talibus verbis, eo affectu, vt facile intelligeretur, eum procul ab omni adulationis suspicione abesse. Prima stipendia sub Maximiliano Archiduce fecit, cui tam charus fuit, vt dum is Aquisgraniis in Regem coronaretur, equestris ordinis insignia, ab eo acceperit. Non potuit generosus animus diu latere, nondum enim decimum octauum aetatis annum attigerat, quum Grauelingae (Flandriae id oppidum est, militiae praefectus, multum gloriae meruit, charus commilitonibus omnibus, vtpote, qui morum facilitate, et summa erga omnes benevolentia, a Philippi patris (cui etiam facie ac totius corporis lineamentis similimus erat) moribus, non degeneraret. A Grauelingae praefectura, Cortracum celebrius oppidum accitus, magna laude et industria rem militarem administrauit. In eo tumultu, quo Flandri Maximiliano Regi offensi, totam principis ditionem in duas partes distraxerant, Philippo a Cliuis (Rauesteinus dicitur) adhaesit. Tribuebat hoc inprimis Principi Philippo, vnico Mariae suae filio, cuius causam Flandri vna cum Rauesteino, tueri sese affirmabant, deinde ipsi Rauesteino cui Anna a Burgundia soror, nouerca erat, sed talis, quae erga priuignum matris affectum aequaret, postremo Flandriae, cuius prudentissimi magistratus et nobilitas, nullo non honoris genere ipsum semper prosequuti fuerant.</p>
<p>Rebus tandem inter Maximilianum Regem et aduersam partem compositis, optimum Dauidem fratrem suum Vltraiectinum tum Principem et Episcopum adiit,
<pb id='s223' n='223'/>
qui eum vere fraterno affectu excepit, amabat, honorabat, assidueque lateri suo adhaerere cupiebat, ac tantae ditionis successorem relinquere, quod constantissime tum renuit, alioqui facile, etiam applaudentibus tam Vltraiectinis quam Transisulanis, fratri coadiutor (vt dicitur) factus fuisset.</p>
<p>Eo tempore, iuuenili supraque modum amabili forma erat, oculis nigricantibus et nescio quid Cupidinem eiaculantibus, ore roseo, mento prima lanugine herbescente, gracili corpore decoraeque proceritatis, moribus vero et conseruatione ita compositus, vt magis Parthenius quam Philippus, adpellari potuisset. Quare non tam amabat quam amabatur, lasciuiores enim quaedam matronae, in tantum eum, seposita omni verecundia, deperibant, vt harum causa fere in vitae periculum incidisset, nisi is qui ei mortem intentaturus putabatur, occisus fuisset. Ea res et ipsi qui coactus occiderat, et Dauidi fratri non parum moeroris attulit.</p>
<p>Mortuo Dauide, fraternae haereditatis parte accepta, ad Burgundicam aulam summa multorum expectatione rediit, adeoque clarus Philippo tum Principi extitit vt eum patris fere loco habuerit, quod vt reipsa quoque ostenderet, clarissimo eum ordini Equitum aurei velleris adscriptum torque donauit, ac toti suae familiae praefecit.</p>
<p>Philippo postea rege, ex Hispaniis reduce, Anna a Burgundia, Adolphi Ducis Cliuensis (Rauesteinum vulgus nominabat) vxor moritur, Philippo fratre, haerede ex semisse declarato. Auctis itaque opibus, nihil magis in votis habuit, quam ab aulicis turbis procul abesse, sibique viuere. Verum quominus voti compos factus sit, Philippi Regis regius erga eum affectus in causa fuit. Praefectus enim ab eo rebus maritimis, et regiarum classium dux constitutus est, in qua praefectura, ea quae ad totius Zelandiae, nautarumque commodum spectabant, non minus, quam suam ipsius domum, curabat. Nihil erat quod ad militiam, remque navalem pertinebat, cuius non esset peritissimus. In hac fortunae potestatisque licentia, neminem suorum aut exactionibus, aut precibus, quibus contradicere non liceret, grauauit vnquam.</p>
<p>Quum Philippus Rex, aliquot Gelriorum oppidis occupatis, in Hispanias proficisceretur, huius potissimum fideli prudentiae et solicitudini, deuicta Gelriae pars credita est, quam tam vigilanter custodiuit, vt non modo nihil, neque aperto Marte, neque per insidias ei ablatum sit, verum etiam, vt hostium non infimi, eius amicitiam, occultis legationibus ambierint. Mortuo in Hispaniis Philippo Rege, Gelriorum dux, cristas engere, Hollandos et Brabantos finitimos, Gallorum auxilio fretus depraedari coepit. Tum a Philippo Vuageninga oppidum, obsidione cinctum est, quod quominus aut vi aut deditione subactum sit, in culpa fuit is, qui tum Burgundicis rebus praeerat, cuius iussu obsidio quum iam iam oppidum capiendum esset, soluta est. Quod adeo Philippo displicuit, vt prouinciam vti susceperat integram, successori volens cederet. In Venloae quoque obsidione, multa, ipso totis viribus renitente, temere frustraque tentata sunt. Post tantos labores, in Zelandia quiescere decreuerat, verum id minime conceditur, legatus enim a Maximiliano Augusto, et Carolo Hispaniarum principe Romam ad Iulium secundum Pontificem Maximum mittitur. In ea legatione, supra quam dici potest honorifice ab omnibus Italiae Principibus et ciuitatibus exceptus est, praecipue tamen, a principe Mirandulano, Veronensi et Florentinis. Pontifex Iulius, plus ei honoris exhibuit, quam vlli intra centum annos legato exhibitum, memoriae proditum est. Honorabat in eo Burgundicum nomen, vbique terrarum celebratissimum, mirabatur in vno homine, tantam fere rerum omnium peritiam. Sive enim cum illo pacis, siue belli negotia (quae etiam Iulio Cano arridebant) tractaret, summam vtrorumque in Philippo scientiam experiebatur, licet hic pacis semper fuerit amantior. Delectabatur ille picturis, habebat hunc eius artis iudicem simul et artificem, pictoriam enim et aurifabrilem, adolescens didicerat. De Architectura
<pb id='s224' n='224'/>
erat sermo, nouerat hic eius artis, dimensiones, proportiones, symmetrias. De basibus, columnis, epistyliis, coronamentis, atque id genus reliquis, adeo exacte disserebat, vt ex ipso Vitruuio eum singula legere putares. Si de fontibus, atque ductibus, thermis sermo incidisset, nihil harum rerum hunc latere adparebat. Itaque factum est, vt Iulius eum summopere amaret, multaque vltro offerret, quae alii ambire solent. At ea animi celsitudine erat, vt nihil a Iulio acceperit, praeter statuas marmoreas duas, quarum vna Iulii Caesaris, altera Haelii Hadriani erat. Nihil magis eum Romae delectabat, quam sacra illa vetustatis monumenta, quae per clarissimum pictorem Ioannem Gossardum Malbodium, depingenda sibi curauit. Legatione peracta, in Brabantiam rediit. Interrogatus vt placeret Roma, nullum locum magis placere asseuerabat, si illa scelerum fex (quos Curtisanos vocant) procul isthinc ablegaretur. Ciues Romanos, qui veteres nominantur, graues esse viros dicebat. Sacrificorum, Episcoporum, Cardinalium, Pontificis Maximi non minus impudentem quam impurum luxum ac fastum, ita execrabatur, vt affirmaret se non dubitare, quin gentiles et pagani (vt dicimus) castius, innocentiusque vixerint, quam hi, qui nunc christiano orbi, religionis leges praescribunt. Addebat, se vidente, Cardinales quosdam primi nominis, dum sacrae reliquiae populo, et praecipue Germanis nostris venerandae ostenderentur, exertis linguis, ac digitis in turpem modum compositis, nostrorum simplicitati insultasse. Nihil apud hoc nominum genus sacrum esse referebat, praeter aurum, et quae vel nominari nefas sit. Curtisanos autem, et inprimis nostrates, qui ibi sacerdotia, laboris mercedem accipiunt, si quis se coram nominasset, expuebat. Sciebat enim qua humilitate qua subiectione, sanctissimis illis atque reuerendissimis, grati fuissent. Nihil ei (vt paucis dicam) Romae placuit, praeter coelum et solum, lapides et ligna, et ciues illos Romanos, quorum meminimus.</p>
<p>Hac legatione, inter caetera, hoc assequutum se praedicabat, quod plurimorum Romanorum Pontificum Maximorum diplomata, leges, decreta, indulgentias, vt meras imposturas, vt plus quam perniciosa veneficia, detestaretur. Hinc etiam sacerdotes et monachos, qui a talibus portentis pendent, vt eorundem scelerum reos ac socios, contemnebat.</p>
<p>Sed vt ad gesta ipsius reuertamur, quum Caroli Principis soror, Isabella, Christierno Danorum Regi desponsata esset, ipsi hoc muneris ab Augusto sponsae auo, et Carolo iniunctum est, vt eam ad sponsum vsque illorum nomine comitaretur ac deduceret. Quo munere magnifice functus, dum in patriam reuertitur, pestilentia naues inuasit, in sua etiam naui, Balduini a Burgundia fratris sui, filia, quam ei nobilissima domina Marina Maurica pepererat, hoc morbi genere correpta obiit. Cuius mortem tulit aegerrime, quum quod virgo erat ea venustate, iis moribus, vt Charitum vnam dicere potuisses tum quod nobilissimo eam marito destinaret. Sed ea est fere rerum omnium conditio, vt optimis quibusque citius priuemur, pessima tenacius adhaereant.</p>
<p>In patriam reuersus, totus exornandae arci suae Suytburgo intentus, inter fabros, architectos, sculptores et pictores versabatur, adeo familiariter vt vnus illorum putaretur. Aderant ei et versificatores, qui picturas atque structuras carminibus ornarent, vt vtramque picturam, et loquentem et tacitam, ostentare posset Excellentes in quauis arte artifices, miro fauore prosequebatur, domique suae liberaliter alebat. Accersierat sibi magnis expensis, pictores et architectos primi nominis, Iacobum Barbarum Venetum, et Ioannem Malbodium, nostrae aetatis Zeusim et Apellem. Bonarum praeterea literarum professores mire amabat. Ex horum numero inprimis sibi familiares fecerat D. Erasinum Roterodamum, in optimis studiis orbi notum, et Ioannem Paludanum Louaniensis Academiae rhetorem. Dum ita domi, relicta aula, semotus procul ab omni ambitione, sibi viuere incipit, Carolus Rex, magnum auunculum honorare volens, onerat maxime, quod vt
<pb id='s225' n='225'/>
aliquanto altius repetam, res ipsa postulat. Fridericus Marchio Badensis, quum viginti duobus ferme annis, Vltraiectini Episcopatus munere, non sine seditione et bello, functus esset, senio pariter et morbis fractus, cupiebat hoc munus in alium quempiam transferre, ea conditione, vt aliquot aureorum millia acciperet numerata, aliquot ad vitam annua. Quumque in Galliis et Anglia, id frustra tentatum esset, tandem ad Carolum venit, Episcopatum certis conditionibus offert. Consultum est aliquandiu ea de re, visa est multis Friderici oblatio, non solum non aspernanda, sed obuiis etiam vlnis acceptanda. Tum quod Gelriis Hollandiam per agrum Vltraiectinum depraedantibus, iter minus peruium fore putabatur, si Episcopus ex Caroli sententia praeficeretur, tum quod factiones, quae sunt inter Hollandos et Vltraiectinos, hoc modo paulatim sopiri tollique possent. Cum Friderico Episcopo, facile conuentum est, de Romano Pontifice, qui huiusmodi in rebus, membranas et plumbum vendit, modo pecunia numeretur, nihil dubitatum. Hoc vnum inquirebatur, quis e Principum numero, in Friderici locum aptior sufficeretur.</p>
<p>Tandem auditis sententiis, relatum est Carolo, nullum adhuc ad hanc provinciam subeundam Philippo Maris Praefecto, aptiorem reperiri posse, quod aliquandiu apud Dauidem Episcopum egisset, Vltraiectinorumque mores cognitos haberet, et ciuitatibus ac nobilitati notus esset.</p>
<p>Erant qui hoc consilii, non simplici animo, neque ornando Philippo datum, affirmarent, sed potius vt hoc honestiore quodammodo titulo, ablegaretur. Opponebat enim se interdum liberius consiliariorum sententiis, praecipue quando de exigendis pecuniis, ab agricolis, piscatoribus, et istiusmodi paupere plebecula, agebatur. Compertum enim habebat, qua libertate sub Philippo patre, et Carolo fratre Ducibus, egissent, et qua plus quam Gallica seruitute, iam indies magis ac magis premerentur. Placet consilium Carolo. Adprobat Fridericus, accersitur Philippus, res magnificis verbis proponitur. Stupet primo Philippus, deinde aliquantulum secum deliberans, aetatem excusat, addit etiam si anni paterentur, prohiberi tamen se ab hac prouincia, literarum inscitia. Respondetur, AEtati multum adesse authoritatis, nec rebus gubernandis vllam aptiorem, literarum imperitiam, eruditos consiliarios abunde suppleturos. Accedunt ad haec Caroli tanti Principis iunctae authoritati preces. Quid ageret Philippus? Consentit. Mox aguntur gratiae, et Principis et Reipublicae nomine. Pollicetur praeterea Carolus, se se omnes expensas in hoc negorium necessarias, exoluturum, ditionemque Vltraiectinam non secus habiturum ac defensurum, quam Hollandiam, et optimam quamque suae ditionis partem. Solus Vltraiectinorum adsensus restabat, ad quem obtinendum Maximilianus Comes ab Horne, dominus ita dici coeptum, Gasbecanus, mittitur, qui propter quaedam liberius, quamquam vere, in Vltraiectinorum consilio dicta, speciosas verborum ambages, pro responso ad Carolum refert. Rursus ergo eadem de causa, Henricus Comes Nassouius Vltraiectum venit, talia habens in mandatis, qualibus si Vltraiectini, suorum commodorum negligentes, contradicere obstinatius pergerent, experirentur tandem, quid esset oblatum Caroli fauorem aspernari. Magna Vltraiectinorum pars, Fridericum exosum, habebat, et (vt sunt fere omnes nouarum rerum cupidi) successorem ei datum videre cupiebat. Verum in Philippum (nescio quo metu animi) non indinabant. Transisulani, memoria Dauidis optimi praesulis accensi, Philippum facile videbantur in Principem suscepturi. Tandem communibus sententiis, tam Vltraiectini quam Transisulani, Caroli precibus consentiunt. Mittitur post haec Romam. P. M. confirmat omnia, numerata tamen prius duodecim millium Ducatorum summa. Tanti constabat Episcopum Vltraiectinum fieri. His peractis, magno Burgundiae nobilitatis comitatu, Vltraiectum Philippus ingreditur, ac plausibiliter (si externa erga nouum Principem officia spectes) suscipitur. Qua de re, quia in epistola ad
<pb id='s226' n='226'/>
Paludanum rhetorem, quaedam indicauimus, et in primo libro Historiarum, nostrae aetatis diligentissime scripsimus, hic nihil amplius addetur. Factus Vltraiectinorum Princeps et Episcopus, cum quibusdam amicis priuatim contulit, de statutis Synodalibus recognoscendis, de feriarum numero minuendo, de prouisorum ac Decanorum (ea sunt odiosa cuiusdam iurisdictionis nomina) tyrannide cohercenda, de tot ociosis hominibus ad sacerdotia non admittendis, de validis mendicantibus tollendis, de pauperum cura gerenda, de clamosis illis concionatoribus, praecipue mendicantium ordinum, cohibendis, de bonis et doctis Concionatoribus instituendis, et huiusmodi multis aliis, quae ad Reipublicae commodum et verum Christianismum spectare videbantur. Verum quo minus haec prudentissimi Principis consilia succederent, consiliarii iurisconsulti duo, in causa erant. Hi enim dum vtraque manu aperta ac protensa, suis commodis consulunt, magno fremitu clamitare coeperunt. Haec consilia non fore e re Principis, multumque culinae obfutura. Quare conniuente Principe (vt erat mansueto animo) omnia veteri more apud hos venalia erant. Princeps igitur imperiosis illis consiliariis assidue occinentibus, ne his rebus se occuparet, quarum imperitior esset, sineret illos harum subire et molestiam et inuidiam, facile cessit, atque ad reficiendas arces animum intendit.</p>
<p>Inprimis vero veterem Dorestati arcem, nouis artificiis commodiorem fecit, picturis, sculpturis, figulinisque talibus exornauit, quales vix ipsam Italiam habere crediderim. Praeterea, propugnaculis, armis, bombardis, eam accuratissime muniuit. Caeterarum vero arcium praefectis vt idem facerent, iussit. Haec agentem interturbant paulisper equites, qui sub Friderico Episcopo stipendia non soluta conquerebantur, hi enim occupata Oldensala oppido, et arce Laga, in ipsis fere Suollanis portis, vbi tamen Princeps erat, ferro et igni grassabantur. Verum hic tumultus, soluto stipendio breui, licet non sine graui agricolarum damno, sedatus est. Obequitabat post haec, Philippus in ditione Transisulana, multa in bonum publicum aut corrigens, aut constituens. Si quando, vno in loco aliquandiu morari, rerum necessitas coegisset, diem fere in hunc modum partiebatur. Primam eius partem precibus, e more legendis dabat, in quibus ad ea magis attendebat, quae ex sacris libris deprompta erant, quam ad fabulosas diuorum historias. Ridebat interdum cum has legeremus, ineptissimos earum scriptores fuisse dictitans, qui cum omnia mentirentur, nihil minus tamen sciuissent quam mentiri. Tam apertis enim huiusmodi scripta mendaciis scatent, vt authoribus earum nullam fuisse memoriam (qua tamen mendacem vel in primis valere oportet) etiam lusciosis adpareat. Sacros vtriusque Testamenti libros, non semel atque iterum legerat, et in his tantum promouerat, vt D. Erasmi Roterodami translationem, vulgatae conferret, et acri iudicio de vtraque pronunciaret. Lectis horariis preculis, consiliis consultationibusque praeerat, audiendis litteris, querelis, litibus, sententiis intentus, ea cura ac diligentia, vt nihil literarum nihil se praesente resignaretur, nihil nisi sua manu subscriptum, obsignaretur. Postea prandebatur, inter prandendum quaestiones variae proponebantur, ex poetis, ex historicis, ex sacris literis. Historias veterum fere omnes, gallice legerat, memoriaeque commendarat. Praeterea me praelectore, Historicos latinos quotquot extant, attentissime audierat. Pomeridianis horis, aut in hortis deambulabat, aut opificum officinas, in morem soliciti patrisfamilias, circumibat. Caena quaestionibus item, dicteriis, interdum etiam liberioribus in conuiuas et ministros scommatis transigebatur. A coena crebro in multam noctem, aut colloquebamur, aut vicissim legebamus. Turbis et conuiuarum multitudine offendebatur, secessus vero et vnius alteriusue consortium, expetebat. Si quando largiore compotatione sese grauatum sensisset, sequentis diei abstinentia sibi medebatur. Ebriosos, praesertim, qui cereuisia se ingurgitare solent, detestabatur, scortationibus minus infestus. Ipse enim in Venerem propensior, inque adulescentularum amoribus ardentior erat.
<pb id='s227' n='227'/>
Si quis sacrarum virginum, monachorum, sacrificulorum, et eorum qui aut magistri nostri, aut Theologi salutantur, coelibatum praedicasset, irridebat vehementer, impossibile dicens, homines integro corpore, aetate, in tanto ocio, in tanta rerum omnium copia qui crebro aut vino calerent, aut turgerent cereuisia, posse caste viuere. Quare horum castitatem, impurissimam humanae naturae contumeliam interpretabatur. Sacrificulos qui domi concubinas alerent, simulatae castitatis professoribus multo puriores iudicabat. Hinc male, vt mulierosus, a ptochotyrannis audiebat, et in publicis concionibus oblique notabatur. Quod tamen patienter contemnebat, futurum sperans (vt aiebat) se viuo, vt omnis compulsae castitatis necessitas, vnanimi Episcoporum ac Presbyterorum consilio tolleretur. Hactenus humanissimi Principis mores, me aliquantulum a proposito abduxere. Caeterum, vt ad alia veniamus miro adfectu suos prosequebatur, nemini aut exactionibus, aut nuper inuentis vectigalibus grauis. Toto tempore quo Vltraiectinis praefuit, ne obulum quidem a quoquam, praeter veteres et annuos reditus, in suum commodum exegit. Dum hoc modo suis consulere conatur, Campis oppido, aliquot ciuium aduersus senatum, seditionem concitarunt ac quosdam, leues ob causas, senatu mouerunt. Ad quae Princeps, ob violentam seditiosorum coniurationem, conniuere cogebatur. Quod vbi illi sensissent (vt sunt huiusmodi homines ad exitium vsque inquieti) nescio quam Camerinam (vt hoc prouerbio vtar) aduersus Suollanos mouerunt. Suollani qui a Campensibus, praecipue novis senatoribus, contemni nolebant, se non iure, non Principis authoritate, quod maxime oportuit, sed armis defendebant. Hinc ex re leuiuscula, acris et luctuosa concertatio exoritur. Intercessit Principis, intercessit ipsius etiam Caesaris authoritas, sed frustra. Indies enim hoc incendium latius ac vehementius grassabatur. Potuisset initio hoc malum, Principis clementia, prudentique nobilitatis ac Dauentriensis senatus consilio sopiri. Verum Principis iurisconsulti illi, in vtramque aurem, vt dicitur, dormiebant, nescio quid lucri ex hac patriae calamitate, sperantes, multis conuentibus de concordia actum frustra. Tandem eo res prolapsae, vt Suol. ad Gelrium inclinare dicerentur. Ea res Principem magis sollicitum reddebat. Quare accersitis consiliariis, me adstante, dixit. Num cernitis quam late hoc dissidium serpat? quale exitium patriae minetur? Occurrendum igitur quam primum huic malo, ne neglectae patriae salutis accusemur. Tum illi (vt erant facundi adulatores) depone, inquiunt, Clementissime Princeps, hunc metum. Nos tempori hunc tumultum comprimemus. Tu saltem fac bono sis animo, genioque totus indulgeas. Vtilis est haec ciuitatum discordia, quanto enim plus pecuniae in mutuam pernitiem effuderint, tanto minus postea virium habebunt, tuis iussis non obsequendi. Nonne solae ciuitatum opes faciunt, vt Principum decretis contradicere ausint? His pestiferis persuasionibus negligentiorem Principem fecerunt. Interea Suollani, priuatim et publice, de Principe immerente conquerebantur, vt Campensium fautore, suaeque causae aduersario, et ad defectionem spectabant. Demum clam ad Gelriorum Principem miserunt, qui auxilium implorarent, quod is (vt est ditionis ampliandae auidissimus) neque necessitudinis, neque beneficii paulo ante, dum fumaret Velauia, praestiti memor, statim misit, sed adeo latenter, vt prius bona nobilitatis Transisulanae pars caperetur, quam vt Suollanos ad Gelrium defecisse, aut Gelrium Episcopo hostem factum, quis suspicari posset. Iam apertum bellum erat, praedae, incendia, caedes. Vltraiectini vero, cum adiacente ditionis parte, ab iis sese malis subtraxere. Episcopus tamen apud Caesarem erat, ac speciosis promissis animabatur. Tandem valedicto Caesare, comitantibus duobus principibus, Maximiliano videlicet Gasbecano, et Guilielmo Rogendorpio, Campos venit, et ad tuendos suos, quicquid pecuniarum, quicquid aureorum argenteorumque vasorum habebat, lubens obtulit, in Caesareis nihilominus promissis, multum spei collocans. Hoc bello,
<pb id='s228' n='228'/>
Hasletani, nunquam interituram fidelitatis erga Principem, gloriam, obsidione magnanimiter lata, adepti sunt. Oldensalenses fortiter hostibus restituerunt, damnaque non modica intulerunt. Dauentrienses suis corporibus, nedum opibus Principis iniuriam vlciscebantur. His non immerito Stenuicani adnumerari meruerant, nisi partam gloriam, vino et somno sepulti, vna cum oppido suo perdidissent. Campenses tantorum malorum, et caput et cauda, in omni erga Principem officio frigidi ac negligentes erant. Multa hic volens praetereo, quod bellum hoc, in septimo historiarum nostrae aetatis libro accuratius descripserim. Dum itaque a Caesare, nihil praeter litteras, et exiguam admodum (quantum ad hoc bellum debellandum pertinebat) pecuniarum summam, mitteretur, Caesare profectionem in Hispanias adornante, Episcopus in Brabantiam venit, Caesari necessitatem suam exponit. Rursus promissa promissis cumulantur, et praeterea nihil, praeter Germanorum peditum aliquot vexilla, quae in obsidione Genemeudae, a Gelriis, fugata caesaque sunt. Caesar in Hispanias iam iam abierat, Episcopus D. Margaritam, et eos quos Caesar ditioni suae praefecerat, adit, hortatur, monet, orat, promissis respondeant, neque sinant, Gelrium contra Caesaream Maiestatem ac Burgundicum nomen toties insolescere. Res de die in diem differtur. Nec deerant qui dicerent Gelrii causam magis, quam Episcopi promoueri. Interea Daventrienses, cum Gelrio foedus et si minus honestum, pro rebus tamen fere desperatis, necessarium, iniere. Tum demum missi sunt auxiliarii equites ducenti quinquaginta, sed sero. Suollani tandem bello fessi et Gelrii imperium suspectum habentes, occasionem nacti, de ineundis certis pacis conditionibus, consultabant. Dum itaque diuina bonitate, laetior aura nobis aspirare coepisset, Episcopus in extremam aegritudinem incidit. Medicus inspecto lotio, tactis venis, occultam febrim indicat. Aduocatur alter medicus, is vix dum viso aegro, de salute desperare coepit. Nondum biduo lecto decubuerat, quin certissimam mortem adesse, medici mussitant. Id siue aeger audierit, siue ex vi grassantis circa praecordia morbi intellexerit incertum. Sacellanum vocat, ac se confiteri velle indicat, secedunt qui circumstabant. Confessione peracta, cubiculum ingredior, nihil minus cogitans, quam quod agebatur. Interrogat, sit ne Eucharistiae sacramentum in arce? Respondeo stupidus, si non adsit, facile adferri posse. <hi rend='italic'>Aldferatur,</hi> inquit, <hi rend='italic'>nam illud sumere desidero.</hi> Accurrunt nobiles et consiliariorum aliquot. Ab his offensarum veniam petit, et arcem in futuri Episcopi vsum commendat. Post haec respirans paululum, <hi rend='italic'>Deus,</hi> inquit, <hi rend='italic'>nouit, quod belli huius causa non fuerim,</hi> moxque addidit, <hi rend='italic'>Testamentum condidi, id ratum habeo: huiusque exequutores praeter nominatim descriptos, constituo Florent. Comit. Burensem, Ioannem Comitem a Bergis, Antonium Comitem Hochstratanum, et te,</hi> inquit, <hi rend='italic'>Domine a Boularia</hi> is enim omnium nobilium charissimus illi adstabat. Corpus suum (nam et illi hoc etiam cura erat) vna cum corpore Dauidis fratris Vltraiecti sepeliri volebat. Interrogatus a me, num filiis (duos enim nothos reliquit superstites) providere vellet, <hi rend='italic'>satis,</hi> inquit, <hi rend='italic'>habebunt, si probi fuerint.</hi> Deinde Eucharistiam, sano quam aegrotanti similior, sumit, mox oleo sancto inungi se petiit, cruceque (vt fit) exosculata, soli Deo sese commendabat. Accedo propius, tracto manus, quas tanquam valedicturus porrigebat. Interrogo an ne melius haberet, tum his fere verbis respondit: <hi rend='italic'>Bene sum contentus</hi> et sursum respiciens addidit; <hi rend='italic'>Fiat voluntes tua.</hi> Quod ideo eum addidisse crediderim, quod crebro contulerimus et dixerimus, foelicem illum, qui vel semel coelesti patri, ex animo dicere posset. <hi rend='italic'>Fiat voluntas tua.</hi> Ad vltimum, veluti quieti aliquantulum se compositurus, mortuus est. Aperto corpore, solus pulmo, nigricante quodam colore, quasi exustus, repertus est. Caetera intestina nulla sui parte corrupta erant. Hic finis tanti Principis fuit. Obiit autem Dorestati, Anno Millesimo quingentesimo
<pb id='s229' n='229'/>
vicesimo quarto, septima die Aprilis, aetatis anno sexagesimo. Sepultus est Vici, in templo Diui Ioannis Baptistae, ad sinistrum latus fratri sui Dauidis Episcopi.</p>
<p>D. O. M. S.</p>
<p>OPT. PRAESVLI, CLEMENTISS. PRINCIPI, PHILIPPO A BVRGVNDIA, BONI PHILIPPI BVRGVND. DVCIS FILIO, EPISCOPO VLTRAIECTINO, PATRONO B. M. IOAN. MALBODIVS, ET GERARDVS NOVIOMAGVS. P. C.</p>
<lg>
<l>PAcis amatoris, <hi rend='italic'>cernis bellique periti,</hi></l>
<l>Quisquis ades <hi rend='italic'>tumulum hic, mens super astra manet.</hi></l>
<l>Iniustos <hi rend='italic'>hostes vix dum patientia victrix</hi></l>
<l>Vicerat, <hi rend='italic'>et morti cedere iussus obit,</hi></l>
<l>Collapsas <hi rend='italic'>arces reparauit diuite cultu,</hi></l>
<l>Proelia <hi rend='italic'>quod gessit, non sua culpa fuit.</hi></l>
<l>Perfidus <hi rend='italic'>haec ciuis conflauit, perfidus auxit</hi></l>
<l>Consul, <hi rend='italic'>dum patriae consulit excidium.</hi></l>
</lg>
<p>Praefuit Vltraiecti An. VI. Menses XII. Diebus XIV. Obiit Dorestati. An. M. D. XXIV. VII. Aprilis. AEtatis Anno 59.</p>
</div3>
<div3 id='FrRS.01.12.03' n='3' type='section'>
<head>IMP. CAESARI MAXIMILIANO AVGVSTO, P. F. P. P. GERARDVS NOVIOMAGVS.</head>
<lg>
<l>ET Iure <hi rend='italic'>et merito Romanae praesidet arci</hi></l>
<l>Germanus, <hi rend='italic'>mundi victor et imperii.</hi></l>
<l>Romulus <hi rend='italic'>vt quondam vicit cum stirpe nepotum</hi></l>
<l>Praecipuos <hi rend='italic'>populos, praecipuosque Duces:</hi></l>
<l>Fortis <hi rend='italic'>sic vicit Germanus fortia regna,</hi></l>
<l>Germanus <hi rend='italic'>praestans corpore, mente, manu.</hi></l>
<l>Id verum <hi rend='italic'>ostendit clarus Burgundio, victor</hi></l>
<l>Gallorum, <hi rend='italic'>natus stemmale Teutonico.</hi></l>
<l>Francus, <hi rend='italic'>Germanus probat hoc. Nortmannia diues</hi></l>
<l>Hoc <hi rend='italic'>docet in regno Galle animose tuo.</hi></l>
<l>Longobardus <hi rend='italic'>adest victoris victor, et inquit</hi></l>
<l>Germanos <hi rend='italic'>patres laetus honoro meos.</hi></l>
<l>Sed priscam <hi rend='italic'>linguam mutaui tempore longo,</hi></l>
<l>Et mores <hi rend='italic'>sumpsi Tuscia docto tuos.</hi></l>
<l>Hispanusque <hi rend='italic'>potens gaudet iactare parentes</hi></l>
<l>Germanos, <hi rend='italic'>Gotthos, Anglia, Saxonicos.</hi></l>
<l>En quid <hi rend='italic'>Germanus perfecit cuncta domando,</hi></l>
<l>Et subdens <hi rend='italic'>sceptris regna superba suis.</hi></l>
<l>Iure ergo <hi rend='italic'>regnas Romana Caesar in arce,</hi></l>
<l>Maximiliane pius qui pater es patriae.</l>
</lg>
<p>Hos versiculos, Maximilianus Augustus, accuratius lectos, ita adprobauit, vt authorem Poetica laurea dignum pronunciarit. Actum Thenis Brabantiae oppido. An. supra Millesimum quingentesimo, decimo septimo.</p>
</div3>
<pb id='s230' n='230'/>
<div3 id='FrRS.01.12.04' n='4' type='section'>
<head>SEQVENTES VERSICVLI, LOVANII AEDITI SVNT, AVTHORE NOVIOMAGO.</head>
<lg>
<l>MAximiliane <hi rend='italic'>pater patriae, foelicius opto</hi></l>
<l>Augusto <hi rend='italic'>viuas, Traiani more gubernes.</hi></l>
<l>Te patrem <hi rend='italic'>patriae supplex tua turba rogamus,</hi></l>
<l>Da pacem <hi rend='italic'>patriae. Pax</hi></l>
<l>Soluit <hi rend='italic'>carcere clausos,</hi></l>
<l>Tristia <hi rend='italic'>quaeque repellit.</hi></l>
<l>Ornat <hi rend='italic'>compita et vrbes.</hi></l>
<l>Aurea <hi rend='italic'>secula reddit.</hi></l>
<l>Pandit <hi rend='italic'>Olympica regna.</hi></l>
<l>Da pacem <hi rend='italic'>patriae, supplex tua turba rogamus.</hi></l>
</lg>
</div3>
<div3 id='FrRS.01.12.05' n='5' type='section'>
<head>ADCLAMATIO IN CAROLVM MAXIM. IMPER. CAESAREM AVGVST. AVTHORE NOVIOMAGO.</head>
<lg>
<l>AUgusto <hi rend='italic'>viuas felicior, optime Princeps.</hi></l>
<l>Traiano <hi rend='italic'>melior regnes ter Maxime Caesar,</hi></l>
<l>Te metuit <hi rend='italic'>vesper, te laudent Indica regna,</hi></l>
<l>Orbis <hi rend='italic'>te Arctous colat, et tibi seruiat auster.</hi></l>
</lg>
</div3>
<div3 id='FrRS.01.12.06' n='6' type='section'>
<head>GENEALOGIA DVCVM BVRGVNDIAE, BRABANTIAE, ETC. COMPILATA PER MAGISTRVM EMONDVM DE DYNTER, ILLVSTRISSIMI PRINCIPIS DOMINI PHILIPPI HVIVS NOMINIS SECVNDI, DVCIS BVRGVNDIAE, BRABANTIAE, ETC. NEC NON ET TRIVM ALIORVM DVCVM PRAEDECESSORVM EIVS SECRETARII.</head>
<p>LIber generationis Philippi, Burgundiae, Lotharingiae, Brabantiae et Limburgiae Ducis, filii Caroli magni, filii Lotharii, filii Priami.</p>
<p>Priamus autem fausta Hectoris proles, a magno Priamo Troianorum Rege Hectoris Patre, nomen et genus trahens, genuit Marcomirum. Marcomirus autem genuit Pharamundum. Pharamundus autem genuit Clodium.</p>
<p>Clodius autem genuit Meroueum, Meroueus autem genuit Hildericum, Hildericus autem genuit Clodoueum, Clodoueus autem genuit Lotharium, Lotharius autem Cilpericum, Cilpericus autem genuit Lotharium Magnum. Lotharius autem genuit Dagobertum et Bilceldem.</p>
</div3>
<div3 id='FrRS.01.12.07' n='7' type='section'>
<head>ATTENDE STEMMA PER BILCILDEM, NAM PIPINVS CAROLI MAGNI PATER, EXCLVSO STEMMATE VIRILI FRANCORVM, FACTVS EST REX.</head>
<p>BILCILDIS, vxor Asberti Principis et Senatoris, genuit Arnoldum. Arnoldus autem ex sancta Oda, genuit Arnulphum, Arnulphus autem genuit ex sancta
<pb id='s231' n='231'/>
Dota, Angisum. Angisus autem ex sancta Begga, filia Pippini de Landen, Ducis Lotharingiae et Brabantiae, maiorisque domus, filii Carolomanni de Landen, Principis Brabantiae et Hasbaniae, genuit Pippinum grossum, alias de Harstallio. Pippinus autem de Harstallio, genuit ex Alpaide Carolum Martellum. Carolus autem Martellus genuit Pippinum paruum ex Duce et maiore domus factum Regem. Pippinus autem paruus genuit Carolum magnum. Carolus autem magnus genuit Ludouicum pium. Ludouicus autem genuit Carolum Calvum. Carolus autem Caluus genuit Ludouicum Balbum. Ludouicus autem genuit Carolum Simplicem. Carolus autem simplex genuit Ludouicum. Ludouicus autem genuit Lotharium Regem, et Carolum Ducem Lotharingiae et Brabantiae. Carolus autem Dux et haeres Franciae genuit Gerbergam.</p>
</div3>
<div3 id='FrRS.01.12.08' n='8' type='section'>
<head>ATTENDE STEMMA PER GERBERGAM, NAM HVGO CAPET EXCLVSIS CAROLINIS, INVASIT REGNVM, CVIVS PROGENIES AD HVNC VSQVE DIEM, IN FRANCIA REGNAT.</head>
<p>EX Gerberga autem Lambertus Comes Louaniensis genuit Henricum Comitem et Marchionem Imperii. Henricus autem genuit Lambertum cum barba. Lambertus autem genuit Henricum huius nominis secundum Comitem. Henricus autem secundus genuit Henricum tertium. Henricus autem tertius genuit Godefridum cum barba huius nominis Ducem primum. Godefridus autem primus genuit Godefridum secundum. Godefridus autem secundus genuit Godefridum tertium. Godefridus autem tertius genuit Henricum huius nominis Ducem primum. Henricus autem Dux primus genuit Henricum secundum. Henricus autem secundus genuit Henricum tertium. Henricus autem tertius genuit Ioannem huius nominis Ducem primum. Ioannes autem primus genuit Ioannem secundum. Ioannes autem secundus genuit Ioannem tertium. Ioannes autem tertius genuit Ioannam, quae rexit Lotharingiam, Brabantiam et Limburgiam et Marchionatum Imperii, per quinquaginta vnum annos. Genuit etiam Ioannes tertius Margaritam.</p>
</div3>
<div3 id='FrRS.01.12.09' n='9' type='section'>
<head>ATTENDE, STEMMA DEDVCI PER MARGARITAM.</head>
<p>EX Margarita autem, Ludouicus Comes Flandriae, etc. genuit Margaritam. Ex Margarita autem Philippus quondam Francorum Regis filius, Dux Burgundiae et Comes Flandriae, etc. genuit Ioannem, Antonium et Philippum fratres. Facta autem diuisione inter fratres; Ioannes primogenitus qui sortitus est Burgundiam et Flandriam, etc, genuit Philippum secundum de quo infra dicetur. Philippus autem tertio genitus habuit comitatum Niuernensem, etc. Antonius autem secundo genitus, qui adeptus est Ducatus Lotharingiae, Brabantiae, et Limburgiae, atque Marchionatum sacri Imperii, genuit Ioannem quartum, et Philippum primum, qui successiue vnus post alium sibi succedentes obierunt, nulla prole relicta. Philippus autem huius nominis Dux secundus, filius Ioannis, filii Philippi, ex Margarita, filia Margaritae, filiae Ioannis Ducis tertii, et sororis
<pb id='s232' n='232'/>
Ioannae Ducissae, praedictorum, tanquam proximior et legitimus haeres Philippi huius nominis Ducis primi, filii Antonii praescripti, adeptus est Ducatus Lotharingiae, Brabantiae, et Limburgiae, sacrique Imperii Marchionatum ex paterna et auita successione, de propagine domus Brabantiae sibi debitos. Hic Philippus cognomento Bonus, ex Isabella filia Regis Portugalliae genuit Carolum. Carolus ex filia Ducis Borbonii genuit Mariam.</p>
</div3>
<div3 id='FrRS.01.12.10' n='10' type='section'>
<head>ATTENDE STEMMA PER MARIAM.</head>
<p>MARIA, nupta Maximiliano Archiduci Austriae, etc. qui postea Romanorum Imperator fuit, genuit Philippum Regem Castellae, etc. Philippus, ex Ioanna filia Ferdinandi Regis Arragonum, genuit Carolum, qui Maximiliano auo successit in imperio.</p>
</div3>
</div2>
<pb id='s233'/>
<div2 id='FrRS.01.13' n='13' type='chapter'>
<head>PETRI CRINITI HISTORIA RVSTICORVM TVMVLTVVM.</head>
<pb id='s234' n='234'/>
<div3 id='FrRS.01.13.01' n='1' type='section'>
<head>LECTORI SALVTEM! BVRCARD GOTTHELF STRUVE</head>
<p><hi rend='italic'>PEtrus hic Crinitus, alius a Florentino eiusdem nominis, Electori Palatino erat a secretis, vulgo Haarer dictus, Historiam describit belli Rusticani, quod apud Sueuos coepit, exinde ad Rhenenses, Francos, Hassos et Thuringos fuit perductum. Exponit autem, prout ipse in praefatione loquitur, ea, quae partim suis oculis viderat, partim quoe a fide dignis acceperat. Hinc singularia in singulis locis gesta enarrat, ad ea vero saltim facit, quoe apud Sueuos, Rhenenses et Francos gesta, ideoque annum saltim 1525. absoluit. Vernaculo primum sermone prodierat hoc scriptum, quod vti ipse in proemissa testatur proefatione, ipse in latinum transtulit, stylo tamen admodum horrido. Hoc autem ex Bibliotheca Palatina Electorali se desumsisse in Syllabo Auctorum praemisso testatur Freherus. Denuo illud germanico idiomate ex locupletiori quodam Manuscripto prodiit Francofurti 1627. 4. idemque in capita distinctum, quae nostrae editioni adiecimus, et ex eadem quoedam suppleuimus. Contulimus cum eodem Petri Gnodalii Rusticanorum Tumultuum in Germania libros V. qui in Schardii Tomo secundo Rerum Germanicarum reperiuntur, Seckendorffii Historiam Lutheranismi, et Sleidani librum Quartum Commentariorum de statu Religionis sub Carolo V. Subiunctum est Io. Atrociani, Germani Carmen de bello Rustico, quod cum aliis eiusdem elegiis Basileae olim a. 1528. fuerat impressum.</hi></p>
</div3>
<pb id='s235' n='235'/>
<div3 id='FrRS.01.13.02' n='2' type='section'>
<head>RVSTICORVM TVMVLTVVM IN GERMANIAE DIVERSIS PARTIBVS ANNO M. DXXV. EXORTORVM, ET A MAGISTRATIBVS FOELICITER SEDATORVM, HISTORIA PETRO CRINITO, VULGARITER HARER, SCRIPTORE. REVERENDISSIMO ET ILLVSTRISS. PRINCIPI AC DOMINO, ALBERTO S. ROM. ECCLESIAE TIT. S. PETRI AD VINCVLA PRESBYTERO CARDINALI, MOGVNTINENSI ET MAGDEBVRGENSI ARCHIEPISCOPO, SACRI ROM. IMPERII PER GERMANIAM ARCHICANCELLARIO, PRINCIPI ELECTORI, PRIMATI GERMANIAE, MARCHIONI BRANDENBVRGENSI, DVCI CASSVBIORVM, POMERANORVM ET SCLAVORVM, BVRGGRAVIO NVRENBERGENSI, ETC. PRINCIPI OPTIMO ATQVE CLEMENTISSIMO.</head>
<p><hi rend='italic'>LIbrum de seditione rustica a me formatum, Reuerendiss. ac Illustrissime Princeps, et nunc quo posteritati consecretur Latine factum non alienum putaui tuoe Illustriss. Dominationi mittere. In quo cum et nonnihil de turbis in T. Illustriss. Dominationis ditionibus exortis, et studio, cura, labore Principis Palatini, seculorum memoria dignissimi, sedatis contineatur, non ingratum meum obsequium fore speraui. Quod si exactissimam diligentiam T. Illustr. Dominatio requirat, materioe Barbara et inculta illa vocabula non potuisse mitius mitigari, consideretur velim. Quod vero ad historioe fidem attinet, nihil me proetermisisse certo scio. Vnde Reuerendissime et Illustriss. Princeps Illustriss. Tua Celsitudo, meoe votuntatis, si bonum hoc meum opusculum iudicabitur, studium, sin non perinde aptum fuerit, obsequium approbet, et serena facie qualecunque hoc est munusculum suscipiat, susceptumque mei studii et officii erga T. Illustriss. dominationem pignus habeat, obnixe deprecor. Ille in quo sumus, viuimus et mouemur, Illustr. T. Celsitudinem, cui quam humiliter commendari cupio, diu felicem custodiat.</hi></p>
<p>E. T. Illustrissim. Celsit.</p>
<p><hi rend='italic'>Humillimus Petrus Harer.</hi></p>
</div3>
<pb id='s236' n='236'/>
<div3 id='FrRS.01.13.03' n='3' type='section'>
<head>PRAEFATIO.</head>
<p>NVm in omnibus historiis res gestas mortalium tractantibus, nil magis abominandum inueniatur, quam vbi eadem in domo, eadem in ciuitate, eadem in Republ. in eodem denique regno vel Imperio viuentes, inter se ipsos discordes, seditioni et dissensioni studuerint; id quod experientia ipsa, et praecipue Romani totius orbis gubernantis Imperium docent, duobus insignibus facinoribus, altero quidem L. Catilinae (qui homo fuit animo audaci, subdolo, vario, alieni appetens, sui profusus, immoderata, incredibilia nimis alta semper cupiens) primum occulta seditione, mox erumpente tumultu manifesto, cum sibi adhaerentibus Senatui Romano timorem quam maximum incutientis. Altero vero quando idem Imperium, ex antiquo more a Consulibus administratum, per incrudescentes C. Iulii Caesaris et Pompeii ambitiones et odia diuisum, labefactatum et extinctum est. Enim vero scelus hoc omnipotenti Deo, maxime displicet et grauissime saepenumero punitum est, nec vnquam felices successus habuit, aut eo quo coeptum fuit deductum est. Quod vel vnico sed vero et manifesto exemplo sacris ex literis edoceri potest. Vbi Chore tam generis claritate quam eloquentia nobilis vulgus Israeliticum alioqui credulum, verbis phaleratis suam traxerat in sententiam, vt contra mitissimum et a Deo electum virum Mosen, cuius honori iam pridem ille inuidebat, conspiraret. Adiunxerat ita sibi duos neutiquam obscuros viros, Dathan videlicet et Abiron, ingentes illis promittens opes et honores, qui toto populo spectante, suae seditionis poenas luentes hiatu terrae viui absorpti sunt. Chore vero huius exacerbationis author cum ducentis quinquaginta viris incensum offerentibus, igne coelesti consumptus est. Porro populus quia contra Mosen et Aaron murmurauerant, non id impune tulit, siquidem XIV. millia hominum, et septingenti, simili poena perierunt, et nisi Aaron iam domini precibus mitigasset, vniuersos hoc exosum Deo scelus perdidisset. Postquam ergo hoc anno a Jesu nato MD XXV. seditio et crudelissima et periculosissima ignobilis vulgi contra superiores et magistratus in Germania coorta est, operae pretium me facturum puto, si, quae partim hisce oculis vidi, partim quae a fide dignis hac de re comperi vel accepi memoriae posterorum tradidero. Exequar autem illa potissimum quae circa Rhenum celebratissimum Germaniae flumen, et Palatinatus tractum gesta sunt. Quibus quidem in regionibus tumultus, meo videre, prae caeteris temere perfideque motus atrox et saeuus fuit. Candidi lectoris erit operam nostram boni consulere, et turbas easdem tum copiosius, tum elegantius mandare literis. Primum tamen a rusticis designata circa Danubium multi nominis fluuium et Lacum Podmicum, et in Algauia finitimisque locis. Tum mox quae contra hos Nobiles Sueuorum confoederati gesserint paucis attingam. Haut aliter enim, quam pestilens quoddam contagium alios ex aliis hoc malum inuasit.</p>
</div3>
<pb id='s237' n='237'/>
<div3 id='FrRS.01.13.04' n='4' type='section'>
<head>CAP. I. DE RVSTICA SEDITIONE PRIMVM IN PARTIBVS HEGAVIAE ORTA.</head>
<p><note><hi rend='italic'>Gnodalius</hi> lib. I. p. 132. <hi rend='italic'>Reusneri</hi> Hist. Frundsberg. lib. 3. p. 51. <hi rend='italic'>Sleidanus</hi> lib 4. p. 112 <hi rend='italic'>Seckendorf</hi> lib. 2. sect. 3. §. 3.</note> ANno ergo iam dicto, ineunte vere conuenerunt primum ad res postea gestas tractandas, subditi Comitis a Lupfen in Hegauia, qui suis magistratibus conditiones quasdam contra quaedam grauamina, suo arbitrio recipiendas confirmandasque obtulere, et tandem violentis postulationibus exigebant. Hac fama apud finitimos sparsa et in Algauiam vsque prorepente, fortassis non sine culpa quorundam isthic agentium procerum magnatumque, multo plures eadem de re, pluribus ex locis frequenti concursu contra Magistratus, nulla iuris vel integritatis, aut fidei datae ratione habita coeperunt insurgere. Sic illis tandem in Algauia (vt dicere coeperam) in loco cui Alba nomen est, quod ego ab Alpibus esse inditum, sunt enim illic altissima iuga montium, crediderim, tum prope Vlmam congregatis, eo ventum est, vt eius mali causa, praesertim cum eiusdem temporis occasione, Illustris Princeps Hulderichus Dux Wirtembergensis, amissum Imperium Ducatus recuperare conaretur, nobilissimi Sueuici foederis heroes, Vlmae conueniendi diem dixerint, vbi per eorum legatos, quo pacto iis rebus esset consulendum, diligenter consulebatur. Contraxerunt igitur et ipsi geminas non vulgari robore, tam pedestres quam equestres copias, omni commeatu instructas, praefecto his Imperatore generoso et clarissimo barone Georgio Erbtruchses Waltpurgensi. Quas cum aduersus se produci Dux Wirtenbergensis sentiret, ab incepto suo desistere, dimisso exercitu rebus infectis, quanquam vnum aut alterum eius terrae oppidulum inter Rotvvilam et Stutgardiam iam occupauerat, coactus est.</p>
</div3>
<div3 id='FrRS.01.13.05' n='5' type='section'>
<head>CAP. II. DE COEPTA REPVGNATIONE CONFOEDERATORVM CONTRA SEDITIOSOS.</head>
<p><note><hi rend='italic'>Gnodalius</hi> c. l. <hi rend='italic'>Sleidanus</hi> p. 113.</note> INterea quae pacis sunt, et ad publicam pertinent tranquillitatem, per foederis Sueuici consiliarios cum seditiosis rusticis in ipsorum castris, prope Vlmam positis tractabantur. Nihilominus Georgius exercitus Imperator ferro decernere constituit. Itaque XIV. Kalend. Martii, cum exercitu suo aduersus seditiosos rusticos quatuordecim numero millia, vt dimicaret profectus est. Et cum ipsi castra inter Vlmam et Biberacum in carectis collocassent, hic non procul inde intra dimidium miliare sua posuit. Nam posteaquam pertinaciter perfidiae suae furorem rustici sequerentur et confoederatorum milites, qui praedas agebant aliquot confodissent, nonnullos item nobiles, praeterea monasteria occuparent, exspoliarent, vastarentque, nihil denique non temere, contumaciter, malaque fraude facerent, facereque conarentur, nulla pacis conciliandae spes, quam per manuum consertionem superesse visa est. Verum (incertum qua occasione, vel cuius impulsu) eadem nocte rustici ex eo loco abeuntes, copias suas ad monasterium Marchtal promouerunt. Id ipsum, vt caetera, omnino occupantes et vastantes. Hos e vestigio Georgius cum suo exercitu, vt proelium committeret, secutus est: Isti
<pb id='s238' n='238'/>
vero, fortunam belli minime experiri volentes, disgregato, dispersoque exercitu huc illuc fugientes, Alpium atque Syluarum praesidio saluti suae consulebant.</p>
</div3>
<div3 id='FrRS.01.13.06' n='6' type='section'>
<head>CAP. III. DE OBSIDIONE DVORVM OPPIDORVM LEYPHEIMII ET GVNTZEBVRGII A SVEVICO EXERCITV.</head>
<p><note><hi rend='italic'>Gnodalius</hi> p. 133 <hi rend='italic'>Sleidanus</hi> p. 133.</note> PEr idem tempus Sueuici foederis exercitus Heroum iussu Vlmam versus rediit, et inter vias plerasque villas depraedatas incendit, incolarum inuento nemine: Verum cum duo oppida Leypheimium videlicet, et Gunzeburgium cum finitimis pagis ferme ad Augustam vsque Vindelicam, nobilissimam Rhetiae vrbem facta coniuratione sese addixissent, et se duobus exercitibus simili ad seditionem studio, altero apud Lacum Podmicum, altero in Algauia congregatis, deuinxissent, placuit Suecorum confoederatis dicta oppida IX. Cal. Martii obsidere.</p>
<note><hi rend='italic'>Gnodalius</hi> c. l.</note>
</div3>
<div3 id='FrRS.01.13.07' n='7' type='section'>
<head>CAP. IV DE RVSTICORVM CAEDE PER CONFOEDERATOS EDITA</head>
<p>GEorgio itaque Duce, vt decretum erat, equitatus confoederatorum in rusticos sex millia numero incidit. Hic illico acriter pugnatum est, et aliquot rusticorum millia confossa, aliis partim captis, partim animam in Danubio relinquere coactis, paucissimis fuga elapsis. Sunt eodem die centum triginta equites ex Vlma ad pagum Navve dictum trans Danubium missi, vt si quos a Leypheimensibus in auxilium accersitos offendissent, profligarent. Hi plusminus octingentos rusticos obuios omni armatura bellica instructos habentes ferrum strinxerunt, fugientibus illis circiter ducenti quinquaginta caesi, CC. capti, reliqui in carecta coacti sunt. Sed equites virgultorum asperitate et insolentia locl repulsi ad exercitum redierunt.</p>
<note><hi rend='italic'>Gnodalius</hi> c. l.</note>
</div3>
<div3 id='FrRS.01.13.08' n='8' type='section'>
<head>CAP. V. DE DVORVM OPPIDORVM EXPVGNATIONE.</head>
<p>SVeuici igitur foederis vniuersus exercitus equitatu peditatuque instructus Duce Georgio oppidum Leypheimium obsedit, incolae in deditionem postulati se arbitrio confoederatorum dediderunt. Eodem modo qui in Guntzeburgo et aliis pluribus adiacentibus pagis et vicis erant, veniam petierunt, et in Sueuici foederis gratiam et poenam sunt recepti. Verum Duces et auctores huius seditionis ab aliis segregati ad supplicium custodiebantur, quorum plerique in crucem acti, alii decollati, alii aliis suppliciis puniti sunt. Tandem Leypheimium peditibus, Guntzeburgum equitibus diripiendum permittitur.</p>
</div3>
<div3 id='FrRS.01.13.09' n='9' type='section'>
<head>CAP. VI. DE STVDIO, VT RES PACFICE COMPONERENTVR HABITO.</head>
<p><note><hi rend='italic'>Gnodalius</hi> c. l. <hi rend='italic'>Sleidanus</hi> p. 113.</note> NIhil interea praetermissum, tum per Caesarei regiminis, tum aliquarum ciuitatum, nempe Constantiae, Memmingae, Isnae, aliarumque Legatos apud consiliarios Sueuici foederis, qui eius rei gratia Vlmam concesserant. Huc etiam nonnulli ex copiis, quae tum apud Lacum Podmicum et in Algauia collectae erant, selecti, quidem, fide publica interposita venerunt. Nihil tamen actum quod Reipublicae conduceret, nec tempestas illa sedari poterat, sed qualis coepta erat mansit.</p>
</div3>
<pb id='s239' n='239'/>
<div3 id='FrRS.01.13.10' n='10' type='section'>
<head>CAP. VII. DE BALDRINGENSIS EXERCITVS AVSV.</head>
<p><note><hi rend='italic'>Gnodalius</hi> c. l.</note> EO tempore rustici in carectis prope Baldringum rursus haud exigua manu congregati sunt. Quibus a duobus exercitibus apud Lacum Podmicum et in Algauia constitutis, admodum magna auxilia missa sunt. Hi interea Comitum atque nobilium castra expugnata expoliauerunt, vastarunt, atque incenderunt. Charitatatem fraternam (de qua plurimum prae aliis in Christo Seruatore nostro gloriabantur) omni crudelitate, tyrannide, nequitia declarauere. Circumiacentia quoque monasteria exspoliare, euertere, deuastare, nec aliter agere quam qui nec Deum, nec homines, nec quod ius, fas, honestumque est, reuerentur. Qua re cognita, Georgius cum vniuerso exercitu praedictis iam duobus oppidis in deditionem aceeptis, iisque qui auctores seditionis fuerunt, supplicio affectis, ad Lacum Podmicum et Algauiam se contulit, vbi quotidie contra hostem summo studio consultauit.</p>
</div3>
<div3 id='FrRS.01.13.11' n='11' type='section'>
<head>CAP. VIII. DE CLADE APVD OPPIDVM VVORTSACVM <note>Wurtzachi</note> EDITA</head>
<p><note><hi rend='italic'>Gnodalius</hi> c. l.</note> HIs rebus ita transactis V. Non. Martii vergente ad occasum sole circa horam quintam, seditiosorum rusticorum septem millia prope oppidum VVortsacum quod a Biberaco duobus ferme miliaribus abest, Georgius caecidit. Et cum ex captiuorum relatione intellexisset adhuc VIII. milia rusticorum prope Weingarten, id monasterii nomen est haud procul a Rauenspurgio distantis, congregata, postridie cum prima luce vniuerso cum exercitu eo se contulit cum hostibus conflicturus. Verum isti quae complicibus suis acciderunt plane nescii eo ipso mane Weingarten relinquunt, exercitui apud Wortsacum deleto, quem adhuc superesse putabant, auxilium contra Sueuicas copias laturi. Quo per explorationem cognito (quae strenuo atque circumspecto exercitus Duci semper esse curae debet) Georgius iam in campis aciem aduersus hostem instruebat. Sed isti fortunam belli non expectantes ad carecta et equitibus inuia loca confugiebant. Plurimum tamen incommodi fugientibus ex bombardarum tormentis illatum est. Verum iam ingruente nocte, Georgius ab hostium persecutione desistere coactus est. Itaque eo ipso in loco pernoctans castra posuit. Postera die qui Pascha erat, aduersus hostes dimicaturus.</p>
</div3>
<div3 id='FrRS.01.13.12' n='12' type='section'>
<head>CAP IX. QVID ADVERSVS SEDITIOSOS APVD LACVM PODMICVM ET IN ALGAVIA SIT.</head>
<p><note><hi rend='italic'>Gnodalius</hi> c. l.</note> SEptima decima die mensis Aprilis clarissimus ille atque magnanimus vir Georgius cum vniuerso exercitu aduersus seditiosos, qui tunc apud Lacum Podmicum et in Algauia congregati erant, profectus est. Quo veniente ad Beierfurdum (quod vatum Boiorum nos dicere possumus) ambo exercitus vltra fluuium cui nomen Schussen, in eminenti loco prope montem magna collocati caterua vineas tenebant, sed prius, quam Georgius eodem loco exercitum machinasque bellicas transuexisset hostes summa velocitate per planitiem monasterium Weingarten petierunt, cum quibus equites pugnassent nisi Ducis interdicto fuissent prohibiti. Perspexerat enim vir longe prudentissimus ingentem rusticorum
<pb id='s240' n='240'/>
ercitum nempe circiter sedecim millia, et eis milites haud parum multos re bellica probatissimos commixtos esse. Ad haec machinae bellicae ad destinatum locum tam breui transuehi non poterant; Praeterea et grauissimam ignominiam, et periculum, si res infeliciter cecidisset, futurum. Laboratum est interim tamen quoquo modo, quo bellicae machinae contra illos adducerentur. Quibus in hostem directis (dictu mirum) quantum detrimenti sit datum. Interea generosus Comes Iohannes a Montfort, et Rauenspurgensium Legati, Scriba et quidam nomine Criglin, item Wolfgangus Gremlich continua cura et diligenti sollicitudine noctes atque dies vt pax fieret instabant Georgio supplicantes, humano et praecipue Christiano sanguini quantum eius fieri posset, parceret, id quod alioqui per se studio habebat, et conditionibus <note>Postulata rusticorum late recenset Gnodalius <hi rend='italic'>lib. I. p. 134.</hi></note> illos a Sueuicis confoederatis praescriptis reciperet. Qui exoratus tandem exercitus vtrosque eo adegit, vt Duces et signiferi eorum veniam eis rogarent, et omnia vexilla sua ipsi traderent. Sub haec altero die conditiones, vt aequum erat, oblatae receptaeque sunt, et exercitus rusticorum distracti.</p>
</div3>
<div3 id='FrRS.01.13.13' n='13' type='section'>
<head>CAP. X. VT HOC MALVM LATIVS SERPERE COEPERIT.</head>
<p>SAne cum ille mille artifex Sathanas, quem Christus homicidam et mendacem <note><hi rend='italic'>Gnodalius</hi> c. l. 133. 134.</note> appellat, quique humani generis inimicus, et omnis discordiae author in rebus tam periculosis, sibi autem mire placentibus, veluti praedam agere sperans haudquaquam quiescit, rem eo deduxit per sibi deditos seruos, vt a fructibus suis cogniti sunt, vt sub sacrosancti Euangelii specie, quod certe solatio oneratis conscientiis est et omnis obedientiae lucidissimum speculum, quemadmodum et primos parentes nostros decepit, et a Deo optimo maximoque abalienare studuit, aliquae postulationes ad seditiones potius quam ad pacem pertinentes, et carnis potius quam spiritus libertati conuenientes per vniuersam poene Germaniam disseminarentur. Quae meo iudicio ex peruerso Thoma Muntzer in Thuringia primum pullulauere. Semper enim praecipuas huius seditionis et artes et partes, apud turbas longe lateque furentes, suo tempore protulit et fouit. Verum ignobile vulgus, quod sua sponte iugum excutere, et se in libertatem vendicare propensum est, lubentiusque multo sine, quam sub legibus cupit viuere, iam dictas postulationes ardenti cupiditate, et obuiis (vt aiunt) vlnis excipiebat. Pars quidem eisdem deprauatae suae sententiae fomitem nacti, pars aliorum insolentia, leuitateque excitati, de nouo commoti excitabantur. Plerique (mea opinione) auaritia speque praedae impulsi, quam plurimam animo conceperant. Hac de causa subditis et infima plebe passim contra magistratum seditiose tumultuante, illa cruentissima labes, fas, pium et aequum, omniaque iura corrumpebat.</p>
</div3>
<div3 id='FrRS.01.13.14' n='14' type='section'>
<head>CAP. XI. DE ORIGINE SEDITIONIS OTTO-SYLVANORVM.</head>
<note><hi rend='italic'>Gnodalius</hi> p. 133. <hi rend='italic'>Sleidanus</hi> lib. 4. p. 114.</note>
<p>INtra haec tumultus in oppidulo Ballenberg dicto in sylua Ottonis, sub reuerendissimi Moguntini Archipraesulis ditione exoritur, sed huius factionis Ducem et antesignanum operae pretium est vt describam. Is quidam in eo quem iam nominaui oppidulo caupo erat, Georgius Metzler vocatus, qui potiorem aetatis partem quotidianis commessationibus, nocturnis perpotationibus, alea, lusibus, et id genus leuitatibus transegerat. Huc ergo seditiosi ex omnibus finitimis locis non aliter atque apum examina conuolabant, et quodam nequitiae suae praetextu in prolatas ab aliis postulationes, et verbi Dei defensionem conspirabant, cum nil aliud quam omnia diuina humanaque, hactenus laudabiles consuetudines obseruatas,
<pb id='s241' n='241'/>
publicam pacis tranquillitatem et vnitatem confundere, prorsusque abolere cogitarent. Multi ergo circa Idus Februarias ex Rotenburgensium colonis, (duo millia fuisse feruntur) quibus alii aliique indies accesserunt. Praeterea ingens turba ex Palatini, Moguntini, Herbipolensis, Principum, dominorum Teutonicorum, aliorumque nobilium atque primatum ditione, in syluae Othonicae valle quadam Schupfer dicta paucis diebus conuenerunt. Hi omnes coniunctis copiis Georgium Metzler, cuius paulo ante mentionem fecimus, sibi summum ducem elegerunt. Quanquam autem alias multos eiusmodi Duces iam exercitui praefecissent, hunc tamen summum, vt dixi, esse voluerunt. Erat autem inter eos tam discors concordia, vt ferme quilibet potestatem sibi vendicaret. Specie tandem aliqua magistratuum officiorumque militarium pro viribus constituta, vicina quaeque inuadentes, vndecunque poterant, praedas agebant, excitantes imo cogentes quocunque alios, repugnantes etiam, secum sentire, additis minis, vt quicunque complices esse nollent, aduersus illos, vt publicos hostes, pugnaretur. Sic breui maximas copias coegerunt.</p>
</div3>
<div3 id='FrRS.01.13.15' n='15' type='section'>
<head>CAP. XII. DE OCCVPATO OPPIDO ET ARCE MERGETHEIM, ET QVIBVSDAM ALIIS.</head>
<p><note><hi rend='italic'>Gnodalius</hi> c. l.</note> PErrexerunt ergo ad oppidum Mergetheim quod dominorum Teutonicorum est, cuius incolas sese eis vt adiungerent postulabant. Verum cum ciues iam pridem aduersus magistratus rebelles essent, nam paucis diebus elapsis, fere quingenti curiam abbatis in Schoenthal, quam illic habet occupauerant, duos dies et noctes totidem in ea conuenientes, circiter quinque plaustra vini exhauserant. Vocati a magistratu, vt huius facti rationem redderent, et quid ea re sibi velle indicarent, responderunt, se poscere librum censuum redituumque, et inde quod illis iniquum videretur velle delere. Itaque haec rusticorum turba in oppidum sine vi intromissa est, irruunt in arcem illico, et quia commeatu copioso et affluenti erat instructa, manserunt illic dies aliquot, indulgentes genio, vinoque madentes, diuiso inter se quicquid lubebat. Nec praetermittebant finitimos quosque (quemadmodum plerosque Comites et nobiles postulauerant) in suas partes pellicere. Deinde arcem supra oppidum Mergetheim, ad Teutonicos dominos pertinentem, quae et noua domus dicitur, violenter capiunt, expoliant flammis prorsus funditusque euertunt. Erant inter hos bonos viros eorundem Teutonicorum dominorum domestici quidam et priuata fide obstricti ministri. Hinc monasterium Schoenthal, elegantiores pulchram vallem vocant; occupant, monachos reformant, quicquid frugum, vini, penoris, et pecoris, et supellectilis erat, auferunt, libros precum Ecclesiasticarum, et alios lacerant, fenestras elidunt, charitatem fraternam fratribus istius monasterii plane more Turcico impertientes.</p>
</div3>
<div3 id='FrRS.01.13.16' n='16' type='section'>
<head>CAP XIII. DE GESTISEORVNDEM CONTRA COMITEM AB HOENLOE.</head>
<p>PErgunt interim in ditionem Comitis ab Hoenloe, ad oppidum Oringam illud <note><hi rend='italic'>Gnodalius</hi> c. l.</note> enim Hoenloenses rustici iam, senatu isthic in turres coniecto, tenebant. His coniuncti IX. Cal. Martias, vna vt fama est, ad Neopetram, vulgo Nevvenstein, in proximo sitam proficiscebantur. Ibi generosus Comes Albertus ab Hohenloe vt plurimum familiam suam habebat, qui iam cum fratre suo Georgio relicta tamen vxore abierat. In hac igitur arce, haud difficulter capta, Comitis vxor deprehensa spe gratiae impetrandae ad praecipuorum pedes se prouoluit, sed parum
<pb id='s242' n='242'/>
impetrauit, sic vero res transacta est, vt dicti Comites ambo postera die domi se sisterent, nempe in Nevvenstein, iisque auditis rustici, copias in rus produxerunt, auectis tamen omnibus, vt et in Oringa quoque tormentis tam in arce quam in oppido repertis. Ergo ruri suam Comitibus sententiam, vt sequitur, exponunt, velle omnes ex praesenti agmine, quod tum rerum potiebatur, serioque decernere vt vterque duodecim conditiones illis ex Schoenthal propositas reciperet, suaque fide firmaret. Omnes praeterea vel captos vel iuratos suos impunitate et libertate donaret, et fide data absolueret. Vtque haec suis literis et sigillis confirmarent et corroborarent, ac in centum et vnum annos se obseruaturum promitteret. Haec a Comitibus ita recepta sunt. Mox rustici exultantes omnia tormentorum iacula emisere. Praeterea a Comite vt euectas bombardas omnes vtendas sibi concederet impetrarunt. His itaque gestis discesserunt. Posthaec multi tum nobilibus tum aliis in suas partes vel vltro consociatis vel coactis ad flumen Tuberim redierunt, ibi oppidum Curiam Episcopalem, vulgo <hi rend='italic'>Bischouesheim,</hi> occupauere. Occupant deinde oppidum Lauda et arcem, incolis in foedus et fidem suam receptis, arce direpta et incensa. Aliquo denique tempore isthic in Mergetheim castra metati sunt.</p>
</div3>
<div3 id='FrRS.01.13.17' n='17' type='section'>
<head>CAP. XIV. DE SEDITIOSIS CIRCA HEILPRONNAM CONGREGATIS.</head>
<p><note><hi rend='italic'>Gnodalius</hi> c. l.</note> INterim haec furia latius alas expandit, et magna multitudo in vico quodam Flein dicto, supra Heilpronnam sito IX. Calen. Martias, cum aliorum seditiosorum gesta olfecissent ad MCC. fere reliquis coniuncti concurrunt. Qui simul per vadum quoddam inter Heilpronnam et Suntheimium Neccarum multi nominis flumen transierunt, et Suntheimenses, id enim pago nomen est ad Teutonicos dominos pertinenti, in suas partes coegerunt. Profecti deinde Grosgartacum, Canonicorum Brussellensium vina illic exhauriunt. Finitimos sibi partim fraude, partim minis deuincientes. Equidem terrore plerosque bonos viros, alias fidem integram magistratui seruaturos, infactionem suam compulerunt. Omnibus enim exitium qui non idem vellent minitabantur. Hinc Bylstein et Othmar pagos duos ita dictos inuadunt. Verum cum illic quod instituerant non satis succederet, Suntheimium repetunt, et in vicis Erlenbaco et Binszvvangen castra ponunt; Non tamen ita diu hoc loco morati, nihil aliud effecerunt, quam quod vicinos in suam impulere sententiam. Tandem oculos Oringam versus intenderunt, Othosyluanis illic se adiungentes.</p>
</div3>
<div3 id='FrRS.01.13.18' n='18' type='section'>
<head>CAP. XV. DE RVSTICORVM AD NECCARSOLMVM PROFECTIONE.</head>
<p>VTraque iam turba in vnum collecta oppidulum Neccarsolmum, quod a Neccaro alluitur, sub Teutonicorum magistri ditione peruenerunt. Quod haud difficulter obsequentibus incolis captum est. Hic ergo castra sua collocabant, et ingluuiei, nam plurimum commeatus praecipue vini a Teutonicis illis dominis illic relictum erat, indulgebant.</p>
</div3>
<div3 id='FrRS.01.13.19' n='19' type='section'>
<head>CAP. XVI. <note><hi rend='italic'>Gnodalius</hi> p. 140. <hi rend='italic'>Sleidanus</hi> lib. 4. p. 114.</note> DE RVSTICORVM TYRANNICIS GESTIS IN VVEINSBERG.</head>
<p>ABerat hinc vno miliari in montibus oppidum fertile, vna cum arce, Weinsperg dictum, recentiores vini montem appellant, sub Ducatu Wirtembergensi, in quo inhabitantes ciues contra fidem datam, ius, fas, et aequum, crudelissimum
<pb id='s243' n='243'/>
sceleratissimumque scelus, quale vix aliud vnquam auditum est, contra suum magistratum, mutua cum exercitu, qui tum in Neccarsolmo erat, consplratione machinabantur. Nulla adeo ex re istuc mali, quam ex mera et pertinaci malitia fluxerat, quippe cum nec coacti essent a quoquam, nec obsessi. Adhaec habebant secum equites ferme LXX. viros virtute et imaginibus illustres, quos eo, ii qui Ducatum Wirtembergensem administrabant, in praesidiis arcis, et oppidi locauerant. Inter eos autem hi praecipui numerantur, Generosus Comes ab Helffenstein Ludouicus nomine, cui arcis et oppidi praefectura commissa erat, nobilis Dietherus a Wyle cum filio, Iohannes Conradus praefectus in Vahinga, Sebastianus ab Auue, Georgius Wolff a Noua domo, cum cognato suo Friderico, Eberhardus Sturmfeder, Iohannes Dieterus a Westerstetten, Rudolfus ab Altershouen, Burchardus ab Ohingen, Philippus a Berenhausen, Georgius a frigida valle vulgo Kaltental, et quidam a Hornheim. Ciues ergo cum exercitu qui Neccarsolmo erat, de proditione consilium capiunt, et exercitum, equitum negotium patefacientes, instigant, et ad peragendum impellunt. Agmen ergo Solmensium facile ad hoc facinus impulsum (vt cui sponte currenti calcaria subiiciebantur) nocte castra mouet, et summa velocitate vallem vinimontanam petit. Postera die quae Christo resurgenti sacra erat circa horam nonam bifariam diuisi, pars in arcem, pars in oppidum ingenti cum clamore et tumultu portis effractis impetum faciunt. Hinc contra nobilissimi illi, Comes, armigeri, et equites in subsidiis (vt dictum est) locati, clam et incauti et inermes a proditoribus opprimuntur, vt qui nil minus quam tam atrocem ciuium foedifragorum perfidiam sperauerant. Tum ciuium bellicae machinae in altum directae, irruentium hostium de industria neminem plane laedebant, sic primo impetu nemine repugnante, arx et oppidum capta sunt. Quibus non contenti, vesanam et furiosam, quam diu meditati fuerant, tyrannidem exercere, et omnem animi libidinem iuxta plebiscita sua in centum et vnum annos decreta, expleuerunt. Illa fuerant, omnes Principes, barones, nobiles, equites, et quicquid calcaribus vteretur, praeterea sacerdotes, monachos aut otiosos, vbi vbi inuenti fuissent e medio tollendos esse, fortassis confratrum sanguinem, a Sueuicis confoederatis effusum, id quod postea ex quorundam relatione compertum est, vindicaturi. Ad hoc igitur viam parantes, vt timorem horroremque nobilius incuterent, iam dictos, Comitem, et nobiles crudeliter, horribiliter, et plus quam inhumane in hastas egerunt. Fuga se Dietherus Weyler vir procerus in ecclesiae turrim subduxerat, quem illic confossum, ad ludibrium in coemiterium proiecerunt. Adeo porro obstinatae malitiae nefarii et scelesti latrones erant, vt nec equitum nobiliumque innocentibus pueris parcerent, sed omnes duobus tantum exceptis, quibus magna fortuna calamitasque iuxta nota esse potest, miserabiliter interficerent. Et vt omnino suae facerent satis temeritati, et libidinem explerent, Comitis iam dicti vxorem honestissimam foeminam, omnibus quae habebat spoliantes, in eam et filiolum brachia saucium multa crudelissime designauerunt. Haec quisquis virtutem amas tecum cogita, et eiusdem tam nefarie oppressae vices dole.</p>
</div3>
<div3 id='FrRS.01.13.20' n='20' type='section'>
<head>CAP. XVII. VT PALATINI MAGISTER EQVITVM SE CONTRA SEDITIOSOS GESSERIT.</head>
<p>INterim Palatini Magister equitum Guilielmus ab Habern ex Mospaco, quo <note><hi rend='italic'>Gnodalius</hi> c. l.</note> cum equitatu, ad praesidia missus erat, iussu Palatini ad Comitis Ludouici ab Helfenstein postulationem, de quibusdam cum eo rebus in Weinsperg tractandis iter instituit. In itinere vero ex monte quodam haud procul a Weinsperg,
<pb id='s244' n='244'/>
seditiosorum furore quem in oppido et arce exercebant, cognito, cum paululum spectator constitisset, ad suos qui in Mospaco erant rediit. Inter vias autem in rusticos LX. aut plus armis paratos, qui bellico curru ad exercitum se conferre voluerant, incidit. His viam intercludens magister equitum, et pugna commissa, omnes ad internecionem vsque deleuit, multis tamen eo in conflictuo equis sauciatis. Qua fama ad alios perlata, multa esse minati atrociter dicuntur, auenam hanc, alludentes ad cognomen magistri equitum, egregie se trituraturos, et si ex arce Palatini petenda foret.</p>
</div3>
<div3 id='FrRS.01.13.21' n='21' type='section'>
<head>CAP. XVIII. VT RVSTICIVINI MONTE PROFECTI MONASTERIVM LICHTENSTERN OCCVPAVERINT.</head>
<p><note><hi rend='italic'>Gnodal.</hi> p. 141.</note> VT igitur boni illi viri scilicet, rem suo videre egregie ex sententia gesserant, arce et oppido praesidio firmatis, abierunt ad virgines vestales Clarae stellae, hoc monasterio nomen est apud Leuuenstein sito. Apud has magni vini copia exhausta, et elisis vasorum quae epotare non poterant fundis, effusoque humi vino, more suo monasterium vastarunt, et depopulati sunt. Hinc generosos Ludouicum et Fridericum Comites a Leuuenstein fratres adorti sunt, eosque cum suis suo arbitrio tractarunt. Deinde ad eos quos in Neccarsolmo reliquerant, reuersi Teutonicorum dominorum arcem Scheuuernburgum dictam, exigua manu, nemine resistente, omnes enim hinc prae timore aufugerant, aggrediuntur, spoliant, et flammis crepitantibus in cineres redactam per aera spargunt.</p>
</div3>
<div3 id='FrRS.01.13.22' n='22' type='section'>
<head>CAP. XIX. VT RVSTICI HEILPRONNAM CIVITATEM IN DEDITIONEM POSTVLAVERINT.</head>
<p><note><hi rend='italic'>Gnodalius</hi> c. l.</note> His gestis exercitus Hellpronam obsedit, et monasterium Carmelitarum extra muros occupatum depraedatur, et solo aequat. Mox ciuitatem in deditionem postulat. Quae quidem res Senatui parum placuit. Et repugnaturus erat, nisi sententiam mutare propter vulgi pertinaciam coactus esset. Vulgus enim illic vt vbique tum locorum, seditionis et praedae auidum, opes ingentes se sperabat acquisiturum. Quin etiam antea Senatui sua sponte aduersatum absque illius permissu in dominorum Teutonicorum illic domum irruerat, ibique vino et epulis oneratum, quanquam Commendator (sic enim vulgo appellant monasterii superiorem) magnam prius beneuolentiam panis et vini elargitione declarasset, Senatus itaque populum cohibere non potens, seditiososum tandem minis (quia nisi compotes voti fierent, se vineas omnes circumiacentes deuastaturos minitabantur) coactus certum eorum numerum ad recipiendum commeatum, et reliqua necessaria in ciuitatem intromisit. Permissum est etiam praedae, sic vrgente necessitate, quicquid opum (quae neutiquam, praesertim apud dominos Teutonicos exiguae) vel in monasteriis, vel apud Sacrificos, vel ab exteris isthuc repositum erat.</p>
</div3>
<div3 id='FrRS.01.13.23' n='23' type='section'>
<head>CAP. XX. VT RVSTICI AD GVNDELSHEIM, ET DEINDE AD FRANCORVM AGMEN PROFECTI SVNT.</head>
<p><note><hi rend='italic'>Gnodalius</hi> c. l.</note> ERgo cum fidifraga ista rusticorum turba libidinis suae Heilpronnae quoque compos esset facta, profectionem potenti manu, contra militaris ordinis Teutonicorum dominorum magistrum adornantes, feriis Paschalibus,
<pb id='s245' n='245'/>
vniuerso cum exercitu Neccarsolmo prius praesidiis firmato, Gundelsheimium, vbi ille cum familia sua in arce admodum egregia habitabat, petierunt. Verum eodem tempore idem Teutonicorum dominorum superior, cum familia sua et pretiosissima quoque supellectile Heydelbergam, seditiosorum non expectans adventum, se contulerat. Oppidulum ergo vna cum arce, ciuium nemine resistente obtinuerunt. Arcem deinde in qua sic satis vini frugumque fuit diripiunt atque demoliuntur. Illic dies aliquot commorantes, finitimos quosque pagos in suam sententiam magno cum concursu pelliciunt, et multum frumenti, quoniam magnam huius habebant copiam, passim vendunt. Post aliquot dies, castra movent, et <hi rend='italic'>Scheflenz,</hi> id valli nomen est, petunt, hinc Bucham versus, quod oppidum est Moguntinae ditionis, pergunt, monasterium Amerbachum occupant, exspoliant et deuastant: Et cum nouem in dioecesi Moguntina ciuitates ad Moenum flumen celebre, et syluam Othonicam sitae, se eis adiunxissent vna cum aliis eiusdem ditionis subditis, Argentinensem episcopum, qui tum Moguntiae in absentia Reuerendissimi et Illustrissimi Principis et Domini, Domini Alberti Sacrae Romanae Ecclesiae Cardinalis, Moguntinensis, et Magdeburgensis Archipraesulis, Halberstatensis administratoris, Sacri Romani Imperii per Germaniam Archicancellarii, et Principis Electoris primatis, etc. Marchionisque Brandenburgensis, etc. vices gerebat, Aschaffenburgen in arce obsidentes, ad suae voluntati parendum coegerunt, et vrbem occupauerunt. Ad quod facinus ciues illie omni studio, auxilio fuere. Plerique etiam ex illo confinio, in sacerdotum aedes dispertiti, commessationi et ebrietati vacabant, postea ad aliam turmam, quae in Franciae partibus orta tum erat, se conferunt, et arcem Herbipolensem, septem vel octo millia numero prius Wildenburgio, et Lymbacho arcibus incensis, obsederunt. Generosum etiam Comitem a Wertheim Georgium adorti, vt ab illis staret, et bellicas machinas, quae postmodum in arce Herbipolensi inuentae sunt, mutuo daret, coegerunt.</p>
</div3>
<div3 id='FrRS.01.13.24' n='24' type='section'>
<head>CAP. XXI. DE FRANCORVM AGMINIS PROFECTIONE ET GESTIS.</head>
<p><note><hi rend='italic'>Gnodalius</hi> p. 143.</note> CIrca Calendas Martias, cum seditiosi ex colonia Rotenburgensium et valle Tuberina concurrissent, examen Francorum conualuit. Qui post aliquot dies ex Rottinga, quo se collegerant, tribus vexillis versus <hi rend='italic'>Buchard,</hi> id arci nomen est, profecti sunt, equites ibi circiter centum triginta obsessuri. Qui per speculatores suos certiores facti audacter obuiam ire, rusticorum propositum frangere, cum eis pugnare, multos confodere, alios in fugam vertere, priusquam totum agmen subsequeretur. Quo conspecto se incolumes pedetentim Herbipolim receperunt. Quibus absentibus arx Buchard a Rusticis facile obtenta, et direptis magnis opibus incensa est. Hinc pedem promouentes, castra extra oppidum Nauue posuerunt, depopulatis arcibus Geilsheim, et Reygelsberg, e quibus frumenti supra tricies quinquies centenos, vt vocant, maldros repertos; inter se in singula vexilla centenos quinquagenos diuiserunt, Reygelsberg incensa. Post biduum relicto Nauue oppido, castra extra Ochsenfurdum fixerunt. Vbi quingenta vini plaustra, et immensam frumenti copiam, in Herbipolensium Canonicorum promptuario repererunt, quapropter aliquot dies illic cutem curantes, multos sibi socios adiunxerunt, cum quibus vna versus Iphouen progressi, ibi quoque in promptuario monasterii de Bircklingen multum annonae et commeatus nacti sunt. Vestes praeterea et ornatus sacros, et calices et alia templi <gap desc='Greek word(s)' resp='sampling'/> inter se distribuerunt. Et cum eis huiusmodi actiones actiones et gesta probe succederent, nihil feriati, altero statim die, vlterius ab Iphouen ad vestalium virginum
<pb id='s246' n='246'/>
monasterium Suuarzacum gradum fecerunt. In quo plurima et pretiosissima ecclesiae ornamenta quae clinodia vocant, inuenta inter se diuidebant. Tribus hic diebus transactis Gerolsheimium veniunt, vbi promptuaria vino et frugibus refertissima prorsus euacuant, exhauriunt, exhaustaque depopulantur, et destruunt. Noctu quoque arcem Stolberg direptam concremarunt. Postero die arcem Bimbach nobilium qui a vulpibus nomen habent, occupant, et opibus quas illic ingentes repererant, ablatis, in cineres redegerunt. Sequenti die Duces agminis consilio habito arcem Nobelsstein obsidendam censuerunt; plurimorum vero suffragiis vincentibus. Herbipolim exornata acie tendunt. Sub haec ciues et municipes in Gerolzhouen in arcem irruerunt, eamque diuisis inter se thesauris tandem incenderunt. Interim dicti rustici retro abeuntes, arces quae hic distribuuntur omnes; nempe eam quae apud Groslanckheim cum promptuario, arcem Stephansberck, arcem Sichartshusen, item arcem Michelsfeldt depopulati sunt, re plurima potiti, flammis exusserunt. Praeterea virginum vestalium et Carthusianorum monasteria, non procul a Gerolzhouen sita incenderunt. Iam repetentibus Ochsenfurdum obuiam facta est in Moeno episcopi Bambergensis onerata magnis mercibus nauis, quam intercipientes retinuerunt eodem die, quo Herbipoli erant turmatim congregati. Praeterea qui in oppido Kizingen vna cum aliis ex marchionatu circiter duo millia Rotenburgensibus accesserunt.</p>
</div3>
<div3 id='FrRS.01.13.25' n='25' type='section'>
<head>CAP. XXII. VT RVSTICI CASTRA SVA IN HEIDINGSFELD POSVERINT, ET ARCEM HERBIPOLENSEM OBSEDERINT.</head>
<p><note><hi rend='italic'>Gnodalius</hi> p. 143. <hi rend='italic'>Sleidanus</hi> lib. 2. p. 114.</note> HI ergo rustici circa Nonas Aprileis Ochsenfurdo relicto Herbipolim versus profecti castra extra Heidingsfeld, id oppido nomen est, posuerunt. Eodem die quo haec agebantur, tria vexilla ab exercitu ad Gybelstadium, Engelstadium et Grunsfeld arces depopulandas et incendendas ordinata, id quod haud grauatim faciebant. Perendie eius diei rustici quiescentes, arcem Herbipoli divae virginis matris montem dictam in deditionem postulauerunt. Duobus interim diebus cum illis Canonici et nobiles Francorum de pace tractabant, sed cum nihil hic efficeretur, sequenti die qui in arce erant bellicis machinis nouem viros interfecere. Induciae pacis per tres dies vt seruarentur constitutum quibus elapsis sub noctem seditiosi arcem obsederunt, bellico apparatu probe instructi. His passim ecclesiae Herbipolensis subditi ad seditionem mouentur, fit subitus foedifragorum concursus vbique adeo vt in castris apud Heydingsfeld positis quoties voluissent supra viginti millia armatorum numerare potuerint. Ad haec ciues vniuersi Herbipolenses ad rusticos deficientes: vna cum illis, quos in ciuitatem intromiserant arcem illic tormentis bellicis circumsessam oppugnauerunt.</p>
</div3>
<div3 id='FrRS.01.13.26' n='26' type='section'>
<head>CAP. XXIII. DE SEDITIONE IN BRVRHEIN ORTA.</head>
<p><note><hi rend='italic'>Gnodalius</hi> lib. 2. p. 144.</note> SImili modo turba rusticorum ferme L. ius, aequum, fidem datam contemnentium, circa Calendas Martias in Malsch, id pago nomen est, in Brurhein dioecesis Nemetum sito congregata est; Et cum reuerendiss. idemque Illustr. Princeps Georgius Nemetum praesul et Comes Palatinus nonnullos ex suis equites ad res explorandas eo misisset, interea etiam quod nil tum temere actum esset, tum eis qui in Malsch erant, tum aliis dicti episcopi circumiacentes pagos habitantibus insinuauit, sibi eorum erga se seditionem indicatam. Quare piis exhortationibus rogat, ne a se deficiant. Quamuis autem hoc se, vt bonos viros decet, facturos pollicerentur, nihilominus tamen dicebant se apud illum qui fortior esset, quique
<pb id='s247' n='247'/>
illos defenderet, mansuros, vnde mentis illorum inconstantia quidque molirentur, probe animaduertebatur. Sequenti enim die ea ipsa turba ad praedam se praeparans, alios pagos quoque ad se trahebat, promptuarium in Malsch, quod Spirensium Canonicorum est, inuadunt, vinoque madent, hac spe ducti, nempe se eo in loco nouum regimen excitaturos. Cuius rei gratia plurimos vicos in suam sententiam admonitoriis literis pelliciebant. Exemplar harum est in hunc modum.</p>
<p><hi rend='italic'>Decreuit et iussit rustica communitas, vt vestro populo collecto N. viros cum armis probe instructos, diuinae iustitiae auxilio futuros, ad nos in Malsch sub noctem iam aduenientem mittatis. Id si non feceritis, certi sitis, vos vitae bonorumque omnium incertos fore.</hi></p>
<p>Sic ergo turba illa rusticorum qui numero ferme D. erant, aucta, Plezberg, id monti nomen est, prope Malsch occupauit. Quare Spirensis praesul coactus serio contra seditiosos agere, praesertim cum alii rustici se auxilium laturos essent polliciti Episcopo, facile hanc tumultuantem turbam a suo malo proposito reuocari posse arbitrabatur Sed o hominum perfidiam dicam an inconstantiam. Equidem Episcopo nonnullos equites vna cum Iohanne a Colle alias a Wachenheim dicto, praefecto in Brurhein eo mittente, Palatini Principis Electoris magistro equitum cum CC. equitibus, et leuibus machinis quibusdam, dicto praefecto in auxilium veniente, nempe cum rusticis, nisi sententiam mutarent vt bellum in monte gereretur. Sed in ipso iam ingressu rustici equitibus Episcopi iuncti, ad seditosos, nulla iuris aut aequi, aut fidei datae ratione habita deficiunt, et illorum foedus, sedulitatem atque confraternitatem assumunt. Hinc ergo Palatini magister equitum cum praefecto discessit, quod mons vndique vineis circumdatus esset, quo equi nisi cum maximo damno peruenire nequibant. Vnde hoc agmen brevi auctum est. Praeterea concursus erat admodum velox rusticorum Spirensis ecclesiae subditorum quique ad Rhenum habitabant. Gogebatur Episcopus ex arce sua Vdenheim dicta ad fratrem Palatinum Principem Electorem Heydelbergam se recipere. Nam vniuersa ditio Brurhein illico seditiosis accedens, arcem Rotenburg cum pago, arcem quoque Kisselauue, praeterea Brusellam et Vdenheimium oppida cum finitimis pagis sibi adiunxerat, quorum plerosque sola postulatione ceperat. Sane non difficile factu erat cum mala mens malus animus omnibus, nec pilo alius alio melior esset. Inter haec Fridericus Wurm et Iohannes ab Hala cives Brusellani, cum aliis exercitus Ducibus ad summum magistratum eliguntur.</p>
</div3>
<div3 id='FrRS.01.13.27' n='27' type='section'>
<head>CAP. XXIV. VT SEDITIOSI IN BRVRHEIN CVM RVSTICIS MARCHIONATVS BADENSIS EO PROFECTI SVNT.</head>
<p><note><hi rend='italic'>Gnodulius</hi> lib. 2. p. 145.</note> IAm vero Marchionatus Badensis rustici, etiam antea seditionem excitauerant, paucis enim exactis diebus vulgus in Durlaco (id oppidi nomen est non admodum a Brusella distantis procul) tumultuans praefectum illic ceperat, et rusticos vicies quinquies centenos numero aut circiter ex nonnullis adiacentibus pagis concurrentes ad se in oppidum intromiserat, monasterium Gozavv occuparat, et eo depopulato deuastauerat. Aduersus quos Illustris Princeps Marchio Badensis Philippus, equitibus aliquibus in seditionis initio vsus est. Verum cum piis admonitionibus locum non relinquerent, quorundam domibus in Barghausen, id vico nomen est, incensis, eos vt ab incepto desisterent coegit. Ita incendium illud tum restinctum, manente tamen interim in illorum omnium animis odio quod semel ceperant, inexstincto. Vnde seditiosi in Brurhein Brusella occupata, cum Marchionatus Badensis rusticis consilium ad suam libidinem perpetrandam capientes, hinc et illinc erecto vexillo iam dictum Marchionatum petere, religionis titulo
<pb id='s248' n='248'/>
signatos cogere, pleraque monasteria occupare, et partim deuastare, praesertim ea quae erant sub titulo Herrenalb, et Frauuenalb in nigra sylua sita. Hic quoque complusculos dies in crapula et ebrietate consumpserunt. Iam ne latius hoc malum serperet, Princeps Badensis se ad illorum voluntatem componere coactus est.</p>
</div3>
<div3 id='FrRS.01.13.28' n='28' type='section'>
<head>CAP. XXV. DE HORVM SEDITIOSORVM PROFECTIONE. ITEM CVM EPISCOPO SPIRENSI ICTO FOEDERE.</head>
<p><note><hi rend='italic'>Gnodalius</hi> c. l.</note> VTerque itaque exercitus hinc profectus in Spirensis Ecclesiae ditionem pedem promouit; dimidia vero pars ferme XXXV es centeni rustici prope vicum Schreck Rheno transiecto monasterium Herde, et Curtam Mechtersheymium, quamuis ante nonnullae seditiosorum turbae, quam Heilspruckerana turma, qua de infra mentionem faciam congregata esset, frumentum et vinum inde abstulissent, inuadunt, et quod ab aliis reliquum factum fuerat, vniuersum depopulantes demolientesque diripuerunt. Hinc apud Reinsheim, rursus Rheno defecti ad suos conferunt sodales qui iam Vdenheimium petierant, eo consilio vt Spiram Nemetum vrbem celebrem obsiderent, et sacerdotes illic constitutos suum ad arbitrium reformarent. Id ne succederet, satis diligenter prospectum est. Praesul enim adiunctis duobus nobilibus Diethero Camerario Wormat. a Dalburg, et Bernhardo Golern a Rauenspurg, securitate impetrata, subiens hoc onus, ad rusticos peruenit, et multis conditionibus oblatis, tandem cum seditiosorum antesignanis concordiam iniit. Et quo citius hinc proficiscerentur, clerus Spirensis illico CC. maldros panis, XXV. plaustra vini, et animalia ad centum aureorum Rhenensium valorem in Rheinhausen se missurum polliceri cogebatur. His gestis rustici dissipati, duces suos ad propria redire permisere. Interim tamen exercitus in Brurhein regimen et antesignani Brusellae congregati, officio suo fungebantur, rusticis nunc discedentibus nunc accedentibus, ita vt cum vellent quinque vel sex millia virorum armatorum in promtu numerare potuerint.</p>
</div3>
<div3 id='FrRS.01.13.29' n='29' type='section'>
<head>CAP. XXVI. VT RVSTICI IN BRVRHEIN CONTRA FIDEM PVBLICAM DATAM QVOSDAM DE PRINCIPIS PALATINI DITIONE CEPERINT.</head>
<p><note><hi rend='italic'>Gnodalius</hi> lib. 2. p. 145.</note> INter haec admodum multa bonorum plaustra ad mercatores in superioris Germaniae vrbibus pertinentium, in oppidum Bretheim commeatu Principis Palatini aduecta erant, nec tum alio commode propter seditiosorum tumultum vndique debacchantium auehi poterant. Quorum desiderio non modo rustici in Brurhein, verum etiam seditiosi quique in circuitu mirifice tenebantur, et vt haec inter se possent diuidere toto mentis affectu exardebant. Quamobrem ciues Bretheimenses saepius in deditionem postulabant, et forsan voti fuissent facti compotes, nisi Princeps tam accurate bonorum quorumdam auxilio fretus illorum dolis obstitisset; nonnunquam minis seditiosi insistebant. Praeterea ciues diuersarum erant partium. Cum vero hae res non minus celeriter quam periculose agerentur, adeo vt momentis omnibus hostium esset metuendus incursus, cogebatur Princeps Palatinus ne tam graue damnum daretur adhibere curam et in oppido quo iam pridem non paucos equites destinarat, maiora praesidia collocare. Misit ergo nobilem quendam nonnullis adiunctis equitibus, qui D. pedites ab Heydelberga Bretheim duceret. Iam tum vero seditiosus exercitus in Brurhein cum Spirensi praesule foedus (vt dictum est) inierat, et per literas Principi Palatino receperat,
<pb id='s249' n='249'/>
comites, nobiles, ciues cuiuscunque aut status aut ordinis essent, in Palatinatu vt libere iter in Brurhein et ecclesiae Spirensis ditione facerent, se permissurum, et quicquid impedimenti esset (viam enim publicam aggeribus praecluserant, et occupauerant) ablaturum. Proficiscitur ergo praedictus Dux suo cum exercitu Bretheim versus, hostium dolum nequaquam veritus; Quem cum suis ad Vnderneuuesheimium, id pago nomen est, venientem, rustici inde erumpentes multitudine circumdant, et morte poenas daturus omnes nisi illico fidem dent se ad Heydelbergam reuersuros minitabantur. Sic Principis ordinationi contra icti foederis contractum obsistebant. Quae res ipsum me hercule non immerito ad inclementiam et vt paulo seuerius in illos animaduertere posset, commouit. Hoc vero a funestis latronibus factum facile crediderim, quod sperarent vel se vel suos complices de praenominatis mercatorum bonis partem accepturos.</p>
</div3>
<div3 id='FrRS.01.13.30' n='30' type='section'>
<head>CAP. XXVII. DE SEDITIOSIS IN ZABERGAVIA, ET QVID VNA CVM WIRTENBERGENSIBVS EGERINT.</head>
<p><note><hi rend='italic'>Gnodalius</hi> lib. 2. p. 146. <hi rend='italic'>Sleidanus</hi> lib. 4. p. 115.</note> SVb idem tempus nouum tumultuantium agmen in loco quem Zabergavve vocant, oritur Iohanne Wunderer, et Iacobo de Beckingen ducibus, et huius ludi choragis. Qui iam aliquoties aucti, arcem Stocksperg, sub Teutonicorum dominorum dominio prope Heuchelberg, vino frumentoque satis instructam occupantes, facile capiunt. Nulla enim domus, quantumuis firma propter solam proditionem resistebat, Arce hac depopulata dirutaque, hinc profecti, cum Monachorum curia Derdlingen dicta a suis etiam euacuata esset, monasterium admodum celebre Maulpronnum obsident et obtinent. Vbi quia nihil vel vini vel aliorum necessariorum deesset, complures dies manserunt vitam plane Epicuream agentes prorsusque de crastino non curantes. Interea grauibus terribilibusque minis Bretheimenses vt aut sibi praedicta mercatorum bona mitterent aut se in oppidum intromitterent saepius sollicitabant. Multis vero id genus postulationibus consumptis, nec quod proposuerant Principis Palatini exactissima diligentia Bretheimenses ne ad hostes deficerent impraetermisse hortantis interueniente, possent assequi, monasterio praedicto iam probe expurgato, depopulato, demolito, Bretheimensibus tandem infesti esse cessauere, et ad ingentem exercitum apud Bodmar Sueuiae oppidum collectum peruenerunt. Quo cum adiunctis etiam seditiosis Nigra sylua profectis in vnum conglobati, maiorem ferme totius Wirtembergensis ducatus partem, arces videlicet, oppida, pagos Hohen Aspergo, Tubinga, vbi tum Wirtembergense regimen erat, et Vraco exceptis, occupantes ceperunt. Praetera omnia in praedicto Ducatu praesertim Lorcense et Adelbergense non parui nominis monasteria depopulati sunt, et deuastauerunt. Ad haec arcem Hohenstaufen, et pleraque alia nobilium castella concremarunt, vbique dominandi libidinem exercere conati.</p>
</div3>
<div3 id='FrRS.01.13.31' n='31' type='section'>
<head>CAP. XXVIII. QVO PACTO SEDITIOSI IN BRVRHEIN MERCATORVM BONA A BRETHEIMENSIBVS POSTVLAVERINT.</head>
<p><note><hi rend='italic'>Guodalius c. l.</hi></note> INterea eorum qui in Brurhein erat exercitus haudquaquam quieuit, cum nec aliae male feriatae turbae in Zabergauuia congregatae quiescerent, sed saepe dicta negotiatorum bona a Bretheimensibus postulauit. Vt huic albo literas postulatorias quas praefecto et communitati Bretheimensi miserant, apponam: operae pretium esse existimo. Exemplar literarum.</p>
<pb id='s250' n='250'/>
<p><hi rend='italic'>Charissimi fratres et amici, certiores facti sumus ingentem exercitum vos propter bona e Francofordia aduecta fortiter oppugnare constituisse. Iam cum sumus vicini quos non immerito in amicitiam debetis accipere, petimus si res eo veniret, id nobis vt significetis, nosque hoc vobiscum negotium explicare annuatis. Confidimus enim nos certe tantis ad vos copiis venturos, vt inuicem iuncti velimus possimusque praedam propter quam vos oppugnare decreuere inter nos facile retinere. Haec vos fraterna et amica intentione ducti celare noluimus.</hi></p>
<p>Quamuis autem multae oues morbidae inter Bretheimenses essent, quae forsan si illis facultas non defuisset, seditiosos voti fecissent compotes, tamen Principis, cui nihil ab vlla parte remissum, aut curae aut laboris erat, et bonorum opera eius mandatis fideliter obtemperantium quod optauerant minime assequebantur.</p>
</div3>
<div3 id='FrRS.01.13.32' n='32' type='section'>
<head>CAP. XXIX. VT SEDITIO IN ALSATIA ORTA SIT</head>
<p>TVmultuantium itaque positionibus quibus sceleratissimis suis cupiditatibus honestissimum <note><hi rend='italic'>Gnodalius c. l.</hi></note> Euangelicae libertatis titulum praetexebant, longe lateque dispersis, et magna et periculosa seditiosorum seditio, circa solennitatem Paschalem in Alsatiae partibus orta est. Quorum in exercitu cum primum plus quam M. viri essent, monasteria passim, quemadmodum et reliqui eius farinae facere solebant, occupabant, demoliebantur, deuastabant. Fit et ingens prope pagos Ringendorf, et Paffenhouen concursus. Inde magis magisque aucti ex omnium adiacentium pagorum multitudine, Neoburgum et S. Walpurgis monasteria in Hagenensium saltu sita capiunt, vbi et viram plane Sardanapalicam ducebam, capta depopulantur, depopulata tandem diripiunt. Eodem modo Chonigsbruck et Biblies virginum vestalium monasteria exornabant. Pergentes inde relicto saltu, in pagum Surberg, vbi sacerdotum domibus direptis, circumiacentes pagos in deditionem postulatos hortabantur fraternae communitati, quae tum in tribus locis diuisa erat in Neoburgo, in Altorf, in Stechsfeld, se adiungerent. Et quo facilius persuaderent, supra XX. millia armatorum his tribus locis contineri testabantur.</p>
</div3>
<div3 id='FrRS.01.13.33' n='33' type='section'>
<head>CAP. XXX. VT OPPIDVM ZABERNIA IN ALSATIA CAPTVM SIT.</head>
<p><note><hi rend='italic'>Gnodalius c. l.</hi></note> CVm ergo non monasteriorum modo et sacerdotum, verum etiam Principum nobiliumque bona, aedes, arces, furibundi nebulones inuasissent, depraedati essent et deuastassent, vniuersae illae cohortes in vnum exercitum (nam XXX. millia seditiosorum erant) redactae, oppidum Alsatiae Zaberniam, quo Argentinensis Episcopus residere solet, obsident, et ad simplicem postulationem intromissi, intra et extra muros castra sua collocant.</p>
</div3>
<div3 id='FrRS.01.13.34' n='34' type='section'>
<head>CAP. XXXI. VT ADVCE LOTHARINGIAE HI RVSTICI SINT CAESI.</head>
<p><note><hi rend='italic'>Gnodalius c. l.</hi></note> INterim Illustr. Principis, domini Antonii Calabriae et Lotharingorum Ducis subiectis circa Saram fluuium, et in circuitu eodem modo ad seditionem consurgentibus, et Hermelsheimium; id monasterio nomen est, depopulantibus, idem Princeps quanta maxima celeritate poterat copias equitum peditumque collegit. Multi etiam Germanorum nobiles, qui sub illa ditione erant Principi auxilio veniebant. Breui quoque praedictis copiis quinque vel sex millia peditum ex inferiori
<pb id='s251' n='251'/>
Germania venientium adiunxit. Ad haec non contemnendum equitatum, quippe, vt quidam volunt, duo millia equitum fuere, inter quos CC. cataphracti, et nonnulli Galli erant, comparauit, hostibus bellum illaturus. Verum cum Lotharingicae ditionis seditiosi, relicto Herbersheimio iis qui Alsatiae Zabernia erant accessissent, oppidum illud a Principe obsessum est. Eo autem cum seditiosis de pace tractante, milites eius ex improuiso fere VI. millia rusticorum fratribus suis in oppido accedere volentium offendunt, sed cum Principis exercitum olfecissent, recta declinantes, vicum Lupstein dictum petierunt. Quos insecutus Principis exercitus vico incenso omnes interfecit. Postera die Arx et oppidum a Principe capta sunt, et ex ciuibus quorum mire pauci superstites manserunt, et ex seditiosis XX. millia occisa vel supra. Oppidum ab exercitu depopulatum, probeque expurgatum, praeterea ingentes opes inuentae sunt. Quin et pleraeque virgines et matronae insigni pulchritudine a Lotharingis in discessu abducebantur.</p>
</div3>
<div3 id='FrRS.01.13.35' n='35' type='section'>
<head>CAP. XXXII. VT AGMEN IN CLEBVRG COIERIT.</head>
<p><note><hi rend='italic'>Gnodal.</hi> p. 147.</note> RVsticis quos iam a Duce Lotharingiae fusos esse diximus, adhuc monasterium Neoburgum occupantibus, Ciuis quidam Weissenburgensis homo plane leuis se voluit adiungere, cum vero nulla hic esset authoritate, relictis ipsis Cleburgum, id pago nomen est, aut si mauis Thymopolim appelles licebit, petit, adiunctis sibi CC. leuissimis viris nouam seditionem excitauit. Qui primum in campo, quem vulgo Rennfelt vocant, haud procul a VVeissenburg, aut si plus elegantius nomen arridet, dices Leucopoli, distante, ex adiacentibus pagis, et potissimum ex Principis Ludouici Ducis Comitis Valdentiae ditione conuenerunt, et Thymopolitanus exercitus appellati sunt. Hi primo impetu vicos Riedsels, et Schuueighouen occupantes, paganos illic, vt suae fraternitati se adiungerent, coegerunt.</p>
</div3>
<div3 id='FrRS.01.13.36' n='36' type='section'>
<head>CAP. XXXIII. VT IAM DICTI SEDITIOSI SE CONTRA PRAEPOSITVM WEISSENBVRGENSEM GESSERINT.</head>
<p><note><hi rend='italic'>Gnodalius c. l.</hi></note> IGitur Thymopolitanus exercitus tandem S. Remigii arcem prope syluam quae ab incolis Beevvald vocatur obsident, et in deditionem postulant. Hos autem ad casus praeuisa erant a praeposito VVeissenburgensi, (ad suae enim ecclesiae ditionem haec arx pertinebat) fortiorum virorum praesidia. Quibus vt dignum erat ad repugnandum paratis, seditiosi arcem bellicis machinis aggrediuntur oppugnare. Ad haec oppidani quidam monasterium VVeissenburg (recentiores etiam Albipolim vocant) adiunctis quibusdam tumultuantibus rusticis, occuparant, depraedati erant, diruerant. Hi satis diligenter seditiosos arcem oppugnantes, etiam suis machinis bellicis iuuerunt. Quamuis autem qui in praesidiis erant multis diebus viriliter hosti resisterent, tamen nihil auxilii sperantes, nec belli molem suismet ipsorum viribus valentes sustinere, ad extremum circa Calend. Maias arcem relinquere coacti sunt. Quibus in deditionem acceptis seditiosi in arcem irrumpunt, depopulatamque incendunt, incensae tenues fauillas in auras spargunt. Hinc oppidum Selz sub Principis Palatini ditione obsident, et ciuium resistente nemine intromissi, canonicorum illic habitantium aedes occupant et depopulantur. Haud procul aberat Roedder arx Friderici a Fleckenstein insigni nobilitate viri, qui tum Principis Palatini nomine apud Suecicos confoederatos legatione fungebatur. In hanc arcem relicto oppido excursiones faciunt. Iam capta seditiosis aliud agmen subsidio ibat, quod Tonsile a rotunde detonsis capitibus, si mihi ita diuinare licet, appellatum crediderim. Vtrisque
<pb id='s252' n='252'/>
vno animo placet arcem captam, qua non contemnendas pretiosissimarum rerum opes inuenerant, vastare. Tum vero quia seditiosis in Alsatiae Zabernia vt petierant, auxilio se venturos promiserant, impigre inde profectionem eo adornant. Venientibus eis ad Buschuueiler, id pago nomen est, Ducem Lotharingiae cum confratribus suis manum conseruisse, eosque maiori parte in Alsatiae Zabernia confossos nuntiatum est. Hoc audito, quantumuis antea caelum terrae (vt aiunt) commiscere conarentur, timore concussi sunt. Tutissimum ergo non progredi, ne simili gratulatione exciperentur, rati, dissipato prorsus exercitu ad propria singuli redierunt.</p>
</div3>
<div3 id='FrRS.01.13.37' n='37' type='section'>
<head>CAP. XXXIV. QVID PRAEDICTVM AGMEN TONSILE EGERIT.</head>
<p>HOc agmen Tonsile ferme circa Idus Aprileis in VVasgavvia ortum, <note><hi rend='italic'>Gnodalius c. l.</hi></note> et in Sturzelbronno, id nomen monasterio est, collectum. Quod vbi deuastarunt, inde profecti generosi Comitis Emmichonis a Leiningen senioris Greuenstein et Lindenbron castella occupant et incendunt. Eodem modo Landeck arcem in VVasgauia sitam capiunt. Pede deinde vlterius promoto, Ramberg nobilium a Dalburg, et Elmstein Alberti a Pag in montanis haud procul a Neapoli, arces inuadunt, capiunt, diripiunt, incendunt. Quicquid autem rerum pretiosarum in arcibus praedictis inuenerunt, depeculati sunt. Tandem Anvveiler et Bergzaberniam oppidis, suam in potestatem redactis, Thymopolitano exercitui, xt diximus, iuncti, audita fratrum suorum strage domum se proripuerunt.</p>
</div3>
<div3 id='FrRS.01.13.38' n='38' type='section'>
<head>CAP. XXXV. VT LOTHARINGIAE DVX ALIVM EXERCITVM SEDITIOSORVM AD VICVM SCHERVVEILER DELEVERIT.</head>
<p><note><hi rend='italic'>Gnodalius c. l.</hi></note> REbus itaque in Alsatiae Zabernia sic confectis, Lotharingiae Dux in suam prouinciam rediturus primum ad Scheruueiler, id vico nomen est sito in valle quam <hi rend='italic'>Weglerthal</hi> vocant, prouectionem adornauit. Eo autem ad Danbach cum exercitu veniente, nunciatum est, agmen e loco quem <hi rend='italic'>Kestenholz</hi> a castaneis appellant, in montanis adesse. Praeterea alium exercitum e Schletstadio exisse, et superiori in vico Schervveiler esse iunctum dicebatur. Erant autem vtroque in exercitu rusticorum XVI. penes milia. In hos missis prius nonnullis speculatoribus instructum tum equitum tum peditum ordinem princeps deduxit, et eo congressu circiter quinque vel sex millia seditiosorum cecidere. Quia vero in multam noctem dimicatio erat protracta, adeo vt pugnae initio Lotharingenses vicum Scheruueiler incendere cogerentur, quo ignis splendore hostem commodius possent prosternere, reliqui fuga salutem petere contendebant. Sequenti die Princeps cum copiis suis in Lotharingiam reuersus est.</p>
</div3>
<div3 id='FrRS.01.13.39' n='39' type='section'>
<head>CAP. XXXVI. VT HOC DETESTABILE MALVM IN PALATINATVM SERPERE COEPERIT.</head>
<p><note><hi rend='italic'>Gnodalius c. l.</hi></note> INTEREA quaniuis Illustrissimus Princeps Ludouicus Comes Palatinus ad Rhenum Dux Bauariae, Sacri Roman. Imp. Archidapifer, Princeps Elector nullum non lapidem, vt prouerbio dicitur, mouebat, vt subiectos suos benignitate et innata
<pb id='s253' n='253'/>
clementia a venturo excidio praeseruaret, tamen venenum illud late diffluens vulgo adeo placuit, vt passim arrectis auribus ad tumultum et seditionem progressum sit; Noctu magistratum timore posthabito inuadunt, leges, iura, iudicia antiquitus et sancita et obseruata, vt mutentur instant. Hoc ergo periculosissimo igne, circumquaque flagrante, quorundam rusticorum in Palatinatus tractu coniuratio, velut ex latebris et ex tenebris sensim erupit, sed rem ipsam paulo altius repetamus. Pagus haud procul ab oppido Landoia aberat, Nusdorf, a nucum, vt aestimo, copia dictus; Quo cum in Paschalis solennitatis octaua multitudo circumiacentium, vt tum mos erat, ad sacrae aedis dedicationem celebrandam conuenisset, contigit vt ferme CC. facinorosi se tumultuantem seditionem excitaturos coniurant. Ea ipsa ergo nocte prope monachorum villam Geiluueiler congregati, montem occupant. A quo in circumiacentes pagos transeunt, villanos etiam lecto et somno deditos suscitant, multos in suam sententiam miris variisque persuasionibus, pertrahunt. Aucti sunt ea ipsa nocte, vt aurora procedente fere D. numero essent, decernunt illico vallem, quam Siebeltinger vocant, petere, illicque rusticos agmini suo adiungere. Haec cum nobili Iacobo a Fleckenstein, qui tum Praeturae in Germersheimio praeerat, noctu nunciarentur, impigre cum suis, praedicta enim vallis praeturae subiecta erat, eo veniens rusticis, vt se cum eo ituros, et tumultuantium agmen dissipaturos pollicerentur, persuasit. Seditiosi hoc audito illico dispersi fugerunt. Praetore domum reuertente, res circiter octo dies permansit integra. Sperabat autem praetor eos in officio mansuros, et quandoquidem priusquam discederet, eos admonuisset, ius, fas, aequum considerarent, seruaturos fidem. Sed o mortalium inconstantiam dicam an malitiam? Paucis exactis diebus iisdem in locis passim seditiosorum cohortes congregatae, <hi rend='italic'>Clingemonster,</hi> id collegiatae, vt dicunt, ecclesiae nomen est. Praeterea monasterium Herde, aedes Ioannitarum in Heimbach, curtam monachorum in Mechtersheimio occupant, vinum, frumentum, pecora rapiunt, ingluuiei indulgent, et amici ventri viuunt.</p>
</div3>
<div3 id='FrRS.01.13.40' n='40' type='section'>
<head>CAP. XXXVII. VT INGENS EXERCITVS CONGREGATVS OPPIDVM NEVVENSTAT CEPERIT.</head>
<p><note><hi rend='italic'>Gnodalius</hi> lib. 2. p. 148.</note> INTER haec cum Tonsile illud agmen, vt praemisimus, oppidum Anuueiler invasisset, seditiosi quique ex Neucastler, Magdenburger, Kirbuueiler pagis et valle Sibeltinger conuenere, sub praetextu quasi Tonsili agmini vellent resistere, eique viam praecludere, congregati in Geiluueiler, vbi breui temporis spatio aliquoties aucti sunt. Hinc probe se exornatos existimantes, mutant animum, mutant sententiam, finitimos quosque qui adhuc quiescebant, in suam sententiam verbis pelliciunt, minis cogunt. Iam vero villa Geiluueiler, et Eussertal monasterio depopulatis, destructis, deuastatis, arces finitimas passim occupant, demoliuntur, incendunt.</p>
</div3>
<div3 id='FrRS.01.13.41' n='41' type='section'>
<head>CAP. XXXVIII. VT EXERCITVS ISTE NEVSTADTVM OCCVPAVERIT.</head>
<p>HINC cum vniuersis copiis VVinzingen pagum petentes, castra in monte oppidum versus posuerunt, mox oppidum ipsum Neuuenstat, aut, vt elegantiores scribunt, Neapolim, in deditionem multis minis postulant. Ad quas pusillanimes ciues fidei datae obliti, oppidum verbis tantum territi sequenti die dedunt. Huc se illico duces et praecipui exercitus receperunt, et praefectum illie, vt conditiones sibi oblatas assumeret, coegerunt:</p>
<pb id='s254' n='254'/>

</div3>
<div3 id='FrRS.01.13.42' n='42' type='section'>
<head>CAP. XXXVIIII. VT EXERCITVS IN GAVVE ORTVM SVVM HABVERIT.</head>
<p><note><hi rend='italic'>Gnodalius c. l.</hi></note> TVM quoque eiusdem farinae ex Comitis a Leiningen ditione circa pagum Bockenheim, primum ferme CCC. rustici congregati sunt. Ad hos nonnulli leuissimi nebulones ex Petrasana, vulgo Pfedersheim venientes finitimos minis et vtcunque poterant, sibi adiunxerunt. Tandem ad vicum Hocheim prope Vangionum VVormatiam perueniunt, vbi eius vici et in Liebenavv virginum vestalium monasteriis depopulatis, Regalis Ecclesiae sub D. Cyriaci titulo ditionem in Nevvhausen occupant, et libidine sua illic expleta, duos ex canonicis ibidem in foedus suum pertrahunt, deinde oppidulum Hernsheimium, sub nobilium a Dalburg dominio petunt. Hic satis tempestiue intromissi, ferme XL. viros vt vna proficiscerentur, nonnullis etiam ligonibus acceptis coegerunt; reliquos qui non vna proficiscebantur, in foedus suum assumunt. Et hinc abeuntes satis amplum pagum Osthouen sub Moguntini et Palatini Principum ditionibus occupant. Hic quam poterant exercitu instructo aede Canonicorum prius diruta, circumiacentium pagorum rusticos in suam fraternitatem compulerunt. Digressi in Bechteim Comitis a Leiningen vico, castra locant. Quo relicto multi nominis pagum VVesthouen occupant, incolas suo foederi adiungunt. Fieri potest vt non admodum graui coactione hic opus fuerit. Vt enim semel dicam, non tam lac lacti simile est, quam tum omnium rusticorum vnus idemque animus ad seditionem spectabat.</p>
</div3>
<div3 id='FrRS.01.13.43' n='43' type='section'>
<head>CAP. XL. VT PALATINATVS MAGISTER EQVITVM CONTRA SEDITIOSAS COPIAS IN WESTHOVEN SE GESSERIT.</head>
<p><note><hi rend='italic'>Gnodalius c. l.</hi></note> MISERAT eodem tempore Princeps Palatinus Guilielmum ab Habern magistrum equitum, virum virtute et nobilitate insignem, cum CCC. equitibus, et D. peditibus in praefecturae Alzeiae praesidium, et vt reliquos ne ad seditiosos deficerent, in officio retineret. Inter proficiscendum vero contractas seditiosorum copias audiens, illic in VVesthouen cum suis iter instituit. Cuius aduentus vbi rusticis nunciatus est, tria millia fere e pago erumpentes, aciem occupato vitifero prius monte, instruunt. Quibus cum magister equitum sine suorum ingenti detrimento dimicare, quanquam id ardenter optabat, commode non poterat, bellicas tamen quas secum adduxerat machinas ter in illorum aciem emisit. Rustici vero ne eiusmodi grandine obruerentur, pagum vnde exierant, fuga repetunt. Iam cum nox immineret, nihil plane geri poterat. Fugientium vero LX. confossi perierunt.</p>
</div3>
<div3 id='FrRS.01.13.44' n='44' type='section'>
<head>CAP. XLI. VT ILLE EXERCITVS FVGIENS SEDITIOSORUM COPIIS PROPE NEWENSTAT ACCESSERIT.</head>
<p><note><hi rend='italic'>Gnodalius c. l.</hi></note> NOCTV seditiosi illi omnes aufugientes, et vt tum solebant, inter eundum auccti seditiosisque prope Neapolin iuncti, oppido VVachenheim occupato ibidem castra locantes, cum adiacentibus seditiosis conspirabant. Nihil plane ab illis praetermissum, quo pagos omnes finitimos sibi adiungerent. Interea Lympurgum monasterium illorum praedae patuit.</p>
<pb id='s255' n='255'/>

</div3>
<div3 id='FrRS.01.13.45' n='45' type='section'>
<head>CAP. XLII. QVOMODO INTER PRINCIPEM PALATINVM ET VTRVMQVE EXERCITVM RES SIT COMPOSITA.</head>
<p><note><hi rend='italic'>Gnodalius</hi> lib. 2. p. 149.</note> IGNE hoc non vesanae modo, verum etiam cruentae seditionis in Palatinatus tractu, vt supra ostendimus, circumquaque plus quam crudeliter flagrante, multis in consilium vocatis, praesertim vt subditi benignitate potius ducerentur, quam cohercerentur seueritate, et vt incommodo, quo Christiani sanguinis multu effundendum erat, mederetur, placuit illustrissimo Principi Palatino, Heroi certe ob clementiam aeterna memoria dignissimo, per ciues Neapolitanos, nulla defectionis obstante culpa, cum exercitu, qui tum apud pagum VVinzingen castra posuerat, in colloquio quae pacis sunt, tractare. Quod per Senatum et Duces exercitus in Gravve concessum est. Colloquio dies, locus, tempus a Ducibus deligitur. Nempe vt Princeps ipse ad diem Mercurii, qui tum proximus erat, exorto iam sole in campo prope vicum Forste, suis cum consiliariis adesset. Adiunctum quoque erat ne vltra XXX. equos secum adduceret. Hoc pacto commeatum pollicentur Principi, id quod et sibi, vt fiat postulant: Et ita factum est. Princeps ad diem praescriptum designato loco et tempore fuit, quo etiam Duces exercitus, cum delecto delectu seditiosae communitatis conuenerunt. Qui cum Principem excepissent, et ea quae ad pacem pertinent tractare incepissent, ecce vterque exercitus instructa acie erectisque vexillis aduenit. Multis autem prudenti deliberatione conditionibus oblatis, tandem vterque exercitus in hanc concessit sententiam, quam etiam fide interposita ratam voluit, vt inter caetera singuli dissipatis agminibus ad propria redeant oppida, arces, pagos, vicos, iis quorum essent, restituant, nihil post hac ex illis amplius accepturi. Princeps in subditos non animadverteret, sed faceret criminum gratiam. Finito hoc colloquio exercitus castra ex quibus excesserant, repetunt. Erant autem numero vltra VIII. millia virorum. Princeps cum ciuibus ordine incedentibus Neapolim redit, vbi non ex integro fides sibi seruabatur. Sequenti die, vtriusque Duces exercitus, Principem adeunt, de loco et conuentu in dicendo tractaturi. Quos conuiuio excepit, et indicta die abire permisit. Ipse rebus sicut confectis Heydelbergam reuersus est. Conventum inde indictum per vniuersam Palatinatus ditionem nunciari praecipit, et ne nobilium, militum, officialium quisquam quicquam contra agat edicit.</p>
</div3>
<div3 id='FrRS.01.13.46' n='46' type='section'>
<head>CAP. XLIII. VT SACRIFICVLVS QVIDAM, EISENHVDT DICTVS, AGMEN EXCITARIT.</head>
<p><note><hi rend='italic'>Gnodalius c. l.</hi></note> HAEc dum geruntur, sacrificus quidam Antonius Eisenhudt, aut si in nomine mihi licet ludere, <gap desc='Greek word(s)' resp='sampling'/> dictus, sacerdotio in oppido Greichauiae Eppingen dicatus, nouum tumultum; posthabito suo officio, instituit excitare. Se ipsum itaque Ducem faciens, adiunctis aliis sceleratissimis viris, finitimos quosque in suam sententiam et partem, verbis itidem vt scriptis sollicitabat. Plus vero veneni haec eius scripta quam aliorum omnium quos huc vsque enumeraui continebant. Libet vnum literarum exemplar apponere.</p>
<p><hi rend='italic'>Patientia et humilis perseuerantia seruatoris nostri adsit vobis in omnibus vestris necessitatibus. Chari fratres in Christo. Vos scitis quam dura seruitute fuerimus pressi a nostris superioribus, et eorum officialibus, et a sacerdotibus monachisque. Sed tandem quid et qualiter egerint Deo sit laus iu lucem venit. Quare vos omnes quam possum maxime adhortor, vt illico cum omnibus vestris confratribus huc cum curru veniatis, quo Euangelium et iustitia promoueantur. Quod si recusaueritis</hi>
<pb id='s256' n='256'/>
<hi rend='italic'>ego sine dubio meis cum fratribus apud vos ero. Quod certo de me vobis polliceri poteritis. Subscribebat autem se hoc titulo. Antonius Eisenbudt, Dux exercitus.</hi></p>
<p>Excitauit ergo eiusmodi incendium adiunctis nonnullis seditiosis, qui nuper ex Wirtembergensium exercitu a Stutgardia discesserant. Iam vero eum pagum Grochseim in Greichgauia sub Comitum ab Eberstein ditione commouisset, ita vt etiam castra sua illic poneret, breui XII. et centena virorum sibi associauit, quos vniuersitatem appellabat. Hic Dux hoc suo exercitu, erecto vexillo, pagum Eppingen satis potenter obsedit, nec graui postulatione, vt intromitteretur, obtinuit. Eodem modo oppidum Heidelsheimium inter Brusellam et Bretheim situm, vicos in circuitu occupat. Capto oppidulo Hilspach, eum quoque qui cellae vinariae praeerat, cellarium vocant, ceperunt. Eadem cella vinarin, sacerdotum et nobilium domibus depopulatis, inde pergentes, et magis magisque aucti, oppidum Sunzheim haud multo tempore obsident, quippe intromissi oppidanorum resistente nemine, ilico in canonicorum, est enim illic satis ornatum templum, aedes irrumpunt, depopulabundi, quasdam diruunt, alias deuastant, et euertunt. Hic quoque promptuariis plenis inuentis, vino languidi, confecti cibo eructant caedem suis sermonibus. Inter vias autem arcem nobilis Iohannis Hyppolyti a Vermingen Steinsberg dictam incendiis exustam, ruinisque prostratam solo aequant. Quae in edito monte circumiacentes pagos incensa flammarum fulgoribus illustrabat. Hoc igne tanquam triumphali sibi ipsis gratulabantur.</p>
</div3>
<div3 id='FrRS.01.13.47' n='47' type='section'>
<head>CAP. XLIV. VT INTER PRINCIPEM PALATINVM ET EXERCITVM DVCIS EISENHVDT RES SIT COMPOSITA.</head>
<p><note><hi rend='italic'>Gnodalius c. l.</hi></note> RVrsus Princeps Palatinus, ne in maius incendium ista funesta seditionis fax volitaret, praeuenturus; plane ingratos monere potius quam castigare maluit. Insinuauit igitur exercitui, cui Dux Eisenhudt praeerat, per literas, se pondus si quo premerentur, vt Principem deceret leuaturum, missurumque viro a consiliis, quibus haec indicarent, modo in Legationis iure seruarent fidem; Locus et dies ab Antonio, et Thoma Reus, caeterisque hoc ad negotium deputatis designantur, et ne viri a consiliis vltra decem equos secum adducant, cautum volunt. Principis iussu Comes a Nassavve Philippus, et alii a consiliis missi ad diem et locum designatum venientes magna deliberatione rem tractabant. Tandem quod ad concordiam pertinebat, Princeps ratum pronunciauit. Iussi dissipato exercitu domum singuli remearent. Perstant illi in incepto, nec quod semel male coeperant deserunt. Quamuis autem et Principi et viris suo nomine missis se fidem seruaturos essent polliciti, idque scriptis. Leuissimi tamen nebulones multo aliter egerunt, quippe Legatos truculenter et verbis et factis tractabant. Vnde qui missi erant, totam noctem in vitae ducentes discrimine, nil nisi iam moriendum esse cogitabant.</p>
</div3>
<div3 id='FrRS.01.13.48' n='48' type='section'>
<head>CAP. XLV. VT FOEDIFRAGI PRAEFECTVRAE LAUTERN A RUSTICIS IN FIDE PERMANENTIBVS CAPTI SVNT.</head>
<p><note><hi rend='italic'>Gnodalius</hi> lib. 2. p. 150.</note> INter haec ardua negotia, nonnullos esse animno adhuc candido et integro prorsusque exosam habentes seditiosorum fraternitatem Principi Palatino nunciatur. Sed hanc rem tum plane insolitam ab initio audiamus; Cum ex oppidi Lautern, Nanstuler, Vischbacher praefecturis ferme M. ad seditiosos defecissent, et copias iunctis nonnullis ex agmine, quod Tonsile appellaui, collegissent, quo
<pb id='s257' n='257'/>
magis magisque augerentur, vi, coactione, scriptis, verbis, finitimos quosque sibi deuincire studuerint, depopulantur pro felici auspicio, Ottenburgium et Vischbachum, monasteria depopulata destruunt, piscinas etiam onerarias, quarum in eo terrae tractu magna copia est, diripiunt. Iamque spem in copias quae in superioribus partibus tum grassabantur (omnium enim idem velle ac nolle erat) extendentes, nobilium arces occupant, et auctis viribus cum suae sectae plerosque fautores in oppido Lautern esse non nescirent, ipsum obsidere conantur. Sed longe aliter atque penes se constituerant euenit. Conspirauerant quippe, vicinos in proximis pagis Cobelnberg, VVeilerbach, Ramstein, Steinvvinden, qui illorum crudeli tyrannidi et tyrannicae crudelitati, id quod bonorum et integrorum est, consentire noluerant, quod chariorem fidem quam pecunias haberent, aut iri suam sententiam pertracturos, aut igne consumpturos. E contra boni illi ferme CCCC. vel D. numero, cum ex praefecturis nonnihil sperarent auxilii, grege facto foedifragos inuadunt, perfidiae summae eos arguunt, armata manu, vt se Principi Palatino dederent, e castro quod occuparant discederent. Praeterea quicquid armorum, quicquid actae praedae haberent, deponerent, cogunt. Quae postea a Principe cui hoc factum, et merito, mire placuit, bonis illis in fide manentibus, etiam actis gratiis liberaliter sunt concessa.</p>
</div3>
<div3 id='FrRS.01.13.49' n='49' type='section'>
<head>CAP. XLVI. VT SEDITIOSI, QVI DIXERANT SE IN PALATINI FIDE MANSVROS, DIVERSVM EGERINT.</head>
<p>SCripsimus supra seditiosos in VVinzingen et VVachenheim Principi Palatino <note><hi rend='italic'>Gnodalius c. l.</hi></note> fide publice data, se domum dissipato exercitu redituros recipisse. Quod Princeps credens futurum Heydelbergam rediens, conuentum indictum expectabat, sed secus ac crediderat contingit. Eo namque digresso, duas arces prope Neapolin Wolfsperg, et Winzingen iam pridem captas depopulati sunt. Quin et elegantem arcem Rupersberg dictam suo more extruunt, multis rebus pretiosis vino, frumento et aliis, quae tum aderant, auectis. Porro Deydesheimium Spirensis praesulis oppidum occupant, ex arce illic praedam agentes. Inter haec exercitus in Wachenheim castra in Nevvhausen collocat. Alii exercitus non dissipati, sed conglobati ciuitatem Landoiam petunt, hoc vt Sacerdotum bonis potiri possent coacturi, verum ciuibus resistentibus breui discesserunt, hoc prius, vt exercitui vinum et frumentum et sacerdotum bonis distribuerentur, impetrato. Hinc digressi Comitum a Leontopetra, seu mauis a Levvenstein, arcem Scharfeneck occupant, depopulantur, concremant. Post in deditionem Neocastellum, et Trifelsum postulant. Vbi intromissi certo numero praedam (quod tamen mirum est) non agebant. Et hinc pede promoto castra in monachorum villa Merleim prope Landoiam ponunt. Hic confratres suos in Alsatiae Zabernia a Duce Lotharingorum obsessos audientes, obsessis Illico venire destinarunt. Inter proficiscendum vero, vt a Duce Lotharingorum ad internecionem vsque deleti sint, facti certiores, ab incepto desistentes, dissipato agmine ad sua rediere. Duces vero exercitus, Bullicam, id pago nomen est, petierunt. Paucorum interim dierum cursu euoluto, cum Princeps Palatinus contractis copiis ad bellum proficisceretur, seditiosi tumultum vix sedatum resuscitant. Qui quamuis ei qui praefecturae Germersheimii a libellis erat, nihil vltra se acturos, et fidem, vt Principi iurauerant, seruaturos, praeterea expectaturos quid die indicta decerneretur, essent polliciti, nihilominus tamen altera vice in Merleim exercitum coegerunt. Quo probe satis aucto, exornatoque iter instituunt, vt rem ferro decernant. Tum quoque qui in Brurhein sub episcopi Spirensis ditione erant, arcem eius Magdenburg vt defenderent occupant. Aduenientibus vero e seditiosorum illorum exercitu copiis arcem demoliri incendique permisere.</p>
<pb id='s258' n='258'/>

</div3>
<div3 id='FrRS.01.13.50' n='50' type='section'>
<head>CAP. XLVII. QVARATIONE ASMVS VONDER HAVBEN MONASTERIVM FRANCKENTHAL DIRIPVERIT.</head>
<p>POrro quidam Nobilis Asmus de Hauben dictus, Diermsteîni habitans, leuibus ad se pellectis hominibus, in aedes Sacerdotis ibi irrumpit, bonaque ipsius diripit. Hocce facinore edito, nullam vel proprii honoris, vel generis et sanguinis sui rationem habens, nec Maiorum erga Palatinos obsequia considerans, cum agmine in Coenobium Franckenthal irruptione facta, id capit, diripit, diruit et vastat. Constitueratque secum, nisi conatibus ipsius mature praeuentum fuisset, vlterius ad eum modum hinc inde debacch <note>Hoc Caput quod in vltima Francofurtensi editione reperitur, ex Gnodalii <hi rend='italic'>libro II. p. 151.</hi> suppliuimus.</note></p>
</div3>
<div3 id='FrRS.01.13.51' n='51' type='section'>
<head>CAP. XLVIII. VT PRINCEPS PALATINVS COPIAS COLLEGERIT.</head>
<p><note><hi rend='italic'>Gnodalius</hi> lib. 3. p. 151.</note> IAm cum nec ius, nec aequum, nec fas, nec fides a crudelibus rusticisne dicam an sceleratis et impiis seruaretur, cumque nullius res tuta, nullius domus clausa, nullius vita septa, nullius pudicitia munita, contra illorum cupiditatem et turbulentiam esse posset, huic crudelissimo malo obuiare, et vthic sitibundus calor restingueretur; ab innata clementia ad iustitiae rigorem Princeps Palatinus diuus Ludouicus se vertere coactus est. Quia vero in mora periculum, illico cognatos, affines, fideles, subiectos non pro se solum sed etiam vt labenti et inclinatae Reipublicae succurrerent sollicitabat. Eius rei gratia etiam apud Sueuicam nobilitatem nempe vt quae spem dederat, opem ferret, quandoquidem et ipse eiusdem confoederationsi membrum esset, instabat. Breui itaque Comitum, nobilium et aliorum ad Palatinatum pertinentium auxilio mille equitum, et trium millium peditum exercitum comparauit. Ibat et ei subsidio Archiepiscopus Treuirensis, Reuerendissimus dominus Richardus sacri Roman. Imperii per Galliam et regnum Arelatense cancellarius, Princeps elector, cum CCC. probe exornatis equitibus, et ter quingentis ex inferiori Germania peditibus. Praeterea Princeps Hessorum Philippus equitatum neutiquam contemnendum hisce copiis auxilio misit. Qui quoque ipse, nisi eodem morbo seditionis Hassia tum laborasset, et exornatiori agmine venisset.</p>
</div3>
<div3 id='FrRS.01.13.52' n='52' type='section'>
<head>CAP. XLIX. QVA RATIONE HASSIAE LANDGRAVIVS CONTRA RVSTICOS IN TERRIS SVIS EGERIT.</head>
<p>NAm circa Calend. Maias, quo tempore non modo furibundum Martem, verum etiam Litas Deas, et Aten illam Homericam cum Pandora Hesiodica in omnium mortalium perniciem conspirasse facile crediderim, complures peruicacis ingenii rustici, sub abbatis Hirsfeldensis ditione congregati, oppidum ipsum nulla iuris aut fidei datae habita ratione ceperant. Sed et apud Fuldam ingens agmen sex millium virorum numero conuenerat; Qui Principis Hessorum subditis in suam pertractis sententiam plerosque pagos, praesertim oppidum Vachum, tum multa monasteria depopulantes deuastabant: Vnde Princeps Hessorum cum sua nobilitate, aduersus eos non procul ab Hirsfeldo, vbi tum erant, egressus, equites ferme XL. eo misit, suum commotum animum illis vt indicarent. Illico autem ciues cum rusticis quorum vltra quatuor millia erant, in arbitrium Principis,
<pb id='s259' n='259'/>
tum se, tum arma, oppidumque dediderunt. Supererant autem adhuc in his partibus tria agmina, quorum primum IV. millia, secundum prope Smalkaldum, V. millia, tertium in Fulda supra VI. millia seditiosorum continebant. Hi plane sic castra posuerant, vt vno die omnes in vnum conuenire potuerint. Vnde Princeps Hirsfeldo oppido recuperato, et praesidiis firmato ad Vastorphum, id pago nomen est, iter habiturus prius oppidulo Hunfeldo, qui ad seditiosos defecerat, in deditionem accepto, cum copiis suis Fuldam obsedit. Rustici quorum numerum paulo ante memoraui, oppido profecti, montem qui a foeminis nomen habet, occupant, et aciem instruunt, contra quos Princeps instructos exercitus sui ordines deduxit, quos vbi seditiosi videre, illico in fugam conuersi sunt, Princeps bellicarum machinarum iacula in Fuldam emisit, fit praeterea a peditibus ad murorum partem concursus atque impetus. Inter haec Fuldenses ad Hessorum Principem veniunt, suppliciter, vt gratiam sentiant orant. Annuit ille et Fulda rusticisque in deditionem acceptis dies illic nonnullos manebat. Seditione hac in Fulda et circum sedata, et in ordinem redacta, cum non exiguus exercitus in Duringia variis locis nobiles partim cepisset, partim prorsus e suis sedibus fugasset. Praeterea monasteriis depopulatis oppidum Eschvveg, aliosque pagos in sui studium perduxerat. Ad haec non parum seditiosorum ex seditiosorum agmine, quod tum Smalkaldum ceperat, sed audita Fuldensi deditione dissipatum Duringicis copiis accesserat. Nec minores copiae prope Helderungen congregatae. His et aliis commotus Princeps, ne haec lues suos vltra inuaderet, in Duringiam iter facere cogebatur. Perueniens ergo ad Smalkaldensem exercitum, copiis suis inter proficiscendum auctis Eysennach petiit.</p>
</div3>
<div3 id='FrRS.01.13.53' n='53' type='section'>
<head>CAP. L VT SAXONVM, BRVNOVICENSIVM, HESSORVM PRINCIPES SE CONTRA SEDITIOSOS GESSERINT.</head>
<p>SAxonum interea Principes, et Brunosvvicensium Dux Henricus, exornato exercitu <note><hi rend='italic'>Gnodal</hi> lib. 3. p. 152. et seqq. <hi rend='italic'>Sleidanus</hi> lib. 5. p. 213. <hi rend='italic'>Seckendorf</hi> Hist. Luther. lib. 2. §. 3. et 4.</note> Franckenhusen oppidum, quorum ingens tumultuantium rusticorum copia erat obsident. Qui inde relicto oppido montem occupantes, tenorem pugnae vtut poterant, constituebant. Conspectis vero Principum copiis, ad eos literas mittunt, in quibus erat: Se Christum profiteri, quem si Principes agnoscerent quoque, et quod profitebantur, praestarent, nil prorsus aduersus eos se fore acturos. Adhaec inter caetera cum illis sua ipsorum perfidia et tyrannica crudelitas esset obiecta, responsum si Thomam Munzer, huius seditionis auctorem, in Principum potestatem offerrent, reliquos mitius tractandos. Tumultuantibus vero quod iussi erant differentibus, Principes iubent bellicas machinas in montem vectas peditum et equitum copiae insequerentur. Quarum iaculis emissis, seditiosi monte relicto vt poterant, fuga salutem quaerebant, inter fugiendum vero multi ex illis confossi sunt. Principes tamen ab incepto non desistentes, sed obsessum oppidum potenti manu ceperant. Et viris illic inuentis interfectis depopulati sunt. Inde digressi oppidum Mulhausen, in quo Thomas Munzer habitauerat, quodque huius perniciosissimae seditionis et mater fuerat, et altrix, potenter occupauerunt. Iam huius seditionis ducibus praecipuis, praecipue Munzer, laborum suorum mercedem et fructum a lictore percipientibus, Prouincia tranquilla facta et subiecti in ordinem redacti sunt. Re inde gesta Principes cum suis copiis ad propria redeunt.</p>
<pb id='s260' n='260'/>
</div3>
<div3 id='FrRS.01.13.54' n='54' type='section'>
<head>CAP. LI. VT PRINCEPS FRIDERICVS DVX BAVARIAE CONTRA SEDITIOSOS SE GESSERIT.</head>
<p><note><hi rend='italic'>Gnodalius</hi> lib. 4. p. 160.</note> EAdem iniqua tempestate Princeps Fridericus Comes Palatinus ad Rhenum, Dux Bauariae, Domini Ludouici Principis Electoris frater ob seditiosorum in sua ditione tumultum, domi manere cogebatur. Multi enim tam sui quam aliorum subiecti, in circuitu passim insurgentes, et Episcopium Eistetense occupantes, refractis fidei datae et reuerentiae claustris in Principem ipsum et suos illic irrumpebant. Qua re motus Princeps breui circiter D. equites, et pedites multos qui bellicas machinas custodirent, comparauit. Quo exercitu primum Freyenstat, id oppido nomen est in Sultzgauia, petit. Et quia natiua Principibus Palatinis est clementia, peruicacissimos et pertinacissimos, a sua plus quam pertinaciter semel concepta sententia Princeps mitissimus benigne studuit auocare; Vnde montem <hi rend='italic'>Messinger</hi> dictum, quem vna cum arce seditiosi occupabant, petens, fide data et accepta Duces illorum ad se vocat, qui multis pacis conditionibus oblatis, animis vincere obstinauerant, vnde re infecta discessum est. Princeps postero die, montem praedictum suis cum copiis conscendit manum cum foedifragis conserturus. His vero fortunam belli tentare nolentibus, sed turmatim fugientibus Princeps arcem <hi rend='italic'>Obernmessingen</hi> cepit. Vbi praecipuus Ducum, cum nonnullis peditibus inuentus est. Quos illico capite plecti, et castra concremari iussit: Episcopium Eistetense, seditiosorum antesignanis punitis Episcopo restituit, et ne seditio amplius serperet his rebus effecit.</p>
</div3>
<div3 id='FrRS.01.13.55' n='55' type='section'>
<head>CAP. LII. DE CONFOEDERATORVM CIRCA BEBLINGEN VICTORIA.</head>
<p><note><hi rend='italic'>Gnodalius c. l</hi></note> HIs iam circa Rhenum, in Alsatia, Sueuia, Franconia orientali, Hassia, Duringia, et aliis terrarum locis gestis, Georgius Truchses Baro in Waltpurg, nobilitatis Sueuicae exercituum summus Imperator rem omnem circa Algauiam, Alpes, Lacum quem Bodmicum vocant, superni numinis auxilio feliciter composuerat. Iam cum in Ducatu Wirtembergensi et Palatinatu, tum quoque in Episcopi Herbipolitani ditione mire saeuiret tumultuantium seditio, vt nisi is ignis mature extingueretur, extrema non Germaniae modo verum etiam aliarum nationum esset pernicies metuenda, placuit Sueuicis confoederatis, Imperatori exercitus, relictis superioribus illis partibus per Hegauiam in Ducatum Wirtembergae adiunctis quas tum secum habebat copiis, transire. Qui circa Non. Maias Tubingam veniens illico Hernbergam, admodum Sueuiae vetustum oppidum, quo multi seditiosi tum erant, cepit. Deducente eo ex VVyla, id oppido nomen est copias, seditiosi VVirtembergenses quorum supra mentionem fecimus, XVIII. millia numero in Beblingen et Sindelfingen oppidis continuerunt. Qui audientes Sueuorum confoederatorum exercitum aduenire; relictis oppidis in vnum conuenerunt, et plano in loco aciem instruxerunt. Palus autem inter vtrumque exercitum erat. Vnde ad eos Imperator cum suis copiis propter loci iniquitatem accedere nequibat, sed alio transire cogebatur: nempe ad Beblingen oppidum. Quo priusquam veniret, seditiosi agmen quod leue vocant, iugo ex altera parte occupato, et machinis eo deductis equestre vexillum quod iam ascenderat, depellunt. Interea Imperator oppidum Beblingen capit, et praesidiis militaribus, ne seditiosis pateret, firmauit, auectis inde in arcem machinis quibusdam leuibus, quibus commode vti poterat. Quin et alterum iugum ipse occupat, vnde tum Martialibus et leuibus machinis sediosos e monte reiicit. Equitatu deinde et machinis bellicis seditiosos
<pb id='s261' n='261'/>
aggressus est, vexillum Principis Palatini primum, Austriacum secundum loco habebat, fauente ergo summo rerum omnium conditore, hoc exercitu ingentes sceleratae factionis copias illico in fugam conuertit, et quicquid machinarum curruumque erat, praeterea nonnulla signa militaria abstulit. Seditiosorum maior pars confossa est reliquis ad syluarum latibula confugientibus; parum cladis Imperatoris exercitui illatum est eo conflictu. Hac strage facta in Wirtembergensi Ducatu seditio sedata est.</p>
</div3>
<div3 id='FrRS.01.13.56' n='56' type='section'>
<head>CAP. LIII. DE OPPIDI VINOMONTANI DESTRVCTIONE.</head>
<p>ERant autem supra XX. millia seditiosorum, qui in vrbe Herbipolitana, montem <note><hi rend='italic'>Gnodalius c. 1.</hi></note> D. Virginis matris occuparant, et in Heindinsfeldt castra posuerant. Hi exercitus Sueuorum aduentum audientes, non solum ab incepto desistere, sed etiam omnibus modis resistere et suam tyrannicam crudelitatem ad finem perducere cogitabant. Interea Imperator cum exercitu in Vinimontano oppido cruentam crudelitatem et scelus, dictu miserabile, vltum ibat, captum oppidum, omnibus inde aufugientibus incendit, et prorsus euertit. Eodem modo multos circumiacentes vicos concremat, digna mercede scelestissimis nebulonibus retributa.</p>
</div3>
<div3 id='FrRS.01.13.57' n='57' type='section'>
<head>CAP. LIV. VT SVEVICVS EXERCITVS IN GREICHGAVIAM PROFECTVS.</head>
<p>SEditiosorum cladem in Vinomontano factam Franci molestissime ferre, agmen <note><hi rend='italic'>Gnodalius</hi> lib. 4. p. 16.</note> circiter VIII. millia virorum congregare, idque in Neckersolmum mittere, et cum Sueuico exercitu quam primum confligere statuebant, confratres suos omnes in dioecesi Herbipolensi. Moguntinensi, Palatinatu, et aliis locis appellant, hortantur, rogant, cogunt, compellunt armata manu, imo manibus et peditibus omnibus neruis et facultatibus adsint, praesenti ope, quippe in praecinctu constituti, rem egere. Augent exercitum vt maxime poterant. Iam vero oppido Vinomontano penitus euerso Imperator cum suo exercitu, Principe Palatitio rogante, in Greichgauiam, quam olim Cheruscos habitasse quidam volunt, profectus, de seditiosorum antesignanis supplicium sumpturus. Hic inuenit insignem latronem, Iacobum de Bechingen dictum, qui exercitum coegerat, et inter scelestissimos Phalarides, qui in arce Vinomontana nobilitatem iliam miserabili strage affecerant, nequaquam extremus fuerat. Hunc catena palo affixum, ardentibus prunis appositis, donec deficeret, assari praecepit.</p>
</div3>
<div3 id='FrRS.01.13.58' n='58' type='section'>
<head>CAP. LV. LVI. <note>ex hoc capite bina videmus eademque prolixiora in edtione Germanica Francofurtensi.</note> VT PRINCEPS PALATINVS AD BELLVM PROCESSERIT.</head>
<p>PEr idem tempus Palatinus Princeps Elector exercitu probe auxiliis ornato, <note><hi rend='italic'>Gnodalius c. l.</hi></note> collecto, et curiae suae arce Gettenbuhel dicta, quo tum propter seditiosorum insaniam Princeps Georgius Spirensis praesul, et dominorum Teutonicorum magister Dietherus a Cleen aufugerant, quaque admodum ingens argenti pondus et auri ceu in tutissimum locum repositum erat, vna cum oppido ipso Heidelberga, praesidiis firmissimis, tum nobilium tum Martialium, profecto Duce Schenck Valentino, Barone in Erpaco, firmato, cum Principibus, Treuirensi et Herbipolensi, Episcopis, et Othene Heinrico Comite Palatino, vtriusque Bauariae
<pb id='s262' n='262'/>
Duce, inde profectus in Brurhein iter intendit. Equitum inter quos multi Comites, Barones, nobiles erant, duo millia, peditum sex millia fuerunt.</p>
</div3>
<div3 id='FrRS.01.13.59' n='59' type='section'>
<head>CAP. LXVII. DE INCENSIONE VICI MALSCH, ET PRIMA NOCTIS FACE.</head>
<p><note><hi rend='italic'>Gnodalius c. l.</hi></note> PRaecesserat exercitum cum ortu solis Guilielmus ab Habern, Magister equitum, equestri cum vexillo. Qui inter vias paucis adiunctis equitibus, ad Principem Palatinum cum exercitu sequentem reuersus, pagum Malsch, in quo, vt supra memorauimus, seditio in Brurhein primum orta est, nolle se vt alii in circumiacentibus pagis fecerant, ad Principis arbitrium dedere, sed seditiose vallo fossaque cinctos rusticos resistere conari indicauit. Quo comperto Princeps Palatinus pagum cum exercitu obsidet, et emissis nonnullis machinarum iaculis, <note>p. 213.</note> cum seditiosi nec dum sententiam mutarent, tandem incursione et incensione, omnia diripi et euerti iussit. Admodum elegans pagus erat, nempe vitibus circumquaque pulcherrime cingebatur. Quo incenso et euerso Princeps Palatinus cum copiis suis in Rottenburgum, id pagi vel oppidi nomen est, sub ditione Spirensis Episcopi iterum abiit. Exercitus alii aliis locis in circuitu castra locant.</p>
</div3>
<div3 id='FrRS.01.13.60' n='60' type='section'>
<head>CAP. LVIII. VT PALATINVS MARESCHALLVS ARCEM KISELAVVE OCCVPAVERIT.</head>
<p>PErinde eius diei mane cum prima luce arcem Kisselavve, quae vno miliari a Rotenburgo aberat, cum equestri vexillo et quibusdam peditibus magister equitum obsedit. Erant autem illic in praesidio nonnulli foedifragi ex agmine foedifragorum in Brurhein locati, arx breui capitur, familia Principis nomine in deditionem accepta. Verum, vt scribere coeperam, quatuor ex foedifragis plane quid serus vesper vehat nescii, lictorem in arcem iam tum, vt plerosque quos illic detentos habebant, necaret vocauerant. Hos per lictorem quem in aliorum perniciem citauerant, illico capite plecti, et truncata corpora piscinam praecipitari magister equitum iussit, vero non minus quam eleganter vates cecinit:</p>
<l><hi rend='italic'>Nescia mens hominum fati sortisque futurae.</hi></l>
</div3>
<div3 id='FrRS.01.13.61' n='61' type='section'>
<head>CAP. LIX. DE SEDITIONE BRVSELLENSIVM.</head>
<p><note><hi rend='italic'>Guodalius c. l.</hi></note> FEsta die quae Christo ad coelos conscendenti sacra erat, Princeps Palatinus cum exercitu a Rotenburgo Brusellam versus iter constituit. Inter vias vitam vici a peditibus, spoliorum, vt hoc genus hominum solet, auidis depopulantur. Iam quod in hoc oppido regimen in Brurhein maiorem partem consiliorum suorum et negotiorum habuerat, et circiter VII. millia virorum eo paucos ante dies miserat, qui tum postero die directo vexillo inde exeuntes, Principes, nobiles, et viros ecclesiasticos, suae crudelitati parere coegerant, et omnia iudicia, legesque in suam libidinem pertraxerant, non immerito visitabatur. Igitur magister equitum equestri vexillo oppidum Brusellam obsidet, et per vnum ex numero tubicinum incolas rerum omnium cum oppido Principi in deditionem postulat. Mox quidam ex Senatu et communitate consilia pacis petendae agitantes, se, salutem et fortunas suas omnes vna cum oppido dedunt Principi. Qui cum praesulibus et Duce Othone, Heinrico, adiunctis copiis oppidum ingressus est. Principes in arce, Comites et nobiles cum exercitu in oppido castra ponunt.</p>
</div3>
<pb id='s263' n='263'/>
<div3 id='FrRS.01.13.62' n='62' type='section'>
<head>CAP. LX. QVID CVM BRVSELLENSIBVS ET ALIIS ACTVM SIT.</head>
<p>EO ipso die quo Brusella capta est, Senatus et communitas in planitiem ante arcem, vt iussi erant, conuenerunt. Eo Princeps Palatinus generosum Schencke Eberhardum Baronem Erpachi, exercitus summum Ducem, Ludouicum a <note><hi rend='italic'>Gnodalius c. l.</hi></note> Flekenstein, Curiae praefectum, Guilielmum ab Habern, magistrum equitum, cum aliis nobilibus mittit. Inter caetera autem Praefectus Curiae, cui dicendi erat iniuncta Prouincia, dicebat; Principem summe desiderare, quidnam causae sit vt obliti iuris et aequi, fideique datae contra magistratum, tam facinorosa factione, et factioso facinore insurrexissent. Iam cum ipsimet non minima causa huius mali essent, velle serio Principem auctores et antesignanos seditionis nempe ad aliorum terrorem puniendos indicarent. Post longam deliberationem LXX. et vltra proferuntur. Quos exercitus Dux in vincula atque tenebras abripi iussit, vbi admodum anguste collocabantur. Hae selectione facta caeteris abeundi data est facultas.</p>
</div3>
<div3 id='FrRS.01.13.63' n='63' type='section'>
<head>CAP. LXI. QVA RATIONE EISENHVDT SACRIFICVLVS CVM SOCIIS SVIS CAPITE FVERIT PLEXVS.</head>
<p>QVibus abeuntibus sacrificulus Eisenhudt, agminis in Greichgauia Dux, cum aliis tribus ex Eppingen, quos confoederationis Sueuicae exercitus Imperator capi iusserat, et Principi Palatino, vt fieri solet in rebus bellicis, dono miserat, adducitur. Adducti modica praebita audientia, nomine nobilium confoederatorum decollati sunt. Postero die Princeps Palatinus, de seditiosorum punitione in oppido ipso in Vdenheimio, in Rottenburgo, Kisellavve, Grunavv; et aliis adiacentibus vicis tractauit. Multis in consilium vocatis pro admisso scelere, <note>p. 219.</note> horum oppidorum et pagorum seditiosi XL. millibus aurum, quos Principi darent, damnantur: Et quicquid armorum esset magistratui redderent, his nisi eo volente, potituri nunquam; Praeterea ab integro fidem dare iubentur. Ad haec Brusellensesse portas quas aedificauerant diruturos, et quam sui regiminis tempore prope arcem concluserant aperturos promittebant. Flexo iam in vesperam die miseri illi e turri producuntur sudore et angustia plane pleni. Qui in circulum in arcis, atrio constituti, supremam horam expectabant. E quorum numero cum quinque iam capite truncati essent, et sextus similem sortem accepturus genua flecteret, Comites hobiles circumstantes lictori nihil vltra, donec iussus fuerit, agat praecipiunt. Miseri ormnes illico flexis poplitibus, manus supplices ad coelos tendunt, et gemebundis eiulatibus misericordiam implorant. Comites et nobiles Principem ideunt, precibus obnixe rogant, damnatis demat supblicia. Princeps vt est clementissimus, oratores admissos, exoratores dimisit, semiuiui vita donati clementia clementissimi Principis, leges quas alii seruare iurauerant, se seruaturos quoque pollicentur. Praeterea clementissimo Principi immostales gratias agunt, qui morte dignorum poenitentia contentus fuerit. Viuat tua gloria semper clementissime Princeps, tuam virtutem hostes, tuam misericordiam victi perspexerunt. Quod si pulchrum est hostem punire et dignum, quanto pulcrius laudabiliusque est infelicium scire misereri.</p>
</div3>
<div3 id='FrRS.01.13.64' n='64' type='section'>
<head>CAP. LXII. VT PRINCIPIS PALATINIET CONFOEDERA TORVM COPIAE CONIVNCTAE SINT.</head>
<p>REbus ita confectis Brusella Princeps Palatinus cum exercitu profectus in oppidum <note><hi rend='italic'>Gnodalius</hi> lib. 4. p. 162.</note> Hilschpach in Greichgauia, quae ad seditiosos defecerat, iter instituit, vbi et ea nocte quieuit. Venerunt autem ad eum Imperator Sueuici exercitus Georgius Truchses,
<pb id='s264' n='264'/>
et alii Duces, Guilielmus a Furstenberg, Comes, dominus Frovvin a Huten, eques auratus, et Rudolphus ab Ehingen, tractantes quonam locorum copias essent iuncturi. Postero ergo die Neckersolmum versus cum exercitu progreditur. Princeps inter vias autem obuios habuit Sueuorum confoederatorum copias, quae instructis militariter ordinibus a Ducibus deducebantur. Iucundum sane spectaculum, et Principibusvehementer gratum. Iam vero Principis Palatini exercitu iugum ascendente, Sueuorum copiaee bombardarum sonitu fumoque vix videri poterant aut audiri. Inter vtriusque autem exercitus Duces, quo ordine incedendum esset conuentum erat. Vterque equitatus vno ordine procedebat. Sueuorum equestre vexillum anteibat, sequebatur quod in Palatini Principis erat exercitu. Sequenti die hoc Sueuicum praeibat. Hac vicissim alteratione satis iucunde vtebantur. Quod de signis equestribus dixi, idem de equitatu, de peditibus, de machinis bellicis intelligas velim.</p>
</div3>
<div3 id='FrRS.01.13.65' n='65' type='section'>
<head>CAP. LXIII. DE OBSIDIONE NECKERSOLMI.</head>
<p><note><hi rend='italic'>Gnodalius</hi> c. l.</note> VTrisque copiis eo ordine ad Neckersolmum tendentibus, milites gregarii ante oppidum et in circuitu castra posituri, iam ante horam praecesserant. Erant autem supta DCCC. seditiosos, qui magna et firma praesidia, et ad resistendum se prorsus parauerant in oppido, cuius portas quoque probe munierant, constituti. Hoc eos qui extra erant tantisper latuit, donec qui intra, emissis machinarum iaculis equitem quendam interimerent. Foedifragorum dolo cognito ab oppido paululum discedunt, et Ducibus, vt res se haberent, celerrime nunciant. Vtroque equestri vexillo cum leuibus nonnullis machinis celeriter adductis, reliquae copiae cum maioribus machinis impigre sequuntur, quarum iacula in oppidum saepe emittebantur, e contra et ii qui muris se tenebant, Pedites, cum hinc et inde incursionibus oppidum vexassent, capere tamen eo die nequiuere. Igitur nocte adueniente castra ad Neccari ripam Heilpronnam versus, collocabantur, sic bellicae machinae tandem in oppidum recta sunt directae. Verum cum nox esset intempesta, nil aliud agi poterat, quam quod oppidum ex omni parte cingebatur, ne seditio sotum quisquam aufugeret.</p>
</div3>
<div3 id='FrRS.01.13.66' n='66' type='section'>
<head>CAP. LXIV. QVID CVM SOLMENSIBVS ACTVM SIT.</head>
<p><note><hi rend='italic'>Gnodalius</hi> c. l.</note> Exorto sole, machinis ad murum iam propius directis, Solmenses consentientibus iis quos habebant in praesidio quatuor ad Principem Palatinum, et exercitus Duces mittunt, qui veniam petentes obnixe se et oppidum in Principis et Ducum arbitrium dederent. Qui eo cuius rei gratia in castra venerant, expedito regressi hoc caeteris renunciant. Interea quid de illis constitueretur expectabant. Exercitus Duces deliguntur, cum ciuibus et aliis in oppido de pacis conditionibus tractaturi. Qui oppidum multo equitatu petentes haec inter reliqua obseruanda statuere. Quicquid armorum esset ponerent, eis nunquam nisi magistratu annuente accingendi. Murum diruerent, et turres, id quod sequenti die faciebant. Mulctati sunt pecunia, sed minime illorum slagitiis condigna. Verum ex hoc ordine circiter LX. qui cladi Vinimontanae interfuerant selegebantur, quos laqueis vincientes ex oppido binos ordine producunt in castra. Quorum Dux vexillifer, et scriba, quem monachum fusse aiunt, cum aliis duodecim numero, eodem die sub vesperam capite plectebantur. Reliqui varie sunt dispersi. Sub idem tempus in circuitu Heilpronnae plerique vici igne corrumpebantur.</p>
<pb id='s265' n='265'/>

</div3>
<div3 id='FrRS.01.13.67' n='67' type='section'>
<head>CAP. LXV. DE PROFECTIONE IN ORINGAM</head>
<p>SEquenti die exercitus Oringam versus pedem promouit, vbi seditiosorum ingentem <note><hi rend='italic'>Gnodalius</hi> lib. 4. p. 163.</note> esse multitudinem certum erat. Verum cum exercitus vix vno miliari ab Oringa abesset, nunciatur rusticos ante horam inde discessisse. Nihilominus tamen, quo institutum erat pergunt, Oringam capiunt, extra muros in pratis ad ripam castra locant. Rem Imperator committit Guilielmo ab Habern, et Diethero Spedt, quibus etiam DC. equites adiungit, vt rusticos insecuti cum illis dimicarent, vel saltem machinarum bellicarum, quarum neutiquam contemnendum numerum habebant, nonnihil auferrent.</p>
</div3>
<div3 id='FrRS.01.13.68' n='68' type='section'>
<head>CAP. LXVI. QVA RATIONE GVILIELMVS AB HABERN ET DIETHERVS SPEDT RVSTICOS FVERINT INSECVTI.</head>
<p>QVi vt iussi erant longo itinere confecto seditiosos insequuntur. Venientibus illis ad Forchtenbergium, iam primum quos insequebantur cum machinis fluuium Cocher dictum traiecerant. Sed quid detrimenti in curru passi sint nescio, certe equites in spem adducebantur se voti fore compotes. Et quanquam iam dies esset in vesperam inclinata, ab incepto tamen non desistentes, sed ad cliuum vsque oppiduli Moguntinae ditionis Crautten dicti illos insecuti sunt. Verum quod seditiosi priores oppidulum occupassent, cogebantur licet inuiti inde discedere. Forchtenbergium igitur repetunt, iamque viris et equis multo labore farigatis, ad Imperatorem qui tum in castris apud Oringam erat, nuncium mittunt, indicantes, circiter VI. millia rusticorum cum multis machinis bellicis in pago Crautten, et in circuitu locasse castra sibi factu optimum videri, si illic mansuri essent contractis copiis eum in locum venirent. Ante lucis autem aduentum praenominati duo Duces, cum equitibus e Forchtenbergio in planitiem venientes, seditiosos adhuc in castris animaduertunt. Interea renunciat Imperator, sibi non esse integrum exercitum, quod non nisi vnus et is perangustus quidem aditus esset, eo ductare. Meckmullium cum suis peterent potius, quo ipse cum exercitu breui quoque adueheretur. Oppidum interim ipsum, qui ad seditiosos defecerant, et in quo multum crudelitatis ac insolentiae seditiosi patrarant, Episcopo Herbipolensi restituerent. His praeceptis, quod iussi erant fecerunt. Eo quoque Imperator cum omnibus copiis vt pollicitus erat, veniebat Principes et Comites in oppido, Copiae in pratis ponebant castra.</p>
</div3>
<div3 id='FrRS.01.13.69' n='69' type='section'>
<head>CAP. LXVII. <note>Ex hoc capite in editione Germanica bina iterum fuerunt facta.</note> LXVIII. QVID IN MECKMVLLIO ET BALLENBERG SIT ACTVM.</head>
<p>CIuibus in Meckmullio pro actis suis punitis, et in Episcopi Herbipolensis ditionem eodem oppido restituto, sequenti die exercitus ad Ballenberg Moguntinae ditionis oppidulum pedem protulerunt. Vbi vt poterant, nam admodum exiguus locus ad <note><hi rend='italic'>Gnodalius</hi> c. l.</note> tantam multitudinem fouendam erat, castra locant. Et hic depopulatione facta, in eos qui suppliciis digni erant animaduersum est. Cerneres illic plerosque vicos ignibus incendi. Cerneres et pedites, vbi poterant finitimis in pagis praedam agere.</p>
</div3>
<div3 id='FrRS.01.13.70' n='70' type='section'>
<head>CAP. LXIX. VT EXERCITVS IN KOENIGSHOFEN PROFECTVS SIT.</head>
<p>HInc exercitus ad Konigshofen, id oppido nomen est, progrediebatur. Dederat autem magister equitum tribus equitib. res suas in Boxspergo curandi facultatem, <note><hi rend='italic'>Gnodalius</hi> c. l.</note>
<pb id='s266' n='266'/>
sed hac lege vt illico redituri, vbi seditiosi, qui oppidulum Crautten occuparant castra posuissent accurate inuestigarent. Qui exploratum praemissi redeunt, rem vti erat, turbulentam nunciant, nempe rusticos Tuberim traiecisse et locasse castra intra et extra oppidum Konigshofen, quin et a se visum eorum exercitum, qui vna nocte et die ad VII. millia virorum auctus erat: Haec quoque ex agricola quem inter vias ceperat, se certo comperisse testabantur. Quae cum a magistro equitum Imperatori dicuntur, eius animus erectus, quod speraret, de hostibus, id quod postea contigit, se gloriose triumphaturum. Bellicum illico canit, ad arma vocat, praelii faciundi tempus adesse monet; multis qui rei bellicae gnari erant in consilium adhibitis, qualiter cum seditiosis agendum esset explorat. Aberant vero vno miliari ab hostibus: Ergo finito consilio decernit DC. equites, quibus dominum Frovvin, et Guilielmum ab Habern praefecit, eosque cum his proficisci iubet, et si possint cum hoste pugnam conserant, Proficiscuntur, sequuntur copiae mirifice exornatae. Inter eundem vero Ducibus duobus placuit, diuisi irent, nempe hac magister equitum illac vero cum CCC. equitibus traiecto Tuberi dominus Frovvin consilio et hostium insidias anteuenire consideraret. Vtrorumque exacta diligentia eo pertinebat, vt copiis hic manentibus ipsi montem qui oppido contiguus occuparent.</p>
</div3>
<div3 id='FrRS.01.13.71' n='71' type='section'>
<head>CAP. LXX. STRAGES RVSTICORVM AD KÖNIGSHOFEN.</head>
<p>CVm vero vallem Schupfer dictam mire iocundam descenderent, et hostes et illorum castra contemplarentur, sententiam mutauerunt, quippe quod hostes cum agmine et machinis (olfecerant enim ingentes nobilium Sueuorum et Palatini Principis copias) relictis castris, ad montem quo vtrique Duces cum equitatu peruenire cupierant, tenderent. Rustici occupato monte locant castra, positis hinc et inde machinis bellicis, quarum circiter XL. erant, exceptis quas leues vocant. Quo viso Duces consilio inito, consultum rati, trans oppidum cum equitatu progredi. Interea rustici suas machinas in Tuberim direxerant, et damnum dabant equitibus iam deuehendis. Vnde et copiae alio loco transuehi cogebantur. Interim equitum Duces cum suis montem conscendentes, et in loco ab hostium iaculis aliquantisper tuto constituti, aciem instruunt. Eo quoque Imperator venit, et paucis adiunctis hostem cingit; distribuerant autem seditiosi suum agmen tres in partes, et pro loco atque copiis post machinas collocauerant, machinis ipsis in fronte constitutis. Duces interea cum equitatu, et equestribus vexillis propius hostem accedunt. Quo accessu seditiosi relictis machinis ac castris, vt erant ordine instructi fugiunt, et dispersi, hic lucum qui non procul aberat petit, ille per prata et campos fugit. Horum potior pars confossa est; Nam equestria vexilla, etii qui leuibus machinis praeerant, acrius insecuti agmen prorsus dissipauerunt. Inde equites petentes montem, castra diripiunt. Interea qui in lucem confugerant ab exercitu per vallem ascendente circumdati dextra et sinistra funduntur. Sane horrendum erat spectaculum, tam in luco quam patenti campo fugere, sequi capi, occidi, vulneribus acceptis, neque fugere posse, neque quietem pati. E monte quoque in lucum Duces equitum cum suis se receperant. Verum haec illorum dimicatio haudquaquam citra iacturam fiebat, quod hinc et inde arbores illis essent impedimento. In hoc luco fere CCC. rustici vallo, fossaque sese abdiderant, vt equitum nemo ad eos sine ingenti periculo posset accedere. Consulentibus Ducibus pedites non paucos eo mittunt. Concurritur magno clamore, rustici cladis acceptae memores acriter instare, Martiales haud timidi resistere. Certatur vi magna. Interemptis e seditiosis centum, reliqui quod nox intempesta immineret, a Comite Furstenbergensi Guilielmo capti, et pecunia mulctati sunt.</p>
</div3>
<pb id='s267' n='267'/>
<div3 id='FrRS.01.13.72' n='72' type='section'>
<head>CAP. LXXI. QVID POST HANC STRAGEM FACTVM SIT.</head>
<p>SVperis ergo fauentibus omnia aderant, victoria, praeda, laus. Vnde Princeps cum Ducibus et copiis omnibus conscenso, monte lituis tubisque ob ademptam <note><hi rend='italic'>Gnodalius</hi> lib. 4. p. 165.</note> victoriam Io paean, canebant. Descendentes inde in oppidum Konigshofen pedem promouent, vbi Principes cum maiori exercitus parte conquiescebant, reliquo equitatu ad Tuberi ripam amaeno in prato consistente, rusticorum castra pedites occupant. Sane in eo conflictu seditiosorum circiter VII. millia desiderata sunt. Qui non castra modo, verum etiam currus et arma in magno numero, praeterea machinas XLVII. egregie fabricatas, exercitui diripienda fugientes reliquerant. Habitauerant hoc oppidum ferme CCL. coloni, qui exceptis quindecim hac pugna caesi sunt. Similiter ex adiacentibus pagis seditiosorum maior pars occubuit, minor domum rediit. Quamuis autem Principibus cordi esset, eos qui in arce Herbipolitana erant, celeriter posidione liberare, tamen quod viri partim labore fessi, partim saucii cogebantur, postero die se ex labore reficere. Interea vero oppida Mergentheimium, Lauda, Curia Episcopalis, vulgo Bischofsheim dicta, et alia ad Tuberi sita ripam capta sunt, seditiosorum praecipuis capitali supplicio affectis. Sub idem tempus Herbipolensis Episcopus suum magistrum equitum, adiunctis fere centum equitibus, ad montem qui ex D. Virginis matris nomine appellatur, mittit, vt quo pacto posset iis qui in arce erant, signum flammis ignium daret, quo auxilia et liberationem iam adesse certo cognoscerent. Sic enim ad Palatinum fugiens destinaret.</p>
</div3>
<div3 id='FrRS.01.13.73' n='73' type='section'>
<head>CAP. LXXII. VT EXERCITVS EX OPPIDO KONIGSHOFEN DISCESSERIT.</head>
<p>FEsto die quem Christiana religio Pentecosten vocat, inde profecti cum excrcitu <note><hi rend='italic'>Gnodalius</hi> c. l.</note> Principes, vt inter oppidum quod iam reliquerant, et Herbipolin nocte corpora quieti darent, Vtroque autem equitatu exeunte Soeuici pedites progredi nolunt, non paucis ex Principis Palatini exercitu vt idem facerent persuasis. In causa erat, quod venales illae animae, praelii stipendium desiderarent, cum tamen ipso die pugnae vix in dimicationis fine, vt supra memorauimus, aduenissent, Nihilomious vero Principes et exercitus Duces cum paucis equitibus progrediebantur. Cumque iam circiter quatuor millia passuum a Konigshofen discessissent, Herbipolensis Magister equitum, expedito quod sibi iniunctum erat, negotio, reuersus, Imperatori, partim a seditiosis arcem obsideri, partim illos in vrbe esse, et ex eis ingeus peditum agmen machinis et reliqua armatura bellica probe exornatum iis qui nudius tertius in Konigshofen occubuerant subsidio ire, ignari enim tum rerum gestarum erant, vixque duo millia passuum abesse, certo nunciabat. Quo audito Imperator pedites, qui gradum facere detrectarant, in expeditionem vocat, hostem iam adesse propere enunciat, sperabat enim hoc nuncio eos a proposito posse reuocari: sed surdis, vt aiunt, tum canebat. Illorum vero pertinaciam non perinde curans, Principibus et Ducibus hostem adesse indicabat, mox signa canere iubet, quo commodius ad coetum milites cogerentur. Nemo autem non lubens eius imperio obtemperabat. Hinc ipse paucis equitibus comitantibus, seditiosorum agmen contemplabatur. Consultant autem in medium, praelium aegre committi posse, nisi Guttenberga, id ei syluae nomen est, a qua vix duobus millibus passuum aberant, praeoccupata.</p>
</div3>
<div3 id='FrRS.01.13.74' n='74' type='section'>
<head>CAP. LXXIII. DE RVSTICORVM INTERNECIONE IN FRANCIA, CIRCA ENGELSTADIVM.</head>
<p>IMperatoris itaque iussuv trumque equestre vexillum gradum fecit, eo cum reliquo <note><hi rend='italic'>Gnodalius</hi> c. l.</note> equitatu sequente. Mouentur interim equitum alae cum vexillis, perinde ac ab hoste descenderent, idque tantisper dum inter syluam ipsam et rusticos medii consisterent
<pb id='s268' n='268'/>
fiebat. Seditiosi pro loco et copiis prope vicum quendam exercitum instruxerant, hinc et inde XXXVI. machinis bellicis intermixtis. Quare Principis Palatini magister equitum eos qui machinis praeerant, cum duce suo, secum quid hostes molirentur exploraturus celeriter incedere iubet. Rustici hoc spectaculo attoniti rati tutius multo hinc fugere, quam in loco consistere, vallo machinisque relictis in fugam se effudere. Hos equestria vexilla in patenti campo vix persequendo oppresserunt. Quicunque autem in vno miliari ad Ochsenfurdum fere comprehensi sunt, interficiebantur. Aiunt illorum satis amplum numerum fuisse.</p>
<p>Ceterum circiter D. in duos non procul distantespagos, vni Gibelstadium, alteri Sulzfeldum nomen est, euaserant. Qui vna cum pagis concremati sunt, vt illorum. pars minima superfuerit.</p>
</div3>
<div3 id='FrRS.01.13.75' n='75' type='section'>
<head>CAP. LXXIV. QVA RATIONE RVSTICI QVIDAM IN ARCE QVADAM FVERINT TRVCIDATI.</head>
<p>PAululum ab his locis aberat arx Engelstadium, aut si mauis Angelipolis. Hanc paucis ante diebus elapsis incenderant seditiosi, ita tamen vt in necessitate, praesertim qua tum premebantur, esset receptaculum non contemnendum. Vt enim spem probe inflexam, vt muros et fortes et altos praeteream, turris illic erat vallo fossaque egregie munita. In hanc exoletorum caterua circiter CCCC. cum armis et machinis se receperant, introitu et porta quam diligentissime obseruatis, vt me hercule mirum dictu sit, tam breui tempore tantam molem illos congerere potuisse. Sed tu mihi, quod ille ait, consideres, velim; humanae imbecillitatis efficacissimum duramentum est necessitas, certe eius quanta vis sit, hoc loco demonstratur. Qui intus erant se probe munitos arbitrati eorum qui extra erant insultus non magni faciebant, sed muri pars breui machmis bellicis admotis concussa est, illico Comites et nobiles, tum alii quoque ex equo desilire, turrim oppugnare, illicque sine ordine currere. Qui intra, strenui manu, extremae horae memores, acriter instare, repugnare, primum impetum fortiter sustinere. Ex nobilibus vero ferme centum sauciabantur, tenor enim pugnae in vltimam defatigationem processerat. Nec ab incepto desistebant, quum integri sauciorum loco succederent. Itaque secundo impetum faciunt. Ea autem parte quae comminuta erat, non pauci ingrediebantur. Qui incendium quod se restinxisse putabant iam primum gliscere videbant. Nam erat murus adhuc oppositus, vnam tantum habens fenestram et portam, quae ferme a solo triginta palmis distabat, ex qua tanta caede vtrimque pugnatum est, vt comites cum aliis iam secunda vice abire cogerentur. Qui quanquam in vitae fuerant discrimine, nemo tamen ex eis interiit. Iam cum rustici ad deditionem compelli non possent, plus iaculorum e machinis immissum est, quibus murus magis, magisque concutiebatur.</p>
<p>Tertio tandem impetu facto, turri cum summa difficultate potiti sunt rusticis omnibus ad internecionem vsque deletis. Sane ex agmine quo de supra mentionem fecimus CC. ferme in nemus non procul ab arce se proriuerant. Iam cum mox immineret nihil aduersus eos agi poterat, ne tamen aufugerent cingebantur, mox vbi dies coepit omnes sunt confossi. Sic ex hoc seditiosorum agmine admodum pauci fuga elapsi sunt. Crediderim Hercle daemonem eo e sacro die Pentecostes, versum ex hymno, quem sacerdotes sequentiam vocant rursum cecinisse; <hi rend='italic'>Hunc diem bellicosum ego feci.</hi></p>
</div3>
<pb id='s269' n='269'/>
<div3 id='FrRS.01.13.76' n='76' type='section'>
<head>CAP. LXXV. QVA RATIONE VICTORES AD PAGVM MOSS ET HEI DINGSFELDVM PROCESSERINT.</head>
<p>POrro victoria iam adepta Principes cum equitatu et ducibus alas seditiosorum scalares adeunt, et currus cum machinis sufficienter ornatis inde auehunt Post contractis copiis vicum Moss, dictum, petunt, vbi incolarum inuenerunt neminem. Castra prope piscinam et in circuitu locant, et cibo curati corpora dederunt quieti. Mane Principes cum copiis omnibus, pedites enim ex Chonigshofen quoque ad exercitum accesserant, inde profecti itinere circiter septem millia passuum confecto ad Heidingsfeldum Herbipolitanae ditionis oppidum, ad Moeni ripam situm peruenerunt. Hinc Principes suis cum equitibus, extra vero Imperator Suevici exercitus cum copiis Herbipolim versus castra collocarunt. Pedites superioribus in locis castra a rusticis derelicta occupauere.</p>
</div3>
<div3 id='FrRS.01.13.77' n='77' type='section'>
<head>Cap. LXXVI. LXXVII. LXXVIII. LXXIX. QVID HERBIPOLI ACTVM SIT.</head>
<p><note><hi rend='italic'>Gnodalius</hi> lib. 4. p. 166.</note> INter proficiscendum vero antequam castra (vt diximus) ponerentur, Imperator exercitus et Guilielmus a Fürstenberg Comes Principem Othonem Henricum cum CC. equitibus secum sumentes, proximum montem arcem versus conscen derunt. Mox tubicinum, vt fieri solet, concentus factus est, vt ii qui arci erant praesidio, aeque ac qui in vrbe, et ad montis D. Virginis matris radicem erant, copias adesse certissime intelligerent. Quo. concentu, vt ii qui in arce erant, vehementer laetati sunt, ita spe nouandarum rerum inflammati meo iudicio ceteri terrebantur; duces exercitus magistrum equitum, et summum Palatini copiarum praefectum in arcem mittunt, iis qui illic praesidio erant locari tum Principum tum exercitus aduentum nunciarent, verum etsi hoc difficile erat efficere, quod seditiosi non procul a monte castra posuissent, quod tamen iniunctum erat diligenter expediuerunt. Ex arce reuersi, quam de tot Principum atque nobilium aduentu ii qui illic praesidio, dispositi erant, exhilarati fuerint nunciarunt. Eo igitur in loco duces cum Principe Othone Henrico. et reliquo equitatu consistunt, dum qui in arce erant, iacula e machinis quarum et magnitudo et numerus ingens erat in vrbem Herbipolim emitterent. Quo facto Heidingsfeldum petunt, ibique castra vt dicere coeperam, collocauerunt, sane rustici ea nocte relictis suis castris cum quatuor machinis optimis se in vrbem receperunt. Postero die Guilielmus a Fürstenberg Comes, et Principis Palatini. magister equitum, subvrbium, vt vocant, cis pontem cum turre quam etiam praesidiis firmabant, occupant. Interea centum viri armis optime instructi descendunt ex arce. Quibus praedicti Duces obuiam venientes, vna ad castra perueniunt, intrant, offendunt neminem. Relictae erant quinque vel sex machinae cum nonnullis aliis bombardulis destructis, has secum in. arcem aduehunt. <note>Haec in editione Germanica distinctis capitibus proponuntur.</note></p>
<p>Ceterum in vrbe ciuium et rusticorum vltra sex millia erant. Cognita Principum voluntate, (decretum enim iam erat vrbem cum machinis et copiis omnibus obsidendam) venerunt supplices, ea quae pacis sunt tractaturi. Res autem hunc in modum est composita, vt se cum vrbe et rebus omnibus in confoederatorum et Principum arbitrium dederent. Quo facto Principes et Praesules cum Imperatore exercitus, et quinquies vicies centenis equitibus pulcherrime exornatis Herbipolim intrant, vt seditiosorum antesignanis supplicio affectis vrbs episcopo restitueretur.
<pb id='s270' n='270'/>
Duae portae ab vtroque equestri vexillo occupantur, reliquis equitibus cum Principibus in planitiem progressis. Quinque horas ita consistebant, cautum enim erat vt equis insiderent. Ad mediae portae custodiam satellites deputabantur. His itaque diligenter prospectis ciues in foro, qui ex episcopatus et Marchionatus erant ditionibus in planitie ante D. Virginis matris sacellum, reliqui in via quae ab equestri cursu nomen habet vulgariter <hi rend='italic'>Renweg</hi> dicta, distribuebantur. Primo igitur confoederatorum et Principum nomine exercitus Imperator ad ciueis orationem habuit. Qui illico sese omnes Principibus ac nobilibus ad pedes proiecerunt. Rursus imperator post longam orationem, qua virtutes ornauit, et illorum effrenatam temeritatem est insectatus, ex ea multitudine nonnullis selectis, quibusdam in omnium praesentia decollatis, reliquos in vincula coniici iubet: Alii. episcopo nouum iusiurandum dant. Quo expedito ad planiciem ante sacellum, cui deipara virgo dea tutelaris praeest, tendens Imperator, eo quoque modo cum seditiosis egit, eadem poena qui in via equestri erant afficiuntur, decapitati sunt autem ex trina illa seditiosorum selectione LXVII. numero. Inter quos ciuis quidam duobus millibus aureorum vitam redimere voluit. Sed verba, vt aiunt, ad parietem faciebat. Mox alienigenae cuiuscunque conditionis erant, tuti ad lares proprios reuerterunt, sed hoc pacto, vt iis quorum sub ditionibus erant, suum ius esset integrum. Rebus ita confectis Principes cancellariam, vt vocant, episcopalem causa requiescendi petebant. Inde conscensis equis in arcem se conferunt, vbi etiam pernoctabant, Ducibus cum exercitu in castra reuersis. Sequenti die res cum ciuibus composita est, nempe vt arma illico ponerent, quae in arcem vecta certe collem diceres; Praeterea muros turresque contra arcem liruerent, Ad haec confoederatis et Principibus VIII. millia aureorum numerarent. Inter haec episcopo suum ius, si ita mihi loqui licet, integrum. mansit.</p>
</div3>
<div3 id='FrRS.01.13.78' n='78' type='section'>
<head>CAP. LXXX. QVID IN CASTRIS AD HEIDINGSFELD FVERIT ACTVM.</head>
<p>POrro Principes cum ducibus et copiis octo dies in castris prope Heidingsfeldum moram facientes, finitimos quosque pagos et vicos Herbipolitanae dioecesis, seditiosis decapitatis in pristinum restituebant statum. Quod non citra ingens finitimorum damnum fiebat. Hoc enim genus virorum qui castra sequuntur parta victoria vix cohiberi potest. Atqui et seditiosi priores in depopulationibus fuerant. Inter haec quoque res Rottenburgensium ad Tuberim, vt confoederatis et Principibus quinque millia aureorum penderent, componebatur; idque vrbis tantum nomine; Nam quod ad ditionis partem pertinebat, id Sueuicis confoederatis illibatum conferuabatur. Tum quoque ex comitatu Wertheimensi, tria millia aureorum exacta sunt. Venit et praesul Argentinensis Alsatiae Landgrauius, tum Moguntinensis Locumtenens quinquaginta equitibus stipatus in castra. Verum quid hic actum sit, causa breuitatis lubens omitto, quod ad finem huius perturbationis tendat descriptio. Iam episcopo Herbipolensi arce, dioecesi, vrbe restitutis copiae ad inuicem sunt separatae. Optassent Sueuorum Duces cum Principe Palatino progredi, idque facile factu fuisset, nisi tam crebro Princeps literis ab Heidelberga missis, sententiam mutare coactus, quippe seditiosorum tumultum magis magisque auctum iri et ni rebus mature consuleret, de ditione actum esse. Scelerum enim artifices omnia diuina humanaque truculentissimo genere cupiditatis inquinabant. Haec itaque causa discessus. Conuenit autem inter Principem Palatinum et Archiepiscopatus Moguntini Locumtenentem, qui, vt principio narrauimus, a suis in Aschaffenburgo male fuerat exceptus, de restitutione. Conuenit et inter Sueuicos Duces et Principem Casimirum Brandenburgensem Marchionem,
<pb id='s271' n='271'/>
qui tum ad Prindpes multo equitatu venerat, vt is vna cum Guilielmo ab Henneberg Comite, copias quas faberrime exornatas habebant, inde profecturi Sueuicis annumerarent.</p>
</div3>
<div3 id='FrRS.01.13.79' n='79' type='section'>
<head>CAP. LXXXI. DE VLTERIORI SVEVICI EXERCITVS PROGRESSV.</head>
<p><note><hi rend='italic'>Gnodalius</hi> lib. 4. p. 166.</note> IGitur Sueuorum Imperator cum suo exercitu inde digressus oppidum Svveinfordum obsedit, et ciuibus se in Nobilium Sueuorum arbitrium dedentibus, brevi cepit. Re inter illos omposita, cum ingens agmen sceleratissimorum hominum non ex subiectis Herbipolensis ecclesiae modo, verum etiam Marchionatu et adiacentibus oppidis et pagis, noctu arces multas nobilium in Bambergensi episcopatu partim depopulatas diruisset, partim vero solo aequasset. Quin etiam Bamberga occupata in Cleri illic diripiendis facultatibus non parum multum insolentiarum egisset, Duces cum copiis eo vbi tunc haec exoletorum fex triumphabat, pedem protulerunt, dioecesim nemine resistente, facile episcopo restituerunt, iis qui ex Marchionatu et aliis finitimis pagis erant, redactis in ordinem. Inter alia Princeps Brandenburgensis Kizingen, id nomen est oppidi, quo seditiosi cateruatim conuenerant, cepit, LX. illic numero ad supplicium damnatis oculi eruebantur. Sedata iam in finitimis pagis turbulentissima tempestate Sueuici exercitus Imperator contractis copiis ad oppidum Memmingen iter instituit. Seditior sorum enim denuo illic magnus exercitus conuenerat, et oppidum obsederat. Imperator eo veniens non procul ab eorum castris castra ponit. Exploratis inde ferme quatuor millibus seditiosorum qui prope pagum Schrattenbacum conuenerant, cum equitibus nonnullis aduersum hos conflicturus processit. Sed cum nec machinas nec pedites ad se ob imminentem noctem posset perducere, infecto negotio discedere coactus est. Sub noctem vero omnibus militaribus copiis hostes, quorum XII. millia erant eo aggrediente, rursus infecto proelio, quod vltra fluvium Lubas fecissent gradum, voti compos nequibat fieri. Veruntamen machinis aduersus illos biduo satis prospere vsus est: Multa interim vt hosti sit obuiandum secum volutat Tandem vtrinque ad arma concursum est. Seditiosorum multi confossi sunt, quibus etiam Sueuorum pedites vexillum abstulerunt. Quare qui supererant, noctu cum machinis nonnullis aufugientes ad arcem Sulzperg, dictam vix quatuor millibus passuum a Campidono distantem peruenerunt. Inter haec fortissimus et florentissimus Caesarei exercitus Imperator Georgius a Frons perg inclinata iam in vesperam die, cum copiis quas e Mediolano eduxerat, Suevici foederis nobilissimo et foelicissimo Imperatori, Georgio Truchses obuiam venit. Vtrique ergo Imperatores hostem insequuntur. Qui impensissimis precibus vt cum Imperatoribus in colloquio verba facere liceret; impetrauit. Res feliciter inchoata felici exitu finita est. Dedunt se seditiosi, armis et vexillis positis, in Sueuorum confoederatorum arbitrium. Digna per Iouem laudibus victoria, quae non humano sanguine sed clementia stetit potius. Nam ea demum, et apud Deos et homines victoria minimum est habitura inuidiae quae clementiae plurimum habuerit.</p>
</div3>
<div3 id='FrRS.01.13.80' n='80' type='section'>
<head>CAP. LXXXII. VT PRINCEPS. PALATINVS CVM EXERCITV SVO PER MOENVM DESCENDERIT.</head>
<p><note><hi rend='italic'>Gnodalius</hi> lib. 4. 167. et lib. 5. p. 169.</note> SVeuicis copiis ex Heidingsfeldo discedentibus postero die Princeps Palatinus cum exercitu in pagum Remblingen profectus est. Milites in Heussen et Entingen pagis Comitatus Wertheimensis castra collocabant. Sequenti die in oppidum
<pb id='s272' n='272'/>
Wertheim, hinc Milteburgum vna cum Moguntiae ditionis locum tenente, qui inter vias obuiam venerat, Principes ingressi sunt. Equitatus in Berstat, peditatus cum machinis in pagis Hambach pernoctant, conuentione de mulcta Archiepiscopatus Moguntini facta, Oberburgum Principes, equitatus Niderburgum, Moguntinus locum tenens Cleinvvalstadium petunt.</p>
</div3>
<div3 id='FrRS.01.13.81' n='81' type='section'>
<head>CAP. LXXXIII. QVID ASCHAFFENBVRGI SIT ACTVM.</head>
<p><note><hi rend='italic'>Gnodalius</hi> c. 1.</note> CVm ad Aschaffenburgum Moguntini Archipraesulis Curiam, vt vocant ventum esset, Principes se in arcem illic receperunt, militibus in adiacentibus pagis castra collocantibus. Sequens dies ciuium et seditiosorum negotiis insumptus est. Certo autem Princeps palatinus Moguntiam et oppida in Ringauia, quod ad seditiosos desciuerant, obsidenda decreuerat, Verum praemissis Principum literis, ne id fieret, sese dederunt, res seditiosorum composita est, nempe vt inter cetera non suo ipsorum, sed locum tenentis iudicio starent, denuo iuramento praestito. Ad haec XV. millia aureorum exiguntur. Inde Princeps Palatinus cum omnibus mili taribus copiis. Diepurgum oppidulum petit. Hinc ad Oppenheim celebris nominis oppidum venit. Equitatus cum Principibus Rhenum transmiserat, peditibus sequenti die sequentibus. Diem illic manere cogebantur, quod Principi Palatino Moguntinus locum tenens Aschaffenburgi pollicitus fuerat se auxilio cum CCC. equitibus ad Oppenheimium venturum.</p>
</div3>
<div3 id='FrRS.01.13.82' n='82' type='section'>
<head>CAP. LXXXIV. VT SEDITIOSORUM TRANSRHENANORVM AGMEN ET CASTRA EXPLORATA SINT.</head>
<p><note><hi rend='italic'>Gnodalius</hi> lib. 5. p. 170.</note> EOdem miserandae calamitaris tempore nil prorsus ab exercitus summo duce Schenck Eberhardo Generoso barone, quod bonum Imperatorem decebat, praetermittebatur, quin nullum non lapidem, vt prouerbio dicitur, mouebat, quo seditiosorum, qui denuo, prope Neapolim conuenerant, propositum exploraretur. Hos vero pagum Dalsheimium concessisse illicque circiter VIII. millia numero castra collocasse nunciatum est. Flagrabant, vt prius, inusitatis cupiditatibus, minabantur se Principem Palatinum cum copiis omnibus, velle non opprimere modo, verum etiam crudelissime vexare et se non vexaturos tantum, sed inaudito quodam feritatis genere interfecturos, quoscunque sibi aduersos comperissent. Et me hercle huius sceleris atrocitas primum illis prospere fuccessit. Omnia minis, tumultu, praeda, caede passim implent. Conuenerant autem, vt dicere coeperam, ex Thymopolitanorum, Merleinorum, Heilspruckenanorum et Wachenheimen. sium copiis prope Neapolim collecti. Gradu deinde facto Agersheimium, Lamsheimium, Freinheimium, oppida capiunt. Hinc Principis Palatini arcem in Dyrmstein ad deditionem compellunt. Resistebant, qui illic praesidio locati erant, inter quos et iam praefectus a Zell (id ei pago nomen est) fuit. Resistentibus inquam illis, id quod tum bonos ac fideles subiectos decebat, seditiosi violenter arce positi, praefectum cum quindecim aliis viris miserabiliter occidunt, occisos ex arce proiiciunt. Arcem depopulatam vna cum clarissimi Iurium doctoris, domini Wolffgangi ab Affenstein castello, diripiunt, et solo aequant. Pagum egressi praesulis Wormatiensis aedes incendunt; Et hac fraterna charitate inflammati arcem Nevvenleyningen occupant et depopulantur. Erat illic tum Comitissa a Westerburg, foemina pudicitia et natalium claritudine insignis, quam vt cibum coqueret, et ingurgitantibus ministraret, coegerunt, O detestabilem, et execrandam atrocitatem dicamne an impietatem! Sed pergam non cum ipsis, sed vt immanissimi
<pb id='s273' n='273'/>
latrones perrexerint, scribere. Omnibus ad votum illis succedentibus VVesterburgensem arcem Altleiningen concremarunt. Hinc ad monasterium Heningen commigrant praedam agentes. Eodem modo plerasque arces prope montem Donnersberg dictum capiunt Hunc ego Tonantis montem a Ioue fulgurante dictum, eo tempore quo Romani cum Germanis bella gesserunt, crediderim, quippe cum et alia eiusmodi vocabula praesertim in hoc terrae tractu adhuc licet corrupte pronuncientur, supersint. Sed de his alias fusius fortasse et commodius. Captis arcibus oppidum Kircheimium sub ditione Comitum a Nassavve sibi vendicant. Deinde Bolando, et Stauffen arcibus incensis in locum qui Gavve vocatur, profecti breui comparato exercitu damna dederunt vehementer detestanda. Ergo quasi re feliciter gesta, <hi rend='italic'>Io triumphe,</hi> magno plausu canebant. Quod si sceleratorum hominum votis successus vltra aspirassent, Dii immortales, quo fuisset illorum execranda impietas euasura?</p>
</div3>
<div3 id='FrRS.01.13.83' n='83' type='section'>
<head>CAP. LXXXV. VT PRINCEPS PALATINVS SE CONTRA HOS SEDITIOSOS GESSERIT.</head>
<p><note><hi rend='italic'>Gnodalius</hi> c. l.</note> IAm cum Principi Palatino, quonam, loco seditiosi castra collocassent, esset nunciatum; suos, quos tanta semper clementia gubernarat, ad seditionis auctores rursus desciuisse molestissime tulit. Vnde ferae gentis ferro duriores animos vt debilitaret, mansuetissimum ingenium suum, ad tempus deposita clementia, seueriori seueritate vti cogebatur. Ducis itaque iussu, exercitu probe exornato magister equitum ex Oppenheim per arcem cum equestri vexillo hostem exploraturus profectus est, Principe cum omnibus copiis tempestiue subsequente. Inter vias autem Moguntinus Locumtenens obuiam factus CCC. equites suos copiis adiunxit. Iter vero Westhouen versus, id pago nomen est, instituebatur. Interea nunciatum est, seditiosos noctu ex Dalsheimio profectos ad Guntheimium frequentis nominis vicum, in quo Ioannis ab Oberstein arx est, gradum fecisse. Huc magister equitum illorum secutus vestigia se confert. Iam quia per patentem campum acie instructa processerant, quot virorum in vno cuneo fuerint, ex ipsis semitis erat facile deprehensu. In singulis cuneis quadrageni tres, ad dextram vero in agmine, quod tum leue vocabant, viceni septem incesserant. Hinc vero magistro equitum cum suis ad celebre oppidum Pfedersheim, elegantiores Petram sanam vocant, tendente, seditiosi illum cursu praeuertunt. Mox oppido ad deditionem verbis tantum compulso, quibus auxilia Princeps Palatinus breui, et admodum magna quidem ventura pollicebatur, ad haec ne ad seditiosos deficerent ab ipso Principe Burggrauius Alzeiensis penes CC. viros ante dies quinque praesidio vt essent illuc ordinauerat, intromittuntur.</p>
</div3>
<div3 id='FrRS.01.13.84' n='84' type='section'>
<head>CAP. LXXXVI. DE STRAGE IN PFEDERSHEIM FACTA.</head>
<p><note><hi rend='italic'>Gnodalius</hi> c. l.</note> IAm. cum magister equitum, quid hosteis molirentur probe intelligeret, eoque indicato iussu Ducis acies est instructa, et ad oppidum deducta, Consultatur hic de hoste aggrediendo. Ab oppido ergo centum passus equitum peditumque exercitus constituitur, machinae leuiores prope montem D. Georgii, cui etiam in cacumine fanum est dicatum, vehuntur, ex quibus iacula in oppidum missa sunt, iis qui intus erant, nequaquam in vtramuis aurem dormientibus, sed fortiter quoque repugnantibus. Erant et ipsis suae machinae. Iam pene horae spatio elapso consultum esse iudicant, definiretur numerus equitum, qui trans fluuium Phrem in valle oppidum alluentem mittantur. Hos enim quid seditiosi acturi essent probe
<pb id='s274' n='274'/>
perspecturos, quod hac quam isthac multo id commodius posset fieri arbitrati sunt. Nec frustra hoc negotium susceperant. Igitur magister equitum cum equestri vexillo, assumpto Diethero a Schonburgo, Alzeiae Burggrauio, qui tum quinque turmarum erat decurio, in agro prope sacellum quoddam cis fluuium consislit. Missus erat etiam Iohannes a Schonburgo cum Vbiis equitibus, quos Colonienses vocant, in valle vt consisteret, et quid hostis moliretur diligentissime consideraret. Quos qui in oppido erant, nam vexilla tria, vt probe ab incolis cerni possent, erigebantur, vel CCCC. vel ad summum D. tot numero esse, id quod postea certo cognitum est, arbitrati sunt. Magister equitum interea vices suas VVolffgango Vlricho a Flehingen committens, vno comitatus puero ad Principem Palatinum, quid agendum esset exploraturus accessit. Quo ad exercitum veniente Ducis consilio decretum est, quandoquidem oppidum esset obsidendum, locus quo castra ponerent, deligeretur. Quae ad flunium supra oppidum posita sunt. Iam vero cum hosteis in oppido, extra vero copiae instructa acie essent, nemo tum futurum putabat proelium, praesertim iam Hespero apparente. In castra ergo quibus vires reficerent, vinum, frumenta aduehuntur. Verum illico portis apertis, hostium subita eruptione tria vexilla ex oppido egrediuntur. Eo autem propter impedimenta machinarum, nec equites nec pedites peruenire poterant. Quidam seditiosos vt Principis machinas tollerent, alii vt equites depellerent egressos arbitrabantur. Inter haec vltra octo millia hostium ex oppido erumpunt, fortasse quod se facile eas quae trans fluuium erant copias, proelio centundere sperarent. Nam adduci non possum vt exercitum qui ad D. Gregorii montem erat, ab ipsis visum credam. His conspectis equites inter se propius iuncti, quid agendum sit a magistro equitum expectant. Qui vt ita iuncti superiora peterent iussit. Ipse vero cum Moguntino equitatu in hostium prospectum processit. Quem ducis iussu Treuirensis et Iuliacensis copiae sequebantur. Exercitus Principis cum machinis interim in expeditione consistebant. Rustici visis equitum copiis, instructa acie per medias vineas ad locum impeditum, et iniquum, quoque equites nequibant venire, transeuntes, machinas suas in exercitum, quo Princeps ipse erat, direxerunt. Primo iaculo Principis a secretis supremo fere loco constitutus periit. Interim tres machinae in rusticos recta procedentes diriguntur, quarum emissis iaculis, illico in fugam coniecti oppidum repetunt, Quorum admodum multi ab equitibus, qui in aciei fronte erant, sunt interfecti. Quod si iuxta magistri equitum confilium pedites, qui in leui armatura erant, eadem opera hostes adorti ante portam inuasissent, vel pauci vel nulli illorum euasissent. Fugientes vero omnes interficiebantur, vt eo conflictu ferme quatuor millia seditiosorum sint caesa.</p>
</div3>
<div3 id='FrRS.01.13.85' n='85' type='section'>
<head>CAP. LXXXVII. QVID POST PROELIVM AD PFFDERSHEIM IN CASTRIS ACTVM.</head>
<p>NOcte iam proelium dirimente Principis in castra se recepere. Praesidio circa oppidum disposito, quatuor parteis, quindecies centeni pedites, et mille equites sibi vendicabant, in excubiis constituti. Postero die sole iam exorto machinae in oppidum diriguntur; nonnullis iaculis emissis: qui intra erant, se cum oppido Principi Palatino dedunt. Quo facto illico machinae sunt amotae. Pacem igitur omnium nomine legatis suppliciter petentibus iniungebatur sub vitae interminatione, quam accuratissime curarent, ne quis praesertim antesignanorum ex oppido aufugere, sed simul omnes quid a Principe decerneretur expectarent. Sequenti itaque die, quae Christi redemptoris nostri praeconi Ioanni Baptistae solennis erat. Principes cum equitibus planitiem non procul a monte D. Georgii occupant; Eo iussi sunt ex finirimis pagis venire rustici, vt selectione facta de praecipuis
<pb id='s275' n='275'/>
seditionis ducibus supplicium sumeretur. Via per quam ingredi debebant trecentis erat munita equitibus, ne hostium quisquam aufugeret. Tria ergo millia rusticorum iussu magistri equitum, et domini Frouuin armis positis ex oppido egrediuntur. Demonstrant hi duo viam et quo eundum, et ne fugam meditentur graviter interdicunt. Quorum fidissimo et amantissimo consilio si obtemperassent, haud quaquam tanta fuisset eo die facta sanguinis effusio. Monebant enim aperte, actum esse de omnibus si essent fugae praecipites. Quid multis? Egressis illis porta clausa est. Iam vero cum iugum primi hinc et inde stipante milite conscenderent, qui postremi erant obtento iam aliquoties cliuo in biuio, fugae ineundae gratia conuersi sunt. Quos equites insecuti oppresserunt. Hoc viso equites qui in cacumine erant, simili pertinacia illico in consectandis rusticis vtebantur. Res visu et auditu horrenda. Hic Princeps Palatinus cui haec pugna mire displicebat, quippe qui innata clementia pacem potius quam ex humano cruore victoriam peteret, cum exercitus duce, praefecto curiae, et aliis quam potuit sedulo, equites ne miseram plebem tam misere mactarent, suos esse quos confoderent, orat, obsecrat, obtestatur. Hanc laudem etiam apud hosteis tua clementia, clementissime Princeps Ludouice assequutus es. Hoc est vere esse Principem, hoc est vere subiectis parcere, cum poena digni supplicio afficiuntur, ante actae vitae culpa minime considerata; pro illis intercedere, inter excandescenteis milites, inter vibratos gladios inter equorum et armorum sonantem fragorem, medium accurrere, ex media morte raptos seruare, plus satis effusum esse humani sanguinis, mitius per imprudentiam peccantes tractandos testari, et cum imperio ob incensum furentium furorem non potes, lacrymis in miserorum fortunis misericordiam adhibebant rogare. Ea autem repentina clade fere D CCC. rustici cecidere. Ex agmine autem feruato circiter XXX. capitali supplicio affecti sunt, Reliqui quamuis et ipsi rei mortis essent, denuo iuramento praestito ad propria redierunt.</p>
</div3>
<div3 id='FrRS.01.13.86' n='86' type='section'>
<head>CAP. LXXXVIII. QVID PORRO CVM RVSTICIS AD PFEDERSHEIM FVERIT ACTVM.</head>
<p>HIs rebus confectis iam inclinata in vesperam die ad castra Principes tendebant. Verum cum adhuc circiter mille rustici in oppido essent, verendum erat ne noctu aufugerent nisi tanta solertia quanta praeterita nocte vigilarent, quod tamen et equis et hominibus graue erat, Habito consilio res commissa est Magistro equitum. Qui accepto equestri vexillo oppidum petit, et rusticis in coemiterio congregatis D. ex illis in ecclesia, praeterea portas omnes, ne debitam poenam scelerati effugerent concludi iussit; ciuibus vt diligentissime conclusos obseruent praecipit, se ex eis qui bona fide annumerati essent, aufugerent, impleturum.</p>
<p>Ad haec quoscunque qui se vtut poterant occultaslent inuenirent, qua maxima possent diligentia tenerent. Nequaquam autem hoc crudele tibi videatur, cum huius oppidi communitas plus quam effrenata temeritate gestierit. In castra reuerso magistro equitum iniungitur, vt vna cum Iacobo a Fleckenstein et Ioanne a Schonburgo crastina die rem inter oppidanos componat. Qui albicante iam, vt ille ait, die oppidum ingressi cuius rei gratia missi erant ostendunt, inuenti autem sunt adhuc CCC. rustici; omnibus vero in vnum congregatis singulorum nomina magistri equitum iussu lecta sunt. Ex quibus XXIV. capite puniebantur, reliqui omnes incolumes ad sua reuerterunt. Mox res inter ciues componi coepta est. Ex his quatuor capitali supplicio afficiebantur, alii quippe seditionis duces pridie, cum conarentur Principem et vniuersam nobilitatem ad internecionem vsque delere, in agmine fugientium occubuerunt. Ciues pecunia mulctari, et vt arma, machinas, gladios in arcem Alzeiae deferrent, et priuilegia, que multis
<pb id='s276' n='276'/>
seculis obtinuerant, Principi offerunt, nouum iuramentum praestarent quoque decretum est.</p>
</div3>
<div3 id='FrRS.01.13.87' n='87' type='section'>
<head>CAP. LXXXIX. QVID IN CASTRIS ILLIS VLTERIVS ACTVM.</head>
<p>HIs gestis dies aliquot Principes in castris illic manserunt, in eo autem terrae tractu multum damni a Martialibus dabatur. Interea quoque finitimorum pagorum seditiosi, suorum laborum fructum dignum percipiebant. Huc etiame Francofordia, Wormatia, Spira ciuitatibus, cum in hac truculentissima temporum conditione tumultuantes in clerum atrociter insurrexissent, Legati ad Principem Palatinum pacis et reconciliationis gratia missi sunt, et voti facti compotes ad sua redierunt. Venit et huc Princeps Ludouicus Comes Valdentiae cum centum equitibus, quos deinde Palatini copiis adiunxit. Quin etiam duo praecipui seditiosorum duces in castra adducti, vni nomen erat Michael Busch, in quem Princeps Palatinus multa beneficia collocauerat, quorum oblitus foedifragorum dux foedifragus essectus est; alter Mervvein dictus, seditiosorum signifer fuerat; Qui interrogatione et confessione peccatorum facta decollati sunt.</p>
</div3>
<div3 id='FrRS.01.13.88' n='88' type='section'>
<head>CAP. XC. VT FREINSHEIMIVM ET NEAPOLIS DENVO CAPTA.</head>
<p><note><hi rend='italic'>Gnodalius</hi> lib. 5. p. 173.</note> HInc oppidulum Freinsheimium cum vniuerso exercitu obsessum in deditionem acceptum est, incolae partim suppliciis, partim pecunia mulctati sunt. Et vt non arma solum verum etiam priuilegia illico Principi offerrent, sancitum. Postero die Neapolitani deditionem fecerunt. Qua facta Principes ibi diem vnum ac alterum manserunt, Treuerensis, et Principis Ludouici exercitus in Winzingen et Muspaco, id pagis nomen est, pedites in Diedefeldo et Hambaco castra posuerunt. In Neapolitanos ciues, quod insolentiores ceteris fuissent, paulo animaduersum est. Octo enim ex illis capite plectebantur, aliis in vincula coniectis. Qui super erant, iussi sunt armis et praerogatiuis oblatis, tria millia aureorum pendere.</p>
</div3>
<div3 id='FrRS.01.13.89' n='89' type='section'>
<head>CAP. XCI. QVID APVD MINFELDVM ACTVM SIT.</head>
<p><note><hi rend='italic'>Gnodalius</hi> c. l.</note> POsthaec Principes cum exercitu Neapoli profecti, in pagum Gedromostein pervenerunt, copiae in finitimis vicis castra collocauerant. Hic oppidi Landoiae legati venientes, Principi Palatino vinum, frumentum, armenta contulerunt, et in concordiam consentientes, ad sua reuersi sunt. Sequenti die ad pagum Minfeldum veniunt. Hic Principes castra, pedites vero in Frickenfeldo ponunt. Interea Albipolitanis, qui hac in seditione satis (vt alibi tum vbique locorum fere ferocientes) fuerant insolenteis, nam oppidum Sels, arcem Remigii depopulari et incendi permiserant; praeterea castellum Roederen occuparant; vt cum Principe Palatino conuenirent: de ineunda concordia dies indicta est.</p>
<p>Legati vna cum generoso Domino Ioanne Iacobo Barone Merspurgi Caesareae et Catholicae Maiestatis in inferiori Alsatia praefecto veniunt. Multis vero vocatis in consilium, post longam deliberationem, tandem eo res deducta est, vt ciues Principi Palatino sex millia aureorum darent, et seditiosis octo numero in oppido decollatis, maiores machinas iam dicto praefecto redderent. Verum Albipolitani diem ex die prolatantes hanc inire concordiam differebant. Id cur factum sit aliorum esto iudicium. Hoc constat Principi Palatino hanc dilationem vehementer displicuisse, quippe quod illa impediretur quo minus Illustriss Prinpcipis
<pb id='s277' n='277'/>
ac Domini Domni Ferdinandi Austriae Archistrategi, Caesaris Caroli inuictissimi Imperatoris Augusti, fratris germani votis faceret satis. Miserat enim idem Archidux viros a consiliis a Palatino auxilium postulatum, bellum contra seditiosos gesturus. Equidem haec acerbitas orbis terrarum perturbatione, omnibus Principibus impendere videbatur.</p>
</div3>
<div3 id='FrRS.01.13.90' n='90' type='section'>
<head>CAP. XCII. VT ALBIPOLIS OBSESSA SIT.</head>
<p><note><hi rend='italic'>Gnodalius</hi> c. l.</note> IAm cum Albipolitani omnino rebelles esse viderentur, Princeps Palatinus eo coactus est mouere castra. Itaque Dux exercitus et Magister equitum cum omnibus copiis ad oppidum peruenientes ea loca occuparunt, quae nil minus quam occupari posse ciues arbitrabantur. Principis Palatini equitatus in monte et in vico Suueig, Treuerensis in Rechtenbaco, Principis Ludouici equites in Rodt, vltra viam equestrem, pedites cum machinis in valle prope collapsa aedes, quas incolae Burgstadel appellant, castra collocauerant. Interim quoque pagi, qui ad seditiosos defecerant, punitis quibusdam ducibus, quorum septem numero erant, restituuntur. Principe igitur Palatino cum equitibus adueniente, sub noctem dux exercitus ingenti labore, machinas propius muros oppidi satis bene muniti admouit. Exorto iam sole, signum per tubicines datur. Quod salutationis genus non omnibus gratum fuisse existimo, quippe quod hanc consonantiam mire dissonans bombardarum fragor sit secutus. Non erat vsquam quieti locus. Qui in oppido erant, impigre in castra aeque tristia iacula, ac immissa, fuerant emitebant.</p>
</div3>
<div3 id='FrRS.01.13.91' n='91' type='section'>
<head>CAP. XCIII. XCIV. VT CONCORDIA FACTA SIT.</head>
<p><note><hi rend='italic'>Gnodalius</hi> lib. 5. p. 174.</note> EO die Caesarei Regiminis generosus Ditherus a Manderschiedt Comes, et Fridericus a Lidbacho. Praeterea ex Argentorato, Spira, Wormatia, Hagenoa, Landoia ciuitatib. legati venerant, rem composituri. Princeps Palatinus, vt Caesarei regiminis Legati pro pace ineunda agerent permisit. Interim tamen ab oppidi expugnatione nequaquam cessabatur. Aiunt postero die DC. iacula in oppidum missa, quorum sonitus etiam vltra Rhenum auditus est. Porro duorum legatorum studio et cura Albipolitani eo deducti sunt, vtin vesperam die iam inclinato oppidum Principi dederent, cum iam non possent concordiam a praefecto Caesareo praescriptam impetrare. Ad haec non parum incommodorum passi erant inter obsidendum. Vt summatim dicam: sic inter eos conuenit, vt Principi Palatino VIII. millia aureorum penderent, eumque cum equitatu in oppidum de seditiosis supplicium sumpturum, intromitterent, et machinas cum equitatu maiores euehi permitterent. Quod ciues se facturos fide data promittebant. Mane cum iam prima luce Princeps cum equitatu oppidum ingressus est, tres capitali supplicio affecti, duobus digiti detruncati, reliqua gratia Principum sunt erepti. Oppidum deinde Caesareo praefecto restituit et ne amplius a Caesaris tum fide tum amicitia ad seditiosos deficeret, Princeps hortatur. Inde in castra reuersus, diem vnum ac alterum propter negotia emergentia illic mansit.</p>
</div3>
<div3 id='FrRS.01.13.92' n='92' type='section'>
<head>CAP. XCV. DE PRINCIPVM DISCESSV.</head>
<p><note><hi rend='italic'>Gnodalius</hi> c. l.</note> REbus ita confectis Archiepiscopus Treuerensis cum copiis suis, Principe Palatino comiter salutato, in ditionem suae ecclesiaeper Wasgauiam iter instituit, Princeps ipse dimissis quibusdam equitibus eo die cum reliquis copiis ad Rheni
<pb id='s278' n='278'/>
Zaberniam peruenit, vbi pernoctabat. Mane hinc profectus Germersheimium, oppidum bene munitum petit, vbi diem propter oppidanorum et male feriatorum quorundam negotia coactus est manere. Deinde prope Germersheimium Rhenum cum equitatu transmisit, peditatu Spiram versus misso. Postfere DCC. cum equitibus pulcherrime exornatis Heydelbergam absque vlla triumphandi pompa, quippe qui mitissimo ingenio eiusmodi victorias necessarias quidem, -lu gubres tamen, vtpote non Turcico sed Christiano, non externo sed domestico sanguine partas existimet, ingressus, in arcem suam, qua omnia illaesa ac intacta erant conscendit. Iam ergo omnem victoriam, a rerum omnium con ditore esse, id quod tum alia tum hac miserrima temporum calamitate clarius est quam vt probatione indigeat, cogitans, quod Christianum decet Principem Heydelbergae in Regali Sancti Spiritus ecclesia, summae et indiuiduae Trinitati, pro concessa victoria cum pia, gratiarum sacro celebrato, comitante Nobilitate interfuit. Deinde eos qui stipendia portauerant, ad sua liberaliter munificeque dotatos dimisit. Triumphum quidem tibi in praesentia Illustrissime et clementissime Princeps Ludouice, Pater patriae, Princeps Elector piissime, non decernimus, quod inclyti nominis tui inuicta virtus instar aeterni sit Triumphi.</p>
</div3>
<div3 id='FrRS.01.13.93' n='93' type='section'>
<head>IOANNIS ATROCIANI ELEGIA DE BELLO RVSTICO, ANNO MDXX. IN GERMANIA EXORTO.</head>
<lg>
<l><hi rend='italic'>QVis furor exagitat Germanas vndique gentes?</hi></l>
<l><hi rend='italic'>Quae pestis miseros inficit atra viros?</hi></l>
<l><hi rend='italic'>Iustitiae terram qualis diuexat Erinnys?</hi></l>
<l><hi rend='italic'>In quam perniciem rustica turba ruit?</hi></l>
<l><hi rend='italic'>Arma peronatus Mauortia clamat arator.</hi></l>
<l><hi rend='italic'>Martia luctificus clamitat arma furor,</hi></l>
<l><hi rend='italic'>Concutit arma ferox, placidus qui rura colebat,</hi></l>
<l><hi rend='italic'>Affectatque orbis feruidus imperium.</hi></l>
<l><hi rend='italic'>Nomen habent vexilla tuum mitissime Iesu,</hi></l>
<l><hi rend='italic'>Et, Verbum domini tempus in omne manet.</hi></l>
<l><hi rend='italic'>Nomen Chrisie tuum nullus non fundit ab ore.</hi></l>
<l><hi rend='italic'>Omnis Paule tuum personat agricola.</hi></l>
<l><hi rend='italic'>Voce Euangelium ingeminant gens rustica, quamuis</hi></l>
<l><hi rend='italic'>Nemo euangelico viuere more velit.</hi></l>
<l><hi rend='italic'>Non tantum insanus quondam insanibat Orestes,</hi></l>
<l><hi rend='italic'>Nec Penthei genitrix tam furiosa fuit,</hi></l>
<l><hi rend='italic'>Vt nunc agricolae, diuina lege superbi,</hi></l>
<l><hi rend='italic'>Et quibus est Christus semper in ore suo.</hi></l>
<l><hi rend='italic'>Credimus immites Phegethonte exisse sorores</hi></l>
<l><hi rend='italic'>In nostram, faciant quo mala multa, plagam.</hi></l>
<l><hi rend='italic'>Eumenides passim discursant, nulla furore</hi></l>
<l><hi rend='italic'>Non est plena domus, regnat vbique furor.</hi></l>
<l><hi rend='italic'>Inde est quod ferrum in dominos gens rustica stringit,</hi></l>
<l><hi rend='italic'>Et domino seruus denegat officium.</hi></l>
<l><hi rend='italic'>Defensare sera dominum qui morte solebat,</hi></l>
<l><hi rend='italic'>Nunc iugulat dominum seruulus ense suum.</hi></l>
<l><hi rend='italic'>Testatur crudele nephas Vinsperga peremptos</hi></l>
<l><hi rend='italic'>Quae luget claros nobilitate viros</hi></l>
<l><hi rend='italic'>Oppidulum infelix, quod nullum nomen habebat;</hi></l>
<l><hi rend='italic'>Occisis dominis nobile nomen habet.</hi></l>
<l><hi rend='italic'>Seruo quid credas? Seruo quid credere possis?</hi></l>
<l><hi rend='italic'>Omnis seruorum contaminata fides.</hi></l>
<pb id='s279' n='279'/>
<l><hi rend='italic'>Quam felix Vrbinus erat, quem cura fidelis</hi></l>
<l><hi rend='italic'>Seruaebat serui nobilitata nece.</hi></l>
<l><hi rend='italic'>Sensit opem serui finita Scipio pugna.</hi></l>
<l><hi rend='italic'>Laudatur seruus Marce diserte tuus.</hi></l>
<l><hi rend='italic'>Euasit liber seruili Restio techna.</hi></l>
<l><hi rend='italic'>Concelebrant vernam tempora Gracche tuum.</hi></l>
<l><hi rend='italic'>Viuere qui cupiat, longam et producere vitam,</hi></l>
<l><hi rend='italic'>Agros hic linquat, ruricolasque feros.</hi></l>
<l><hi rend='italic'>Nemo magistratus audit, regesque potentes,</hi></l>
<l><hi rend='italic'>Caesareas leges, caesareasque minas.</hi></l>
<l><hi rend='italic'>Scripturae quam nullus honos, quam vilis vbique</hi></l>
<l><hi rend='italic'>Verbum qui domini praedicat ore pio.</hi></l>
<l><hi rend='italic'>Nulla salus monachis, non est vittata sacerdos</hi></l>
<l><hi rend='italic'>Tuta, nihil tutum seruat vbique furor.</hi></l>
<l><hi rend='italic'>Sacri raptantur calices; vestesque sacratae,</hi></l>
<l><hi rend='italic'>Disiectaeque tacent sub pede reliquiae.</hi></l>
<l><hi rend='italic'>Deuaslata iacent etiam tinctoria sacra.</hi></l>
<l><hi rend='italic'>Angelicus panis non habet ille locum.</hi></l>
<l><hi rend='italic'>Diuorum delubra cadunt vastantibus armis.</hi></l>
<l><hi rend='italic'>Infelix plebes nil sinit esse sacrum.</hi></l>
<l><hi rend='italic'>Profer Diuorum effigies, depictaque signa,</hi></l>
<l><hi rend='italic'>Auertent oculos rustica turba suos.</hi></l>
<l><hi rend='italic'>Prostituat si quis Lalagen, vel dulce canentem,</hi></l>
<l><hi rend='italic'>Auertent oculos concio nulla suos.</hi></l>
<l><hi rend='italic'>Aurum ostende rubens, auratam ostende figuram,</hi></l>
<l><hi rend='italic'>Nunquam vilescet nummus imaginibus.</hi></l>
<l><hi rend='italic'>Tempora sunt, magni quae praedixere Prophetae,</hi></l>
<l><hi rend='italic'>Et qua non vani concinuere viri.</hi></l>
<l><hi rend='italic'>Discessit virgo, desunt Saturnia regna,</hi></l>
<l><hi rend='italic'>Venerunt duro ferrea secla pede.</hi></l>
<l><hi rend='italic'>AEtate hac prorsum cecidit sanctissima virtus,</hi></l>
<l><hi rend='italic'>Regnat vbique malum, regnat vbique scelus.</hi></l>
<l><hi rend='italic'>Omnia languescunt natiuo exhausta vigore,</hi></l>
<l><hi rend='italic'>Festinatque suum mundus ad interitum.</hi></l>
<l><hi rend='italic'>Limpidiora olim praebebat lumina Titan,</hi></l>
<l><hi rend='italic'>Clarior et Phoebus lumine clarus erat.</hi></l>
<l><hi rend='italic'>Ipse vides pariter pulchram decrescere lunam,</hi></l>
<l><hi rend='italic'>Parcius et noctu luce micare sua.</hi></l>
<l><hi rend='italic'>Cretica flagrantis decrescit stella coronae.</hi></l>
<l><hi rend='italic'>Lucis habet Veneris stella serena minus.</hi></l>
<l><hi rend='italic'>Sentit paulatim viduari luce Bootes,</hi></l>
<l><hi rend='italic'>Euaditque istud stellula nulla malum.</hi></l>
<l><hi rend='italic'>Ardebat modo fulgenti carbunculis igne,</hi></l>
<l><hi rend='italic'>Fortius et tenebras irradiare nigras.</hi></l>
<l><hi rend='italic'>Quondam thura dabant molles meliora Sabaei,</hi></l>
<l><hi rend='italic'>Iam nec tam praestans India mittit ebur.</hi></l>
<l><hi rend='italic'>Virtutem amittunt frutices, herbaeque salubress,</hi></l>
<l><hi rend='italic'>Amittunt vires semina quaeque suas.</hi></l>
<l><hi rend='italic'>Falluntur medici, falluntur pharmacopolae.</hi></l>
<l><hi rend='italic'>Abrotani vires secula longa premunt.</hi></l>
<l><hi rend='italic'>Censes illaesum pomis mansisse saporem?</hi></l>
<l><hi rend='italic'>Censen dulcorem vina tenere suum?</hi></l>
<pb id='s280' n='280'/>
<l><hi rend='italic'>Mitius efflabant zephyri melioribus annis.</hi></l>
<l><hi rend='italic'>Ver mage formosum tempora prisca dabant.</hi></l>
<l><hi rend='italic'>Tunc mage mellifluo resonabant carmine syluae.</hi></l>
<l><hi rend='italic'>Psallebant volucres tunc mage dulce melos.</hi></l>
<l><hi rend='italic'>Quamuis cantillet modulos philomela canoros,</hi></l>
<l><hi rend='italic'>Imperfecta tamen debilitata canit.</hi></l>
<l><hi rend='italic'>Mirati veteres longaeui cornua cerui,</hi></l>
<l><hi rend='italic'>Nunc vix miramur cornua cerue tua.</hi></l>
<l><hi rend='italic'>Praecipitem leporis lapsum, ceruosque volantes,</hi></l>
<l><hi rend='italic'>Mirata est multum stirps veneranda patrum.</hi></l>
<l><hi rend='italic'>Nos, quia deficere incipiunt cerui, leporesque,</hi></l>
<l><hi rend='italic'>Miramur ceruos parcius et lepores.</hi></l>
<l><hi rend='italic'>Vbera lacte domum vaccas distenta videbis</hi></l>
<l><hi rend='italic'>Gestare (vt quondam) caprigenumque genus?</hi></l>
<l><hi rend='italic'>Tanta mole Ceres curuabit rustica plaustra?</hi></l>
<l><hi rend='italic'>Curuabis vites munere Baccbe tuo?</hi></l>
<l><hi rend='italic'>Squamosi nequeunt pisces euadere damnum,</hi></l>
<l><hi rend='italic'>Fluminibus pisces damna tulere suis.</hi></l>
<l><hi rend='italic'>Barbo quippe minor liquidis innascitur vndis:</hi></l>
<l><hi rend='italic'>Flumina iam breuior pascitat alta lupus.</hi></l>
<l><hi rend='italic'>Ister lentescit, lentescunt stumina Rheni.</hi></l>
<l><hi rend='italic'>Diminuit cursum Strymonis vnda suum.</hi></l>
<l><hi rend='italic'>Aurea nunc ramenta Tagus minuisse putatur.</hi></l>
<l><hi rend='italic'>Auri Pactolus fertur habere minus.</hi></l>
<l><hi rend='italic'>Nullus Erythreo inueniet tot gurgite gemmas,</hi></l>
<l><hi rend='italic'>Inuenit veterum quot studiosa manus.</hi></l>
<l><hi rend='italic'>Betbyca praediues fundebat multa metalla,</hi></l>
<l><hi rend='italic'>Attraxit vires Bethica terra suas.</hi></l>
<l><hi rend='italic'>Nec tam subtiles contexit aranea telas.</hi></l>
<l><hi rend='italic'>Daedaleae bombyx nunc minus artis habet.</hi></l>
<l><hi rend='italic'>Nonne vides hominum quam nunc sint corpora parua?</hi></l>
<l><hi rend='italic'>Nunquam tam paruus corpore mundus erat.</hi></l>
<l><hi rend='italic'>Quando adeo morum probitas iacuit, pietasque?</hi></l>
<l><hi rend='italic'>Quando adeo fidei, iustitiaeque decus?</hi></l>
<l><hi rend='italic'>Quando adeo infelix regina pecunia mundus</hi></l>
<l><hi rend='italic'>Sic tibi seruiuit? sic quoque coluit?</hi></l>
<l><hi rend='italic'>Quando adeo neglecta fuit dilectio fratrum,</hi></l>
<l><hi rend='italic'>Quam toties Christus praecepit omnipotens?</hi></l>
<l><hi rend='italic'>Quando adeo placuit curare cutem interiturum?</hi></l>
<l><hi rend='italic'>Viuimus o vitam Sardanapale tuam.</hi></l>
<l><hi rend='italic'>Quando adeo illicito stimulatus adulter amore</hi></l>
<l><hi rend='italic'>Neglexit leges o hone Christe tuas?</hi></l>
<l><hi rend='italic'>Quando adeo interiit rerum pulcherrimus ordo?</hi></l>
<l><hi rend='italic'>Quando adeo passim vita pudica ruit?</hi></l>
<l><hi rend='italic'>Nunquam stelligero deiecta Superbia coelo</hi></l>
<l><hi rend='italic'>Aspernata magis numina magna fuit.</hi></l>
<l><hi rend='italic'>Qui non arma capit, Christi non dicitur esse.</hi></l>
<l><hi rend='italic'>Bella gerunt Christo rustica turba suo.</hi></l>
<l><hi rend='italic'>Qui non bacchatur vulgi de more furentis,</hi></l>
<l><hi rend='italic'>Inter Christicolas non habet ille locum.</hi></l>
<l><hi rend='italic'>Non didicit Christum nisi qui simulachra perurit,</hi></l>
<l><hi rend='italic'>Atque sacerdotum qui spuit in faciem.</hi></l>
<pb id='s281' n='281'/>
<l><hi rend='italic'>Non didicit Christum nisi qui aeramenta malignus</hi></l>
<l><hi rend='italic'>Irridet, bombos et docet esse lupos.</hi></l>
<l><hi rend='italic'>Non didicit Christum nisi qui temerarius audet</hi></l>
<l><hi rend='italic'>Omnia sanctorum spernere dicta patrum.</hi></l>
<l><hi rend='italic'>Non didicit Christum cui Franciscana lacerna</hi></l>
<l><hi rend='italic'>Ex humero pendet plurima ad vsque pedes.</hi></l>
<l><hi rend='italic'>Non didicit Christum ieiunans tempore certo.</hi></l>
<l><hi rend='italic'>Sultano est peior festa sacrata colens.</hi></l>
<l><hi rend='italic'>Non didicit Christum manibus qui numina passis</hi></l>
<l><hi rend='italic'>Implorat, curuans temnitur atque genu.</hi></l>
<l><hi rend='italic'>Non didicit Christum psallens tibi conditor alme,</hi></l>
<l><hi rend='italic'>Exultansque chorus religione caret.</hi></l>
<l><hi rend='italic'>Non didicit Christum nisi qui Mezentius alter</hi></l>
<l><hi rend='italic'>Contemnit diuos, angelicosque choros.</hi></l>
<l><hi rend='italic'>Non didicit Christum qui te pia virgo salutat,</hi></l>
<l><hi rend='italic'>Angelicumque tibi concinit illud aue.</hi></l>
<l><hi rend='italic'>Non didicit Christum natos qui chrismate sacro</hi></l>
<l><hi rend='italic'>Vngi permittit nomine Christe tuo.</hi></l>
<l><hi rend='italic'>Non didicit Christum nisi qui renouarier optat,</hi></l>
<l><hi rend='italic'>Baptismumque iterat credulitate vacans.</hi></l>
<l><hi rend='italic'>Non didicit Christum nisi qui mendice labora</hi></l>
<l><hi rend='italic'>Dicit mendico paupere pauperior.</hi></l>
<l><hi rend='italic'>Non didicit Christum, talpa quoque caecior ille,</hi></l>
<l><hi rend='italic'>Fertur, opus qui nunc asserit esse bonum.</hi></l>
<l><hi rend='italic'>Non didicit Christum, requiem qui rite precatur</hi></l>
<l><hi rend='italic'>AEternam, quorum corpora humata iacent.</hi></l>
<l><hi rend='italic'>Non didicit Christum cui libera abunde voluntas</hi></l>
<l><hi rend='italic'>Asseritur, non est scilicet arbitrium.</hi></l>
<l><hi rend='italic'>Non didicit Christum nisi qui te Missa nephandum</hi></l>
<l><hi rend='italic'>Esse nephas rabido publicat ore suo.</hi></l>
<l><hi rend='italic'>Non didicit Christum nudat qui vulnera mentis</hi></l>
<l><hi rend='italic'>Foeda sacerdoti, mortiferumque malum.</hi></l>
<l><hi rend='italic'>Non didicit Christum gaudet qui coelibe vita:</hi></l>
<l><hi rend='italic'>Vxorem ducat qui velit esse pius.</hi></l>
<l><hi rend='italic'>Non didicit Christum, census decimasqne libenter</hi></l>
<l><hi rend='italic'>Persoluens, illum lurida lepra tenet.</hi></l>
<l><hi rend='italic'>Non didicit Christum nudato vertice doctis</hi></l>
<l><hi rend='italic'>Assurgens, quicquam vix pia turba probat.</hi></l>
<l><hi rend='italic'>Non didicit Christum doctas qui mittit Athenas</hi></l>
<l><hi rend='italic'>Filiolos, multum nil didicisse iuuat.</hi></l>
<l><hi rend='italic'>Non didicit Christum cruce signans se veneranda,</hi></l>
<l><hi rend='italic'>Atque manu gestans signa rotunda precis.</hi></l>
<l><hi rend='italic'>Non didicit Christum germanis qui nisi verbis</hi></l>
<l><hi rend='italic'>Vitali infantes amne lauare solet,</hi></l>
<l><hi rend='italic'>Non didicit Christum veteri de more sepulchrum</hi></l>
<l><hi rend='italic'>Constituens, stultus qui monimenta cupit.</hi></l>
<l><hi rend='italic'>Tales progenerat fructus lachrymabile bellum,</hi></l>
<l><hi rend='italic'>Bellorum talis transitus esse solet.</hi></l>
<l><hi rend='italic'>Quis poterit deflere satis seruilia bella?</hi></l>
<l><hi rend='italic'>Flebilibusque elegis omne referre scelus?</hi></l>
<l><hi rend='italic'>Enceladum si quis viuit, sauumque Typhoea,</hi></l>
<l><hi rend='italic'>Magnanimum hunc dicunt rustica turba virum:</hi></l>
<pb id='s282' n='282'/>
<l><hi rend='italic'>Hae aetas si blanditur celare perita</hi></l>
<l><hi rend='italic'>Verrucas, scabiem, vulnera magna quoque.</hi></l>
<l><hi rend='italic'>Et si quem penitus viciauit lurida lepra,</hi></l>
<l><hi rend='italic'>Sunt qui contendant purius esse nihil.</hi></l>
<l><hi rend='italic'>Hypsoea si quit fuerit quoque coecior ipsa,</hi></l>
<l><hi rend='italic'>Attamen exuperat lumina milue tua.</hi></l>
<l><hi rend='italic'>Toxica qui reuomit, fertur dulcissima mella</hi></l>
<l><hi rend='italic'>Sparsisse in populos o Deus alme tuos.</hi></l>
<l><hi rend='italic'>Cerberos legit haec aetas miseranda screatus,</hi></l>
<l><hi rend='italic'>Bellorum fructus colligit omnis homo.</hi></l>
<l><hi rend='italic'>Callyroen vita referens et moribus atris,</hi></l>
<l><hi rend='italic'>Inter Pimpleas rite locanda venit.</hi></l>
<l><hi rend='italic'>Hoc verum, si cuncta probet, quae rustica plebes</hi></l>
<l><hi rend='italic'>Insanit, sanae non erit vllus honos.</hi></l>
<l><hi rend='italic'>Quamuis casta magis non sit Tritonia virgo,</hi></l>
<l><hi rend='italic'>Barbaricis ni sis moribus, esse negant.</hi></l>
<l><hi rend='italic'>Aures occludas cum vulgus iudicat ipsum.</hi> <note>p. 237.</note></l>
<l><hi rend='italic'>Iudicium vulgi qui fugit, ille sapit.</hi></l>
<l><hi rend='italic'>Et sapiunt omnes. damnant qui rustica bella.</hi></l>
<l><hi rend='italic'>Qui detestatur rustica bella, sapit.</hi></l>
<l><hi rend='italic'>Olim summa fuit capiti reuerentia docto,</hi></l>
<l><hi rend='italic'>Contemnunt doctos rustica turba viros.</hi></l>
<l><hi rend='italic'>Solus habet nomen docti quem vexat Erinnys,</hi></l>
<l><hi rend='italic'>Et cuius linguam bilis amara regit.</hi></l>
<l><hi rend='italic'>Talem progenerant frugem tristissima bella,</hi></l>
<l><hi rend='italic'>Bellaque sunt tali munere nota modo.</hi></l>
<l><hi rend='italic'>Vrunt innumeros passim gens rustica libros,</hi></l>
<l><hi rend='italic'>Librorum passim copia magna perit.</hi></l>
<l><hi rend='italic'>Sed quantum facinus miseri tot perdere libros,</hi></l>
<l><hi rend='italic'>Soluereque in cineres tot monimenta sacra?</hi></l>
<l><hi rend='italic'>Rustica die plebes, enarra barbara plebes,</hi></l>
<l><hi rend='italic'>Dic morum pestis, dic fugienda lues,</hi></l>
<l><hi rend='italic'>Impulerit libros crepitanti exurere flamma</hi></l>
<l><hi rend='italic'>Quae causa, infelix, pestiferumque genus?</hi></l>
<l><hi rend='italic'>Qui Phoebus potuit facinus quique aurea Phoebe</hi></l>
<l><hi rend='italic'>Aspicere hoc vestrum? qui Deus omnipotens?</hi></l>
<l><hi rend='italic'>Nunquam adeo immitis Scyron, fuit atque Procustes,</hi></l>
<l><hi rend='italic'>Et Scinis et Cacus, Cercyon atque ferus,</hi></l>
<l><hi rend='italic'>Vt qui combussit pretiosa volumina nuper</hi></l>
<l><hi rend='italic'>Seruili bello Martius agricola.</hi></l>
<l><hi rend='italic'>O deflenda dies, nigroque notanda lapillo,</hi></l>
<l><hi rend='italic'>In qua tot noctes flamma perussit edax.</hi></l>
<l><hi rend='italic'>Tantalea dignus poena vilissimus author,</hi></l>
<l><hi rend='italic'>Dignus quippe rota, caucaseoque malo.</hi></l>
<l><hi rend='italic'>Quod versas ingens authori Sisyphe saxum</hi></l>
<l><hi rend='italic'>Impone, aternum sit tua poena grauis.</hi></l>
<l><hi rend='italic'>Nunquam adeo Mauors nostras perterruit vrbes,</hi></l>
<l><hi rend='italic'>Nunquam adeo Reges, belligerosque Duces.</hi></l>
<l><hi rend='italic'>Vulcano pereunt altis in montibus arces.</hi></l>
<l><hi rend='italic'>Viuitur ex rapto, nulla rapina satis.</hi></l>
<l><hi rend='italic'>Flagranti vruntur flamma numero sine villae,</hi></l>
<l><hi rend='italic'>Vrunturque humiles igne sonante casae.</hi></l>
<l><hi rend='italic'>Thestilis inde sua fugitat cum prole, requirens</hi></l>
<l><hi rend='italic'>Nidum pignoribus, filiolisque suis.</hi></l>
<l><hi rend='italic'>Et detestatur multum seruilia bella,</hi></l>
<l><hi rend='italic'>Insanos omnes ruricolasque vocat.</hi></l>
<l><hi rend='italic'>Insuper exclamat, pulsat rutilantia clamor</hi></l>
<l><hi rend='italic'>Sidera, conuellit Thestilis ipsa comas.</hi></l>
<l><hi rend='italic'>Quid clamare juuat: quid vellere stulta capillos:</hi></l>
<l><hi rend='italic'>Non reparat clamor, nec coma vulsa casam.</hi></l>
<l><hi rend='italic'>Tu potius crines insano euelle marito,</hi></l>
<l><hi rend='italic'>Supplicio hoc dignus stulta maritus erat.</hi></l>
<l><hi rend='italic'>Ille quidem est author, quae tu perpessa, malorum,</hi></l>
<l><hi rend='italic'>Et causa est miseri Thestilis exilii.</hi></l>
<l><hi rend='italic'>Discite amare viri sanctam super omnia pacem,</hi></l>
<l><hi rend='italic'>Immensum pacis discite amare bonum.</hi></l>
<l><hi rend='italic'>Omnia tranquillo florescunt tempore pacis</hi></l>
<l><hi rend='italic'>Nil non mellifluum tempore pacis erit.</hi></l>
<l><hi rend='italic'>Si quis praetulerit paci lachrymabile bellum,</hi></l>
<l><hi rend='italic'>Hunc perdent misere tristia bella virum.</hi></l>
<l><hi rend='italic'>Thestilis hinc erras, paci quod bella maritus</hi></l>
<l><hi rend='italic'>Praetulit, in dominos impia bella gerens.</hi></l>
<l><hi rend='italic'>Quid domini faciunt: conducto milite pugnant,</hi></l>
<l><hi rend='italic'>Et pugnant domini, corpore quisque suo.</hi></l>
<l><hi rend='italic'>Innumeri agricolae iugulantur Marte feroci,</hi></l>
<l><hi rend='italic'>Ruricolum passim millia multa cadunt.</hi></l>
<l><hi rend='italic'>Nec tot apud notas prostrata cadauera Cannas,</hi></l>
<l><hi rend='italic'>Nec totidem extinxit Pharsala pugna viros.</hi></l>
<l><hi rend='italic'>Quot nuper cecidere tuis Germania campis,</hi></l>
<l><hi rend='italic'>Campis humano sanguine nunc fluidis.</hi></l>
<l><hi rend='italic'>Tale malum quondam Siculas inuaserat oras,</hi></l>
<l><hi rend='italic'>Id veterum certe quod monimenta docent.</hi></l>
<l><hi rend='italic'>Nam quidam ingenio fallaci et mente dolosa,</hi></l>
<l><hi rend='italic'>Pollicitus seruis vtile consilium.</hi></l>
<l><hi rend='italic'>Conueniunt, suadet, nec persuadere valebat.</hi></l>
<l><hi rend='italic'>Displicuit cunctis vtile consilium.</hi></l>
<l><hi rend='italic'>Tunc aliud mendax commentum rhetor adornat,</hi></l>
<l><hi rend='italic'>Consilioque deae, credula turba perit.</hi></l>
<l><hi rend='italic'>Talem etiam nostri agricolae audiuere magistrum,</hi></l>
<l><hi rend='italic'>Tali ruricolae rhetore bella gerunt.</hi></l>
<l><hi rend='italic'>Atque etiam talis germanica pectora doctor</hi></l>
<l><hi rend='italic'>Seduxit, tali rustica turba iacet.</hi></l>
<l><hi rend='italic'>Ista licet sint magna nimis, maiora timenda</hi></l>
<l><hi rend='italic'>Sunt tamen, immensi Lerna timenda mali.</hi></l>
</lg>
</div3>
</div2>
<pb id='s283' n='283'/>
<div2 id='FrRS.01.14' n='14' type='chapter'>
<head>HVBERTI THOMAE LEODII HISTORIA SEDITIONIS RVSTICANAE.</head>
<pb id='s284' n='284'/>
<div3 id='FrRS.01.14.01' n='1' type='section'>
<head>LECTORI SALVTEM! BVRCARD GOTTHELF STRUVE</head>
<p><hi rend='italic'>HUbertus Thomas, a patria Leodius dictus, Ludouico Pacifico, Palatino Electoria Consiliis erat et secretis, atque fratris et successoris, Friderici II. Comes adsiduus. Quam gratus fuerit acceptusque Electoribus Palatinis, arduis etiam negotiis et diuersis legationibus adhibitus, testatur Praefatio Annalibus ipsius Palatinis praemissa. Praeter alia ipsius Ingenii monumenta, inter quae etiam illud de Tungris et Eburonibus reperitur, haec ipsa est Historia, quae, vt ipse testatur, ex Petri Criniti potissimum vigiliis fuit deprompta, eo fine suscepta, vt, dum ista vernaculo sermone conscripta, aliis etiam nationibus de eo constaret. Breuius tamen singula exponuntur, quam a Crinito, et stylo parum eleganti. Freherus eandem ex MSto primus edidit, quam ab auctoris Filio, Iano Iulio, adeptum se fuisse profitetur.</hi></p>
</div3>
<pb id='s285' n='285'/>
<div3 id='FrRS.01.14.02' n='2' type='section'>
<head>SEDITIONIS RVSTICANAE PER SVEVIAM ET RHENI TRACTVM EXCITATAE ET PRINCIPVM VIRTVTE REPRESSAE ANNO M D XXV. HISTORIOLA IPSO TEMPORE SCRIPTA AB HVBERTO THOMA LEODIO ILLVST. PRINC. LVDOVICI PALATINI ELECTORIS CONSILIARIO ET SECRETARIO. REVERENDISSIMO IN CHRISTO PATRI ET DOMINO, DOMINO ERHARDO DE MARCKA, SACROSANCTAE ECCLESIAE ROMANAE PRESBYTERO CARDINALI, ARCHIEPISCOPO, VALENTIAE EPISCOPO LEODIENSI DVCI BVLLIONENSI ET COMITI LOSSENSI, DOMlNO ET PRINCIPI MEO CLEMENTISSIMO HVBERTVS LEODIVS SESE HVMILITER COMMENDAT.</head>
<p><hi rend='italic'>QVanta Germani caeteros mortales belli gloria semper antecelluerint, Reuerendissime Princeps, plenae sunt Historiarum chartae; et Mathematici hanc gentem pro horoscopo Martem habere tradunt. Vnde non mirum cuiquam videri debet, si conqueratur cottidie Germania, et maiores suos accuset, quod res olim praeclarissime fortissimeque gestas, praesenti tum gloria contenti, posteris tradere neglexerint. Hinc enim factum, vt fortissimi Ducis Arminii, (cui si quae pro patria fortiter pertulit, non intercidissent, neque Graecia suum Alexandrum, neque Hannibalem Africa, neque Scipionem Romanus opponeret) vix nomen ad nos peruenerit. Ariovistum solum e tot bellicosissimis Germaniae regibus, hoste virtutem eius non intermori passo, nouimus. Nobilissimarum familiarum origines vltra quadringentos abhinc annos vix rescire possumus. Quid homines mortale genus memoro? Nonne florentissima quondam Germaniae regna, quasi Oceano aliquo absorpta et tanquam e medio sublata, hodie requirimus? Sueui Deorum atque hominum contemptores, vbi tam vasta quondam possederint regna, non parum dubitatur Cheruscorum et vrbes et oppida ignoramus. Vbi Marcomannorum, vbi Quadorum, Menapiorum, Noricorum celebratissimae sedes? Nouem cum suis cultoribus fato cessisse dixeris? Neque enim satisfaciunt ii, qui occupata vna aut altera alicuius nominis syllaba, statim illam aut istam gentem esse proclamant. Cum videamus praeclaros authores, Liuium, Tacitum, Velleium, saepius dissentire, Verum quam non sunt maiores nostri culpandi, tam homines nostrae aetatis accusandos censeo. Illi enim quod essent litteris; quibus maxime res mortalium immortales reddi solent, destituti, nec possent singulorum res prospere aut feliciter gestas successoribus conscribere; id inprimis studuerunt, vt saltem belli et scientiam et gloriam posteritati suae quasi per manus traderent: adhibueruntque omnem operam, vt Germanicum nomen inter caeteras nationes per cottidiana belli decora quasi adoraretur, et nepotes non tam maiorum factis quam propria virtute insolescerent. Sed nec alteram partem, per omnia neglexerunt, quin interdum Duces suos carminibus incompositis decantarint: imitati poetas, virum fortem et Vlysseum, male cordatos Gigantes saepe prostrauisse concinnentes.</hi> <note>p. 240.</note> <hi rend='italic'>Nos vero qui vtrumque cum laude praestare possemus, facile a maioribus nostris vincimur: quippe qui nullam hodie per arma gloriam nisi externorum Ducum auspiciis, vnde nihil ad nos nominis pertinet, quaerere didicimus: et tantum abest vt aliena oppugnare contendamus, vt etiam de nostro Imperio ab imbelli interdum gente partes non modicas avelli patiamur, et iam vix tueatur sua littora Rhenus. Praeterea si quid aliquando</hi>
<pb id='s286' n='286'/>
<hi rend='italic'>dignum memoria obtigerit, quasi nihil ad excitandos posteros pertineat a nobis prudenter gestum, aut ad euitandos similes actus per imprudentiam commissum, litteris mandare supersedemus. Litteris inquam, quibus beneficio Diuum adeo antecellunt Germani, vt omnium calculo in illis arcem teneant. Accusantur Principes, qui bonis studiis aut nulla aut rara stipendia constituant, maluntque in ventum abire sua nomina, quam vel modico aere aeternitatem redimere. Non laudo Principes in hac parte tam male gloriae studiosos: nec hos non possum non reprehendere, qui nisi praemiis allecti animum ad scribendum applicare solent. Exigo enim gratuitam, non conductam operam, in huiusmodi negotiis. Conductum enim scriptorem ex animo conducentis scribere, etiam praeter veritatem interdum, et adulari necesse est. Qui vero non locata opera scribunt, liberum habent stilum, nemini parcunt, nemini blandiuntur nullius gratiam ambiunt, in nullius laudem propensiores esse coguntur. An putabimus Homerum ausum canere Agamemnona tam molle aduersus Achillem <gap desc='Greek word(s)' resp='sampling'/> mouisse certamen, si Agamemnon praemium aliquod carminis statuisset? Neque profecto Sallustius Romanae historiae Princeps, Iugurtham sceleratissimum dixisset, si Iugurtha illi contexendae historiae author fuisset. Vixisset diutius Lucanus nec interruptum opus deploraremus, si blanditus Neroni pecuniaque quam ille libens dedisset, corruptus veritatem reticere quam perfidum Caesarem appellare maluisset. Sed maluit vir diuinus momentanea illa contemnere quam perfidiae labesacrum opus inspergere. Idque praemii nunc habet, vt viuat: viuetque diu per secula vates, viuentque caeteri qui veritatis amore ducti in hanc scribendi arenam descenderint: et dum caeteri ignobiles et putridi iacebunt, inter manus hominum reuolventur, probabuntur, amabuntur.</hi></p>
<p><hi rend='italic'>Sed dicet forsan aliquis, nibil aut parum gloriae ad authorem solere redire, qui nota haec scripserit. Fateor profecto, non satis gratos nos aduersus eos qui bono publico invigilant: cum non decenti honore eos prosequamur, condignis beneficiis non afficiamus, prorsus nullus hic dum viuitur apud nos remuneratus audiatur. Sed tu quisquis es quem ex aduerso dicere feci pro nihilo pendis, post ducentos quadringentosue annos reuiuiscere, dum taeteri ignoti, ignobiles, putridi iacent? Reuiuiscere enim mihi videtur is cuius scripta post tempus hominum manibus resumuntur, reuoluuntur, admirantur, probantur: laudatur scriptor, adoratur. Patria, oppidum, parentes qui illi vitam, qui penates dederunt, in coelum laudibus efferuntur. Sed quorsum haec? Cum praesenti anno MDXXV. a condito ferme orbe non habuerimus tot regibus captis, tot fugatis tot seditionibus memorabiliorum; excitatum velim aliquem ex his, qui cum laude hanc prouinciam sibi desumere possent, ne res credo dignissimas nobiscum obsolescere paterentur: sed adhibito stylo et sibi aeternum nomen, et posteris non ingratum opus cuderent. Quod equidem pro virili Petrus Crinitus</hi> <note><hi rend='italic'>P. Harerus.</hi></note> <hi rend='italic'>Principi Palatino Electori a secretis, amicus meus non vulgaris, patria lingua nuper aggressus, summa fide atque integritate, nec sine oleo perfecit. Verum non plane vulneri meo satis fecit: quippe quod dolerem memorabilia facinora extra Germaniae limites non egressura, et tantum Teutonibus, quibus res perinde grata esse possit, scriptum conquerere. Cui vt subuenirem, audendum quoque mihi</hi> <note>p. 241.</note> <hi rend='italic'>putaui: et vt caeteris nationibus harum rerum auidissimis vtcunque consulerem, Petri mei vigilias in Lalinam linguam interpretandas mihi persuasi. Quod et eo nomine libentius aggressus sum, quoniam hoc labore etiam inculto et agresti plurimum gloriae, nec minus fauoris clementissimo Principi meo Ludouico Palatino Electori pariturum me non diffidam: et habeant caeteri per orbem Principes, aliquem, per quem se tanquam in speculo intueantur, et ediscant quo animo esse debeant, si maior seditionum procella ingruerit. Discant (inquam) optimum Principem imitari debere medicos, qui vitiosum aliquod membrum prius emplastris, collyriis, et herbis sanare pertentant; deinde si illa non prosint, abscindunt, vt teliqua integra seruentur. Habeant insuper hunc meum Principem tanquam exemplar aliquod principalis virtutis, quem imitentur, ad quem se fingant et delineent. Vt ita et gloriose regnent, et cum maiestate imperent, et subditi placido gaudeant imperio.</hi></p>
</div3>
<pb id='s287' n='287'/>
<div3 id='FrRS.01.14.03' n='3' type='section'>
<head>SEDITIONIS RVSTICANAE HISTORIA.</head>
<p>STatim huius insignis anni principio in Hegoia primum belli tumultum Comitatus Lupfensis incolae fecerunt, qui se ab Ecclesiae insignioribus quibusdam plus aequo premi, primum quidem inter paucos et clanculum, deinde palam et cum pluribus conquerebantur. Tandem cum querelis nihil se proficere animaduerterent, ex aliquot pagis armati concurrunt, et quod precibus nequierant, incusso terrore se impetraturos sibi persuadent. Demum vt se numero statim praeter opinionem auctos vident, audaciam sumunt, nec iam molliri, verum omne seruitutis iugum excutere constituunt, et ad libertatem ex omnibus locis proclamant. Cuius rei famam, et dulce libertatis nomen vicini Algoii plausibiliter exceperunt, qui et ipsi ad rei nouitatem confluenttes, postremo ad Albim montem et circa oppidum Vlmam copioso exercitu consederunt. Forte fortuna hoc tempore ad Vlmam Confoederati Sueuiae habebant comitia ob Ducem Wirtembergensem Vlricum; qui conducto apud Heluetios milite auitum regnum, quo nuper pulsus fuerat, armis repetebat. Ii conscripto pro tempore exercitu, dictoque Imperatore Georgio Dapifero a Valtepurga, in Wirtenbergensem mouerunt. Ille interim Stuckgardiam suae terrae principalc oppidum acriter oppugnabat, ad vltimumque discrimen permansisset, ni reuocato domum ab Heluetiis milite noctu abire infecta re coactus fuisset. Reuocandi occasionem dedit accepta apud Papiam clades, in qua Rex Galliae Franciscus caeso fugatoque exercitu captus est.</p>
<p>Post abitum Ducis, capta ab eo oppida facile recepta sunt, turbatusque Sueviae status compositus: Deinde iussus Dapifer Georgius in rusticos ducere militem, nihilque de bello remittere, licet interim de concordia ad eos mitterentur legati: quod frustra ire viderentur ad homines, qui nihil sani intelligerent. Is igitur omnibus copiis circa medium ieiunii e Sueuis mouet eo animo, vt inter Vlmam et Biberacum, vbi rustici esse dicebantur, congrederetur. Paucis igitur diebus cum illo peruenisset, castraque ad medium a rusticis milliare posuisset, renunciatur ei illos ob ingentem numerum animosiores (conuenerant enim iam tum ad quatuordecim millia) et peruicaciores factos, neque quidnam intenderent comprobasse, quippe pabulatores quosdam interceptos ex nobilitate aliquot trucidasse, coenobia nonnulla deuastasse, nihilque non fecisse quod infestissimus hostis perpetrare solet. Quare omnino ferro decernere constituit in sequentem diem. Verum seu per exploratores certiores facti rustici, seu quia ita conuenerat, noctu castra mouent, et in monasterium Marbhtallum se recipiunt, quod vt pleraque alia, omnibus rebus spoliant, et foede dilacerant Subsequebatur magnis itineribus cum copiis Georgius Dapifer. Cumque propemodum assecutus foret, in conspectumque venisset, illi timore perculsi per agros palantes dissipantur, plurimi in montes salutem quaesiverunt. Hic redduntur Dapifero a confoederatis litterae, quibus ad Vlmam reuocabatur. Ille statim iussis parens, agmen auertit; in itinere multos pagos incolis vacuos concremauit. Erat autem iter in duo oppida Leiphemum et Gontzbergium. quorum incolae cum vicinis pagis vsque ad Augustam Vindelicorum in rusticorum partes concesserant. Illo iussus est Dapifer omnem belli molem conuertere, quod dum faceret, incidit in sex rusticorum millia, qui impetum eius non sustinentes
<pb id='s288' n='288'/>
ne momento quidem, partim caesi, partim in adiacentem Danubium flumen compulsi, ab amne absorpti sunt, plures capti, paucis effugere datum. Interim ex Vlma, centum et viginti equites emissi erant, vt auerterent rusticos, qui ex Nouo pago ad Leiphemum praedium velle mittere nunciabantur. His octingenti occurrunt rustici, omni armorum genere splendentes. Nec ob hoc territi equites, equis calcaria subdunt, territi rustici illico fugae consulunt. Ducenti quinquaginta animam reliquerunt, toridem ferme capti, reliqui beneficio vicinae paludis euaserunt. Eodem die Georgius Dapifer adoppida praedicta peruenit, quae sine mora in quascunque daret victor conditiones, sese dediderunt. Auctores seditionis partim laqueo, partim gladio meritas poenas persoluerunt. Leiphemum pediti, Gontzbergium equiti in praedam datum. Ad quos Senatus Imperialis et ciuitates quaedam superioris Germaniae legatos miserant, tentari si quo modo sine sanguine res sedari posset: et diu res frustra tentata, imperfecta remansit.</p>
<p>Dum ad Vlmam de pace consultatur, rustici in Riet prope Balderingam reparant vires, missis ex Algoia auxiliis: quibus freti plurimas arces conuellunt, monasteria foede dilacerant, nobilium aedes depopulantur. Quamobrem Georgius Dapifer in eos mouere coactus, omnem dolum adhibuit, nunc verbis irritans, nunc machinis lacessens, interdum et formidinem simulans, quo eos ad pugnandum allicere posset. Donec die sancto Veneris circa quintam post meridiem horam, apud suae ditionis oppidulum Wortzachium, ad tertium a Biberaco lapidem, ad septem millia rusticorum fundit fugatque, atque adeo ad interniciem, vt nullus supermanserit, nisi captiui admodum pauci: ex quibus didicit tribus illinc miliaribus in pago Wingarteno apud Rauenspurgium alia octo rusticorum millia congregata. Quare diluculo facto signa conuelli iubet, ac incidere, et agmen subsequi. Rustici quod actum praecedente die foret ignari, eodem itinere ad coniungendas cum caesis copias properabant. Qua de re per exploratores Dapifer certior factus, aciem instruit et ordine obuiam ire pergit. Iamque prope erat vt confligeret: quum vno agmine rustici fugientes in paludes proximas se coniiciunt, ita vt ab equitatu persequi nequirent, nihilominus machinis petiti plures vitam reliquere, nox vero superveniens quicquam vltra tentari vetuit. Tantum castra pro nocte munire iussus miles, sequenti die ni aufugissent rustici, pugnaturus.</p>
<p>Septimo decimo die Aprilis omnibus copiis e paludibus in Bodami lacus accolas et Algoios promouet: vbi duo exercitus rusticorum restabant. Vt autem ad Beyerfindium peruentum, et signa conspecta, rustici montes et vineta capiunt, quo ab equitibus tuti forent. Antequam vero machinae dirigi et parari in eos potuerunt, haud turbato ordine et signis erectis ad VVingartemum quam celerrime contendunt. Equites in eos impetum facere cupiebant, ni abstinere iussi fuissent, quod ad duodecim millia hostium esse, exploratum haberet, nec temere quicquam, vt bonus Dux, Dapifer agendum sibi persuaserat. Ad hoc segnius trahebantur machinae, quibus tandem perductis, et in rusticos summa arte emissis, non paruam stragem edidere. Superuenerunt autem Comes Ioannes de Monte Forti, et a Ravenspurgio ad Dapiferum legati, orantes vt mitius parum cum insaniente populo ageret, neue tantum Christiani sanguinis Christianus Dux effunderet: sed datis, quas prius spreuerant rustici, conditionibus, eos ad sua dimitteret. In quam sententiam Dapifer tandem perductus, ea potissimum causa, et quod Duces rusticorum sese supplices adiissent, et signa omnia tradidissent.</p>
<p>Interim non quiscens humani generis perpetuus hostis Sathan, et (vt Christus ait) mendax ille nostrae salutis iugulator, omnisque iniquitatis et discordiarum fomes et auctor, praedam ingentem sibi paratam cernens, in omnia sese conuertit; donec laqueos in quos ruentem populum exciperet, reppererit. Instructis itaque suae farinae (vt postea fructus docuerunt) ministris qui sacrosancti Euangelii praefigentes titulum summique boni prae se ferentes imaginem, seditiosa ad numein
<pb id='s289' n='289'/>
partes rusticas declinatorum, coacti sunt certum rusticorum numerum intromittere, qui bona ecclesiarum et nobilium, quotquot in oppido erant, diriperent.</p>
<p><note><hi rend='italic'>Gondersheim.</hi></note> Ab Heilbronna rustici Sulmam redeunt: vnde praesidio relicto ad Gondersheimium, vbi regiam suam habet Magister Teutonici ordinis, oppido et arce nobilem ad Neccarum positam promouent. Verum is eo tempore cum tota familia aduentum rusticorum expectare non audens se contulerat Heidelbergam ad Palatinum. Aduenientes igitur rustici facile et arce et oppido potiuntur, arcem a fundo diruunt, in qua ad multos dies commeatus inuenere. Commorati aliquot ibi drebus, in Moguntinam ditionem per Budaricos saltus se recipiunt, ibi novem insignia oppida praeter innumeros pagos ad eos deficiunt, coenobium Amerbachium <note><hi rend='italic'>Amerbach.</hi></note> depopulantur, Moguntini praesulis vicarium Wilhelmum Episcopum Argentinensem in arce Episcopali in Asschaffenburgo, oppugnant, iuuantibus oppidanis qui sibi iam tum sacerdotum aedes diviserant in eo oppido ad Moenum: quumque nec auxilii quidquam nec euadendi locum Episcopus aspiceret, coactus fuit conditiones quas dare rustici voluerint accipere.</p>
<p>Hiis peractis in Franciam Orientalem ad alterum qui ex Franconibus proruperat exercitum, et iam Herbipolim ad VIII. millia obsidebat, commigrant. In itinere Wildenburg et Limpach arces conflagrarunt: Comitem Georgium de VVertheim conditiones ab se accipere, et machinas dare cocgerunt. Praedicta Franconicae gentis multitudo ortum habuit apud Tubarense Rottenburgum et ad Rotingam convenerunt, vnde cum fignis tribus militaribus Butardum petebant, vt centum triginta equites quos ibi esse compererant, si possent interciperent. Sed certiores hii de consilio facti sese qua facturi iter erant, in insidias locant, et ex praemissariis rusticis multos adorti interemerunt. Aduentante autem multitudine retrocedunt Herbipolim, Rustici vero Buthardum eo die perueniunt, quod copia omnium rerum refertum depraedantur, et in arcem ignem immittunt. <note><hi rend='italic'>Geilsheim. Reigelsburg.</hi></note> Deinceps apud Herbipolim haud procul ab vrbe castra locant: Geilshemium et Reygelsburgum arces concremant, vbi ad quatuor millia modiorum <note><hi rend='italic'>Ochsenfurt.</hi></note> frumenti et olera ad esum facientia inter sese diuiserunt. Ab hinc ad Ochsenfurt castra ponunt, vbi dies aliquot consumpserunt, quod illic vini magnamvim <note><hi rend='italic'>Bercklingen.</hi></note> et frumenti inuenissent. Deinde ad aedes Monachorum apud Bercklingam se proripiunt: vbi sericeas Ecclesiarum magni precii vestes, calices, et varia id genus <note><hi rend='italic'>Svvartzach.</hi></note> sacrae aedis ornamenta depraedantur. Inde Schvvartzachum, vastum et diues supra crudelitatem monasterium, depraedantur. Itidem et de Gerolshemo factum. Stolbergum arcem incendunt, item Bimbachium. Consultantibus deinde quonam irent, vicit sententia eorum qui Herbipolim oppugnandam censerent. In <note><hi rend='italic'>Geroltzbofen.</hi></note> itinere Geroltzbofen concremant, deinde ne quid non tuti a tergo relinquerent, sequentes arces repetunt, quas omnes depraedatas igne concremarunt, scilicet magnum Lanheimum, Steffansberg, Sichershusen, Michelfeld. Item coenobium quoddam mulierum, et alterum Carthusiensium. Deinde ad Ochsenfurdium repedant, vbi nauem variis bonis refertam (erat Episcopi Bambergensis) diripiunt. Superueniunt ad duo millia rusticorum, quibus adsociatis ad oppugnandam arcem Herbipolensem contendunt dimissa suorum parte ad Gibelstat, Ingelstat, et Grussfeldt <note><hi rend='italic'>Gibelstat.</hi></note> arces concremandas. Interim arcem Herbipolensem sollicitant: cumque viderent frustra rem per Canonicos protrahi, tandem arcem oppugnare occoeperunt: et primo die nouem homines machinis interemerunt. Pendente oppugnatione, ex omnibus tantus confluxit numerus, vt ad viginti hominum millia certo fuisse constat, ad haec in oppidum sunt admissi, habuerunt e nobilitate, duos Duces, Gotzen de Berlichingen, et Florianum Geyer.</p>
<p>Intra festa Paschae similiter rusticorum tumultus excitatus est in ditione Episcopi spirensis Georgii Comitis Palatini. Primo quidem non multos, verum statim
<pb id='s290' n='290'/>
nequicquam per Episcopum sedari posse tentatus in magnam excreuit multitudinem. Dimissis in proximos pagos literis huiusmodi, <hi rend='italic'>Constans et serium Reipubl. Rusticae decretum, vt quam primum conueniatis, et nobis delectos e vobis centum fratres armatos in defensionem Euangelii et diuinae iustitiae mittatis. Si vitam faluam vobis esse vultis.</hi> Ita ingentem congregarunt multitudinem, non defuerat tamen Palatino prouidentia. Misso enim Auenario cum aliquot equitibus, experiri voluit an principiis obstare posset. Verum prope pagum Malsch quendam obsidebant montem, in quo ab equitibus facile tuti erant. Episcopus Spirensis regia deserta ad fratrem Heidelbergam se contulit, nec mora, Rottenburg, <note><hi rend='italic'>Rotenburg. Eidenheim. Kisselavv. Bruchsel. Gotsavv.</hi></note> Vdenhemium, Kisselauum, Bruxellas, et oppida et arces statim suae potestatis faciunt. Per idem fere tempus in Marchionatu Badensi ad tria Rusticorum millia rebellarunt, Durlaciumque oppidum ingressi praefectum Vrbis in vincula coniiciunt, coenobium Gotzavv depopulati sunt. Licet autem compulsi a Marchione primo impetu fuissent arma deponere, nihilominus adhuc aestuabant animis ita vt facile resumserint arma, et se Prurheniis coniunxerint, qui explicatis signis terras Marchionis ingressi multa coenobia peruastarunt, praesertim Dominorum Dominarumue Albam, in Hercinia Sylua, et Marchionem adegerunt, vt maius euitaret periculum, quas voluerunt conditiones, acceptare. Redeunt pace <note><hi rend='italic'>Prurhein</hi></note> data Marchioni in Prurhenum, vnde septem signa dimittunt ad obsidendam vrbem Spirensem, ni se intromitterent. Quod equidem Spirensium Praesul Episcopus periculum cernens, impetrauit vt sub publica fide ad se eum venire sinerent: vt venit, conditionibus datis acceptisque haud memorabilibus arma deponunt, et ad suos quisque rediit. Panes, vinum, et carnes in aliquot dies Spirensis <note><hi rend='italic'>Hertt. Metersheim.</hi></note> Clerus dedit, coenobium tamen prius Herdam et Mechtershemium depopulati sunt. Nihilominus regimen apud Bruxellas constituitur, ad quod si quando opus foret, intra duos dies ad quinque hominum millia cogere posset.</p>
<p>Remanserant in Bretheimio sub publica Principis mei fide immensae ciuitatum Imperialium merces, quae propter motus Rusticos in Sucuia non ausae sunt vltra progredi, has maxime sollicitabant rustici, cumque nihil vsque tutum foret nec conveniebant inter se satis ciues, Palatinus ad quingentos pedites in praesidium mittebat, qui cum in Prurhenio essent, a fidefragis rusticis nihil tale timentes circumueniuntur, nec fide data iurataeque pacis conditione praeualuerunt, quin pedites omnes fide praestita coegerint Heidelbergam redire, rati (vt eredo) se tandem Bretheimio potituros. Ad octauam Paschae nouus rursum fuit tumultus <note><hi rend='italic'>Zabergevv.</hi></note> in Zabergoia qui aucti rusticis haec loca incolentibus arcem alteram Magistri ordinis Teutonicorum Stockberg, haud procul a Brackena, in monte Heuchelberg, omni annonae genere abundantem depraedantur et exurunt, deindec oenobiolum <note><hi rend='italic'>Derdingen</hi></note> Derdingam, et tandem ad Maulbronnam perueniunt, vbi aliquot dies commorati suntdonec victualia superfuerunt: Abest autem Maulbronna ab Oppido Brethaim milliari. Quare saepiuscule non cessabantBretthemiorum sollicitare deditionem. Cum nequicquam res procederet et iam deficerent alimenta, corripiunt sese ad exercitum, qui ex Rusticis nigrae syluae confluxerat: cum quibus paucis diebus omnes arces et oppida Sueuiae, (Tubinga, et Vrachio, Abspurgoque arce exceptis) in suas manus descendere coegerunt, Monasteria et nobiliorum domus concremarunt, foedeque desolati sunt.</p>
<p>Interim libet hic ascribere qua astutia Prurhenii Bretthemium pertentarint, tanta inuaserat eos potiundi merces insania Id equidem breuius fecero, si epistolam ipsam quam Bretthemium miserunt, inseruero, quae huiusmodi fuit.</p>
<p><hi rend='italic'>Accepimus fratres et amici charissimi, non incerta fama, ingentem aduenire exercitum, qui propter merces illas quae penes vos sunt, oppidum vestrum oppugnatum veniunt. Cum vero vobis simus vicini, fraternam decet vos nobis ostendere dilectionem. Proinde vos rogamus, si contigerit quid deterius quamprimum nos advocetis:
<pb id='s291' n='291'/>
 Laturi autem tantis et animis et viribus suppetias vobis sumus, vitinuitis bostibus ipsi inter nos potius huiusmodi bona diuidamus. Haec erant, quae fraterna dilectiovos ignorare nolebat. Valete.</hi> Sed neque haec nobilium ciuium animos frangere potuerunt, quin fidem illaesam et oppidum Principi suo seruarent.</p>
<p>Cum nusquam quiescente Sathana fama rerum cis Rhenum gestarum ab Ru sticis Elsatiam peruasisset; et hic rustica gens auram celebratae libertatis hausit, nec mora, ingens confluit porcorum grex, et ad depraedanda deuastandaque vbique monasteria veluti tempestas quaedam corripitur: Altorff, Nevvenburg, Sanctam VValburgim in sylua Hagenoia, et pleraque alia coenobia depopulantur. Res erat grata et plausibilis, quod in summa omnium rerum volutarentur copia et alienas impune opes degluberent, nec opus erat abscedentibus conuenire ad cretam hospitem, <note><hi rend='italic'>Elsas. Zabern.</hi></note> praesentia solum intuebantur, ignari futuri. Vt autem multas nobilium aedes deuastassent, ad triginta millia ante Zabernam Elsatiae, vbi Regiam suam Episcopus Argentinensis habere solet, castra posuerunt, et in oppidum nulla vi admittunturi.</p>
<p>Hoc rerum statu Dux Lotharingiae Anthonius vt suos iamiam vacillantes subditos, quinimo ad Saram fluuium motos, in fide contineret, a Sicambro Duce dimissa quinque peditum millia conducit: adhaec ad mille quingentos equites praeter suae terrae auxilia cogit, ad Zabernamque properat, in oppido concludit Rusticos et obsidet, deinde Mercurii post Cantate oppido potitur, et ad viginti millia caedit, oppidum militi datum, foeminae pulchriores abductae. Aberant haud procul ab oppido ad sex Rusticorum millia, qui suppetias sociis ferre volebant, iis miles Lotharingus occurrit, et vix cuiquam vitam relictam perhibent.</p>
<p>Alterum his temporibus quoque tumultum excitauit intra Vascouios montes ciuis VVeissenburgensis, nomine Bacchus: qui intra terras illius Ducis Ludouici, quicquid erat Ecclesiastici iuris, deuastarunt, nomenque avicino loco Cleburgum <note><hi rend='italic'>Cleburg.</hi></note> assumpserunt, primo Diui Pauli coenobium in VVeissenburg depraedati ad arcem <note><hi rend='italic'>Remigsberg.</hi></note> diui haud procul ab oppido Remigii conuolant Habebat aliquantulum praesidii ab Abbate relictum, qui ad aliquot dies obsidionem pertulit, verum cum nec spes subsidii erat, et oppidum VVeissenburg machinas admouisset, coacti sunt facere deditionem, arx depraedata igne coelum abiit, ad sellas dehinc rapiuntur, arcemque Roderam incendunt, vbi alter se coniunxit exercitus Kolbenhauff dictus: quo <note><hi rend='italic'>Rodern.</hi></note> freto ad Zaberniam ad alterum exercitum contendunt. Vt autem Ducem Lotharingiae audiunt peruenisse, retro pedem ferunt, et generosi decidunt animi: multi. domum rediere,</p>
<p>A pugna Zabernensi Dux Lotharingiae sanguinolentum adhuc et caede repentem militem in superiorem Elsatiam duxit, vbi quoque exercitum rusticorum ad decem millia caecidit Inde domum rediit, militesque dimisit.</p>
<p>Adhuc intactus manebat hac lue Palatinatus, verum vt domus cuius parietes ardent, interiora diu illaesa conseruare nequit, ita et hic paulatim intra Palatinae gentis viscera serpere coepit, et primo quidem in Sibeldingensi valle tumultus exortus <note><hi rend='italic'>Eusserstal. Trifels. Neukastel. Herd. Blesweiler. Geilweiler. Helsbruck.</hi></note> coenobium Vssersthal depraedatus est, arces Trifels et Neukastel ceperunt, coenobium Herd, Pleisvveiler, Geilvveiler praedae fuerunt, quin etiam Helsbruck, arcem nobilem Comitum de Levvenstein, Scharffeneck, item Bechingen, item Magdeburg, episcopi Spirensis, item Berg Zabern, Schlosramberg, Meistersheim, Odesheim, Essingen, Kirvveiler, Iockenheim, Hagenburg, Grobsberg, Kestenburg, VVingerthen, VVolfsberg, Deitesheim Fridelsheim, Grunavv, Kuppersberg Heimberg, deinde VVintzingen.</p>
<p><note><hi rend='italic'>Neustat.</hi></note> Deinde Neapolitanos ciues minis deterruere, ita vt oppidum illud nobile et munitissimum nulla vi perpessa nebulonibus tradiderint. Cuius rei fama cum ad vicina peruenisset, statim putare actum de Palatinatu, et vndique coitiones fieri coeptae. Praesertim in Bockenheim, ad trecentos conuenere, qui mox ex Petra sana <note><hi rend='italic'>Hrchheimium. Liebenaw. Neubansen.</hi></note> aucti vicinos cogunt in sua scelera pagos et Hocheimium Liebenausque coenobium
<pb id='s292' n='292'/>
prope Vangiones, deinde Nouas aedes depopulantur, Hernesheim Dalburgiae ditio nis capiunt, vbi et tormenta bellica et homines consecuti sunt, deinde in pago Osthofen aedes canonicorum depraedati tandem ad pagum Bechtheim ad aliquot dies moram facere, a Bechtheim ad VVesthofen. Interea Auenarius cum trecentis equitibus et quingentis peditibus ad ea loca per Palatinum missus, vt ruentes contineret in fide, caeteros ab huiusmodi seditionibus absterreret. Vt autem advertit, in VVesthofen esse rusticos, promouet illuc. Rustici ad ordines conueniunt, et vinetum quoddam capiunt, vbi sine magno equitum incommodo laedi non facile poterant, tormenta in eos diriguntur erant autem iam ad tria millia, superueniens autem nox vetuit quidquam vlterius experiri, conabantur autem elabi nonnulli e quibus ad sexaginta caesi sunt, nocte intempesta veriti ne ardor Auenarii mane <note><hi rend='italic'>VVachenheim</hi></note> rediret clanculum discedunt, et ad VVachenheim alterum Palatini oppidum se conferunt, vbi intromissi quoque vt inde ad exercitum Neapolitanum se coniungerent in itinere coenobium Limpurg sunt depraedati.</p>
<p>Interea Optimus Palatinus omnia prius adhibens medicamina, quam ad effundendum sanguinem Christianum properat, seu vt etiam vires nondum satis robustas colligeret, petiit colloquium. Illi suo principi negant cum pluribus quam triginta equis se eum auditurum. Paret bonus Princeps, eo enim res deuenerat, et sub publica eorum fide, qui nihil minus quam Fidem seruare vouerant, et ad eos venit. Illi in conspectum explicatis signis totis copiis sese ostentant, tandem post multa vltro citroque dicta conuenit, et recipiunt vterque exercitus se quamprimum ab armis discessurum, arces, oppida et res redderent, ne quid in posterum tale conarentur, octo erant rusticorum millia, confert se ad Neapolim Princeps, vbi ad se rediere Duces. rusticorum, quod inter alia conuenerat de Comitiis Heidelbergae celebrandis, illique diem dicendam censebant, iussit apud se decumbere Princeps, et Pentecosten diem dicunt.</p>
<p>Extinctus videbatur, cum circa dominicam Iubilate sacerdos nebulo apud oppidum Eppingam in Cheruscis (parent illi Palatino) Antonius Eysenhut, adsociatis seditiosis quibusdam et nihili hominibus nouum excitauit tumultum dimissis venenatissimis plusquam antea literis huiusmodi textus.</p>
<p><hi rend='italic'>Patientiam et humilem Domini nostri Iesu Christi constantiam in omnibus vestris necessitatibus vobis fratres in Christo optamus. Notum vobis est, quod sub Principibus nostris et eorum praefectis, monacbis item sacerdotibus perpessi sumus iugum. Tandem Dei gratia reuelata est iam eorum iniquitas, ideo moneo vos serio, vt cum omnibus confratribus vestris compareatis sine mora ad oppidum Gochtsheim et cum vno curru, vt Euangelium et iustitia progressus habeant. Quod si dicto minus audientes fueritis, certo sciatis me cum fratribus ad vos venturum.</hi> Ita paucis diebus ad mille ducentos <note><hi rend='italic'>Eppingen. Hilspach. Heidelsheim. Suntzheim.</hi></note> coaceruauit, indito suo exercitui nomine <hi rend='italic'>hellenhauss,</hi> quem explicatis signis ad Eppingam ducit, vbi sine mora intromissus, item Heidelsheim pari modo, item Süntzen, vbi aliquot dies commorati sunt, quod commeatus apud sacerdotes inuenissent, nec tamen abstinuerunt, quin proximam arcem Steinsberg concremarint, vt quam altum occupat ea arx montem, et omnibus Cheruscis conspicua est, ignis animos rusticis faceret. Huic quoque malo vt mederetur Palatinus, ab Eusenhut impetrat, vt sub publica fide oratores ad se ire sinerent, Oratores fuerunt Comes <note><hi rend='italic'>Nassaw</hi></note> de Anaxone in VVisbaden, quibus nulla fides seruata. Sed diu illusi diem et noctem extremam esse horam putarunt, tandem conuenit vt exercitus dimitteretur.</p>
<p>Dum haec geruntur, redduntur Principi literae quibus non parum laetatus est, quod adhuc aliquid virtutis in subditis suis esse acceperit. Ad Caesaream Lutheram <note><hi rend='italic'>Otterburg. Vischbach.</hi></note> tumultuabant ad mille homines, Otterburgumque et Visbachium vetera coenobia corruperunt, cumque vicini quidam pagi se his malis innodari non paterentur, minitabantur illi, contra boni viri ad quingentos conuenere, et in perfidos mouent eosque audacter alloquuntur, et nisi se dedant caedes minantur. Illi territi octingenti
<pb id='s293' n='293'/>
se captos tradunt, arma dant, et res restituunt, praedam bonis illis viris et alia pleraque egregii facinoris decora largitus est Princeps. Inscii foedera seruare Rustici, quod cum Principe Palatino fecerant, non depositis armis duas arces <note><hi rend='italic'>VVolffsberg. VVinzingen. Ruprechtsberg. Didesheim. Dirmsteim. Franckental.</hi></note> depraedati sunt, Wolffsberg et VVinzingen. Item Ruprechtsberg, Diedesheim, arcem et oppidum depraedati sunt. Landauum sollicitant, neque tamen profecere.</p>
<p>Apud Dirmsteinium vir nobilis erat Asmus a Vitta, qui sibi pessimos quos que associans, nouum in Palatinatu excitauit tumultum, coenobiumque Franckenthal depraedatus est. Aduertens itaque Palatinus nihil fidei, nihil tuti in rusticis, acrioraque adhibenda medicamina, quoniam haec mitiora nihil proficiebant, conscripsit e sua nobilitate mille equites peditumque tria millia conduxit, cui quoque ex foedere Treuir. episcopus cum delecta trecentorum equitum et peditum mille quingentorum manu subsidio venit. Misit etiam equites Landgrauius qui cum exercitu venturus erat, ni et hanc Germaniae partem hoc imbibisset aconitum, cuius seditionis origo fuit in Hirsfeld ab Abbatis eius loci subditis. Deinde circa Fuldam <note><hi rend='italic'>Hirsfeld. Fulda.</hi></note> oppidum alius emersit tumultus, congregatis ad septem millia rusticis, qui Hassianos captis aliquot oppidis et coenobiis depraedatis sollicitabant. quare cum copiis promouendum fuit Landgrauio, et ad Hirsfeld properat, cumque in conspectum venisset, praemisit aliquot equites, qui rusticis dicerent et aperirent sui Principis indignationem. Illi in oppido Hirsfeld non deterriti sese continebant, et staturos pro moenibus videbantur, verum tandem arma tradidere, et Principi in quascunque velit conditiones ad quatuor mille venere. Adhuc restabant tres rusticorum greges ad quatuor millia prope oppidum Smalkalden, quinque millia, apud Fuldam vero ad septem millia. Mouet igitur ad Fuldam Landgrauius: rustici ex oppido se proripiunt, et spem pugnae simulant in quos emissi equites statim fugam fecere Tormenta deinde in oppidum torquentur et oppido scalae admotae, territi ciues supplices ad genua Landgrauii cecidere, veniam implorantes, et ciuitatem dedidere, vbi aliquandiu commoratus Landgrauius, interim tota Thuringia tumultuabat, monasteria, arces, oppida a rusticis depraedabantur, nobilitas vndique persequebatur et sedibus pellebatur. Habet Landgrauius in Thuringia oppidum nomine <note><hi rend='italic'>Eschwege.</hi></note> Eschvvege, in quod centum equites in praesidium raiserat, quod sollicitabant rustici, timendum erat ne obsiderentur, quare Landgrauius auctis copiis Thuringiam contendit, cum autem ad Eysenacum peruenisset, occurrunt illi cum copiis Duces <note><hi rend='italic'>Eysenach.</hi></note> Saxoniae, et Henricus Brunsuicensis Dux: qui coniunctis viribus ad Franckenhausen castra locant, in quo oppido ingens rusticorum multitudo erat, qui statim ex oppido in editum haud procul montem confluxere, eo animo vt monte adiuti confligerent Verum vt videre Principum copias ad se tendentes, ad principes scripserunt, se Christum prositeri, quod si Christiani essent Principes et se suis coeptis ac commodare velint, nolit gens rustica in eos quicquam vi agere. Ad haec Principes post exprobrata eorum scelera respondent, si Thomam Muntzerum seditionis authorem et eius asseclas ad poenam darent, reliqui in arbitrium vltionis viui acciperentur, cumque, protraherentur diutius rusticorum responsa, admouent Principes machinas, et copias sub montem deducunt, remque serio aggrediuntur: illi quamprimum fugae consulunt, fugientes passim caesi sunt, deinde oppidum corona cingunt, et vi expugnant, quicquid virorum inuentum, trucidatur, oppidum miles diripuit, deinde ad Mulhausen quod oppidum authores in Thuringia seditionis dedetat, omnem belli molem conuertunt, oppidum summa vi expugnant, et de seditionis authoribus supplicium sumunt, deinde pacata regione suas reducunt quisque copias.</p>
<p>Dum haec geruntur, in Noricis Dux Fridericus Palatini frater etsi a suis mirum in modum diligeretur, non quietiores habuit subditos, propter exortos in episcopatu Eystetensi motus, sollicitamque plebem suam. Ille autem cernens in celeritate plurimum esse momenti, ex tempore quotquot potuit conscripsit equites et
<pb id='s294' n='294'/>
peditum nonnullas cohortes, quibus confideret, et tormenta campestria ducenda committeret, et in rusticos qui magno numero in eodem Episcopatu congregari referebantur, mouit, castraque ex composito latiora, non procul ab ipsis rusticorum <note><hi rend='italic'>Freystat.</hi></note> castris vsque oppidum Freystat metatus, in sequentem diem confligere statuit. Sed quia animaduertebat e suis nonnullos conflictum propter paucitatem suorum et ingentes rusticorum copias dissuadentes, tum etiam quia natura mitis et clementissimus Princeps, omnia prius sibi tentanda, quam sanguinem effundere, sibi proposuit. Quare ad Rusticos misit qui dicerent, <hi rend='italic'>se iam eo animo et viribtu adesse, vt ex eis viuum nullum euadere sineret, nisi protinus ab armis discederent, et quisque ad sua munia rediret. Quod si facerent, se sua humanitate eis parciturum.</hi> Illi vt haec audiuerunt, colloquium petunt, et ad ipsum legatos mittunt qui quidem rusticos paratos ad obediendum et ab armis discedendum renunciant, ea tamen conditione, ne quod egislent, cuiquam fraudi foret, neue a suis dominis ad poenam vocarentur. Respondet Fridericus, <hi rend='italic'>se alterius factum promittere nolle, hoc tamen sancte polliceri, se omnem operam daturum, vt in gratiam rectpiantur, et pro illis vt offensa omnis condonaretur, intercessurum.</hi> Ad haec respondit legatio, Non audere se haec ad suos referre, quos pertinacissimos esse cognoscerent, et nequaquam arma dimissuros, nisi de postulatis securi redderentur. Ad quae Fridericus: <hi rend='italic'>Abite igitur et illis renunciate, crastinum diem de hac controuersia iudicaturum,</hi> atque ita discesserunt. Spe igitur frustratus, Fridericus, decertare et de fortuna periclitari constituit. Dehortantibus (vt dixi) plerisque ob paucitatem suorum aduersus tam ingentem multitudinem, quae ferebantur ad octo millia, quum ipse supra ducentos et quinquaginta equites, et paucos pedites in suo exercitu (si exercitus dici meretur qui vix cohortem explebat) non haberet. Hos iubet secunda noctis vigilia paratos adesse, vt ante diei crepusculum hostes ex improuiso adoriretur. Interim dimittit nonnullos, qui quid agerent rustici, diligenter explorarent, quorum vnus statim a media nocte rediit, qui Fridericum (vt decet bonum Imperatorem seu Ducem) non dormientem, vt caeteri, sed animo voluntatem, quomodo sine suorum sanguine et incommodo hostes adoriretur et profligaret, inuenit, et infit. <hi rend='italic'>Illustrissime Princeps, adsum bonus angelus. Annuncio enim tibi, omnes rusticos desertis castris et impedimentis retictis, dispersos et fugientes abiisse,</hi> incredulus adhuc Princeps et irato animo, <hi rend='italic'>o,</hi> inquit, <hi rend='italic'>proditor mentiris, sed non me decipies, prius de te extremum sumam supplicium.</hi> Ad haec ille, omnino inquit, vt volueris: modo scias me nihil esse mentitum, qui quae dixi, hisce meis oculis viderim. Laetus responso Princeps diligentins de omnibus interrogat, quae postquam verisimilia intelligit, vt superuenientibus aliis eadem renunciantibus hominem collaudat, et Euangelium daturum se spondet, moxque suos omnes excitari iubet, remque omnem detegit, qui iam posito metu audaciores facti persequendos fugientes suadent correptisque armis et inscensis <note><hi rend='italic'>Messingen.</hi></note> equis ingrediuntur iter, vt vero iuxta arcem Messingen quam occupauerant Rustici, peruenerunt, inueniunt, vt renunciauerant exploratores, Rusticos omnes dispersos, et ad sua quemque rediisse armaque deposuisse. Pergit nihilominus Princeps ad oppida recipienda, quae a fide Episcopi defecerant, quae sine mora sese dediderunt, delictorum veniam deprecantes, verum nullam pollicitus Princeps, tantum intercessorem se futurum clementem respondit, omniaque Episcopo restituit, <note><hi rend='italic'>Neumarck. Berchingen. Berngries.</hi></note> cohortantibus plerisque vt saltem vicina Nouoforo duo oppida Berchingam et Berngriesam retineret. Atque ita repressi et sedati sunt in Norico motus.</p>
</div3>
</div2>
<pb id='s297'/>
<div2 id='FrRS.01.15' n='15' type='chapter'>
<head>HVBERTI THOMAE LEODII DE GESTIS FRANCISCI A SICKINGEN.</head>
<pb id='s298' n='298'/>
<div3 id='FrRS.01.15.01' n='1' type='section'>
<head>LECTORI SALVTEM! BVRCARD GOTTHELF STRUVE</head>
<p><hi rend='italic'>ILlustris gens est Sickingorum ab arce Sickinga, Craichgouiaesic dicta, inter eosdemque insigne nomen promeruit Franciscus a Sickingen, prudentia aeque ac militari arte clarissimus. Huic graue erat cum Richardo Treuirensi Archiepiscopo bellum. De caussa belli varie agunt Scriptores. Sleidanus</hi> <note><hi rend='italic'>lib. III. p. 75.</hi></note> <hi rend='italic'>e quidem eam tali modo exponit:</hi> quod ciuile bellum inter aliquos excitatum esse dicit, ad Treuirensem archiepiscopum Richardum pertinet, cui tunc bellum faciebat Franciscus Sickingus, vir fortis, et Lutheri valde studiosus: verum belli caula fuit, non religio, sed quod Richardus duos quosdam suae ditionis homines pro quibus ille fideiusserat, non sisteret iudicio. Sic enim habent litterae quibus amicitiam ei Franciscus ad exitum Augusti mensis renunciat. <hi rend='italic'>Chytraeus vero in Saxonia sua</hi> <note><hi rend='italic'>lib. X. p. 258.</hi></note> <hi rend='italic'>sic loquitur</hi> dum autem in Saxonia duces Brunsuicenses latae a Carolo V. proscriptionis aduersus Ioannem episcopum Hildesiensem, executores, tota fere dioecesi occupata, metropolim Hildesiam mense Iunio et Iulio obsiderent: ad Rhenum et Mosellam, Franciscus a Sickingen tumultuans Treuerim oppugnauit. Bellum enim indixerat Treuerensi archiepiscopo, Richardo, quem in odio Caesaris Caroli esse sciebat, quod in Comitiis electionis noui Imperatoris, Richardus Francisco Galliae regi suffragium dederat, et ne Carolus crearetur, obnixe contenderat. Franciscus autem cum post Wormatiense bellum, a Camera proscriptus sed a Maximil. primo Imp. ob virtutem et fortitudinem Heroicam, ex plenitudine potestatis absolutus esset: intimus Maximiliani consiliarius, et militum praefectus supremus, etiam apud nepotem Carolum fuit. Conniuente igitur Carolo, arma Richardo cum quo alioquin simultates ei plures intercedebant, alio plane praetextu infert. Vidi enim exemplum literarum, quibus bellum archiepiscopo Franciscus denunciat, quod duos subditos archiepiscopus, ne <gap desc='Greek word(s)' resp='sampling'/> promissum soluerent, pro quibus rogatu illorum fidem Franciscus interposuisset, vi prohiberet. <hi rend='italic'>Scilicet, Richardus Treuirensis, post Maximitiani I. mortem, Gallorum Regi Francisco fauebat, eundemque ad Imperii dignitatem euehi volebat. Sickingus vero Caroli V. electionem apud Electorem Moguntinum potissimum plurimum adiuuabat, atque pro tuendae eadem Carolo, vel iubente, vel conniuente, in gentem collegerat exercitum.</hi> <note>Seckendorf <hi rend='italic'>in Historia Lutheranismi lib. p. 122.</hi></note> <hi rend='italic'>Accedebat, quod Richardus Euangelii doctrinae nimium esset infestus, cui portam aperire conabatur Sickingus.</hi> <note>Spalatinus <hi rend='italic'>in litteris ad Doelzigium apud eundem p. 226.</hi></note> <hi rend='italic'>Coepit igitur hoc bellum an. 1522. Treuirorum vrbem obsidebat Franciscus, inde et ciuium virtute et auxiliis Palatim depulsus, destructo D. Maximini monasterio antiquissimo, vrbi vicino, in quo hospitium suum habuerat, et vastatis passim Treuirensis, Episcopi agris, domum rediit. Dum autem Treuirensis, facta cum Palatino Ludouico, et Hasso foedere, summa ope bellum tota hyeme instauraret, Franciscus a Sickingen, dum Lutherani dogmatis fautor videri volebat, a Lutheranis non solum et Ciuitatibus ad Rhenum, Palatino ob nouum institutum vectigalinfensis, sed etiam nobilibus, quorum plerique, quod res suas prodegissent, res nouas malebant, auxilia expectabat. Ast, postquam ab Imperii Regimento fuisset proscriptus, post Pascha 1623. Hassus Palatinus et Treuirensis, magno collecto exercitu, obsidere Francisci arces coeperunt, priusquam ille vires suas augeret. Et postquam compertum fuisset, ipsum in oppidum Landstal se recepisse, illud osidebatur. Intra paucos dies magna bombardarum vis disiiciebatur vbi, cum forte trabe quadam ictus Franciscus, graue vulnus accepisset, dedi arcem iussit, ipseque intra biduum fuit extinctus. Hoc bellum in Saxonia sua</hi> <note><hi rend='italic'>p. 258. sq.</hi></note> <hi rend='italic'>plenius describit Chytraeus, et singulari relatione Caspar Sturmius. In Schardii Tomo secundo</hi> <note><hi rend='italic'>p. 121.</hi></note> <hi rend='italic'>reperitur Francisci a Sickingen cum Treuirorum obsidio, tum exitus eiusdem, ligato sermone descriptus aBartholomaeo Latomo. Sic etiam Caspar a Lerch,</hi> <note><hi rend='italic'>de Ordine Equestri immediato fund. 11. summar. XC. p. 125. 144.</hi></note> <hi rend='italic'>Cyriacus Spangenberg</hi> <note>Adelspiegel <hi rend='italic'>p. II. lib. 6. c. 9.</hi></note> <hi rend='italic'>et Bernhardus Hertzog</hi> <note><hi rend='italic'>Elsasser Chronic. l. II. c. LXXVI.</hi></note> <hi rend='italic'>fata huius Francisci et bellum hoc Treuirense plenius describunt. Quibus etiam Seckindorfium</hi> <note><hi rend='italic'>Hist. Lutheran. lib. I. s. LVII. §. CL.</hi></note> <hi rend='italic'>subiungimus, et Christophorum Browerum</hi> <note><hi rend='italic'>Ann. Treuir. lib. XX. p. 337.</hi></note> <hi rend='italic'>Hanc autem Historiam aeque Iano Iutio, Huberti Thomae, filio se debere, profitetur Freherus.</hi></p>
</div3>
<pb id='s299' n='299'/>
<div3 id='FrRS.01.15.02' n='2' type='section'>
<head>DE FRANCISCIA A SICKINGEN EQ. REBVS GESTIS, SEV POTIVS AVSIS, ET CALAMITOSO OBITV 
HISTORIOLA IPSO TEMPORE EXARATA AB HVBERTO THOMA LEODIO ILL. PRINC. LVDOVICI PALATINI ELECTORIS CONSILIARIO ET SECRETARIO.</head>
<p>SEckingensis familia ab arce eius nominis in Cheruscis nomen sortita, <note><hi rend='italic'>Sickingen arx.</hi></note> non tam ante viginti annos apud suos nobilis quam illam Franciscus a Sickingen, is de quo scripturi sumus, toti pene Europae celebrem ac formidabilem reddidit. Huic pater Svvickerus fuit: qui prospera inbello, quod aduersus Agrippinenses gessit conniuentibus Principibus, fortuna vsus, acceptas a parentibus opes Francisco filio adeo auctas <note><hi rend='italic'>Eberburg.</hi></note> reliquit, vt is mortuo Suickero patre arcem ignobilem Eberbergum tantis munitionibus circumsepserit, vt ne omnibus quidem Romani Imperii viribus expugnari posse diu vulgatum sit. In rupe satis euexa et vndique praerupta, praeter ad eam partem qua Cauro perflatur, consita est. Subiacet oppidulum versus Septemtrionem, qua parte Naua fluuius in Alzentiam, qui a meridie arcem subluit, immergitur, campus circumiacet, et Cerere et Baccho supra modum fertilis: ad meridiem <note><hi rend='italic'>Rheingrauen.</hi></note> vltra Alzentiam arx altera, vnde Comites Rheni cognomina habent, excelso monte dependet, subsunt argenti fodinae, e quibus non parum emolumenti singulis annis suscipiebat. Arcis postmodum Nanstalli partim pecunia partim minis, in possessionem venit, quae est in Vascouiae montibus, fortitudine Eberburgo neutiquam dispar. Accessit postea illi quoque expulsis viris dominis, altus mons, arx item in <note><hi rend='italic'>VVasigavv</hi></note> Vascouia tanta altitudine excellens, vt nubes contingere cacumine crederes. His omnibus fretus Seckingensis, ne patri bellicoso degener filius videretur, Vangionibus quorum caput est Wormatia, bellum intulit, quod in tertium annum vsque produxit. Cansas huius belli referre supersedeo, quod et a Francisco et a Vangionibus diuersae tradantur. Caeterum tantum hoc bello profecit, direpta naue, et captis ex primoribus vrbis aliquot, vt ausus sit magna equitum manu ante vrbem castra ponere, et per dies nonnullos speciem obsidionis facere, vt si posset factiosos ciues (quorum quamplurimos partes suas fouere sciebat) vel ad deditionem, vel saltem ad aliquas conditiones pacis accipiendas compelleret, parumque abfuit, quin voti compos fieret. Quum enim videret pauper plebecula vires suas excindi, segetes comburi, conculcarique pede, deditionem certe meditabatur. Instigabat ad id tacite Clerus, cui perpetuum est in hac vrbe cum ciuibus et propemodum innatum odium, et illud quidem adeo acerbum vt cuperet maximo suo malo ciuitatem perditum iri. Sed Comes de Hagis, qui tum Consistorio Imperialis Camerae praesidebat, et prudens Senatus plebem ad concionem vocant, malaque et pericula proditionis demonstrant; rogant vt praestiti iuramenti memores vrbem Caesari et Romano Imperio sibique adseruent, neue tradendo vrbem viro imbelli, quam maiores sui vel educto exercitu ab armis Iulii Caesaris tamdiu tutati sunt, indelibili ignominia sese conspurcarent. His et similibus verbis a seditione animi plebeculares reuocati, se nulla in re defuturos Senatui pollicentur, iuramentoque adfirmant, pro moenibus sese vitam posituros. Qua re animaduersa Franciscus obsidionem solvit, bellumque crebris vt coeperat incursionibus continuat, et cum (vt opinor) vires ad perseuerandum non satis suppeterent, maximas imperialium ciuitatum merces, quae per id tempus ad emporium nobile Germaniae Franckofordiam deuehebantur,
<pb id='s300' n='300'/>
in praedam cepit. Hac de re permotus Caesar Maximilianus, Imperium in arma vocat, et maiores quam aduersus nobilem conueniebat vires coaceruat, equites Burgandos, in vrbem Wormatiam praemittit: qui in ditionem Palatini Comitis, eo quod Francisco per omnia fauisse crederetur, praedas agerent. Sed quam pronus in iram Caesar, tam facile blandis verbis sese statim emolliri patiebatur. Quibus egregie doctus Franciscus non solum a Caesare rebus nequaquam redditis pacem impetrauit, sed et stipendia insuper addita sunt, vt se a Gallo, a quo regie donatus nuper erat, prorsus abdicaret. Sed et Vangionibus bellum remissum: quibus Caesar vt facilius condescenderent, quadraginta millia aureorum se daturum pollicetur. Non parum elatus his rebus Franciscus, coacto exercitu Lotharingiam ex improuiso ingreditur, castella aliquot expugnat, regionem longe lateque depopulatur. Re inopinata tertius Dux Antonius incompositam plebem vtcunque potest, cogit, sed fama (vt est plerumque maior vero) diuulgauerat, tantam esse in exercitu Francisci et equitum et peditum multitudinem, vt breui et prius quam vllae possent Duci aduenite suppetiae, Lotharingia tota debellata crederetur. Fidem faciebat, quod non sine maximis viribus Franciscum tantum facinus in tam potentem Principem, ad haec Gallico fretum foedere nequaquam aggredi ausum quisque secum reputaret, accedebat Duci miseratio quaedam erga subditam gentem, cui cernebat vix prius subveniri posse, quam tota in praedam venisset. Quare melius ratus, parua iactura magnum vitare incommodum, cum Francisco paciscitur, vt accepta pecunia expugnatas arces redderet, tricentisque aureis in singulos annos ex aedibus suis suam opem contra quemcunque Duci praestaret. Dici equidem vix posse credo, quantum famae et honoris haec expeditio Francisco peperit: nobilitas germana illum ad sydera extollere, <note><hi rend='italic'>Mets.</hi></note> dicere dignum Imperio, hortari ad maiora; fortunam summa polliceri, modo pergeret, asserere. Nec frustra. vt enim erat animo maximo, postmodum Mediomatricibus, quorum caput est nobilis ciuitas Metis, bellum exorditur, pagis nonnullis exustis ante vrbem castra ponit. Verum Mediomatrices, exemplo Lotharingi, triginta millibus aureorum, et militis vnius mensis stipendio dato, pacem rede merunt. Nec mora, quin eundem exercitum in prouinciae praesidem, quem Landgrauium Hassiae vocamus, educit, erat is ea tempestate iunior, quam vt recte bello rebus suis consulere per sese posset, tumultuosa nobilitas, vt tempus patiebatur, in oppidulum non admodum procul a Francofordia se recipit, in quo veluti aues in cauea a Francisco, ne aliquo modo inde redire possent, vndique oppugnantur: atque adeo acriter, vt nisi omnes sese captos velint, triginta sex aureorum milibus coacti sunt pacem redimere.</p>
<p>Hactenus Francisci ab Sickingen res prospere feliciterque gestas compendio perstrinximus. In quibus perpetrandis tanto fortunae beneficio vsus est, vt non modo eos quos bello persecutus est, non male adfectos sibi non reddiderit; verum excepto Landgrauio, sibi postmodum fauentes applaudentesque habuerit, eoque fastigii peruenit, vt ille optime de rebus suis consultum crederet, cui Franciscus bene volebat, Germaniae Principes beneficiis sibi illum demereri studere, stipendia dare, nihilque <note><hi rend='italic'>Drachenfels. Lutzelburg. Daun. Kallendels.</hi></note> non facere quo illum quisque in sua vota pertraheret. Draconis rupes, Lutzelburgum, Daunum, Frigida rupes, et pleraeque aliae in Vascouia pluribus addictae dominis arces, illum in comunitatem admisere. Quid plura? huic vni fortuna sese tota effundebat; qua si pro modo vti nouisset, vix scio an habuisset Germania de nobilitate, qui cum Francisco nostro aut opibus aut honoribus, sed nec fauore veniret comparandus, nedum praeferendus. Sed huiusmodi sunt hominum ingenia vt tum demum nuhquam quieta, nunquam tranquilla esse queant, quum id tandem tot votis sumus adepti, quo maxime otium tranquillitas vitaque beata (si qua in hoc seculo esse possit) constituitur, denique opum et gloriae cupiditas adeo in cordibus humanis dulce venenum est, vt illo degustato nunquam quis deinde exatiari valeat; quin quo plus est epotum, plus semper sititur, vt de aquis inquit Pelignus
<pb id='s301' n='301'/>
Vates. Quo morbo Seckingensis eques maxime semper laborauit, et licet iam in sertectam vergeret, et podagra adeo diuexaretur, vt non iam equo insideret, sed Lectica deueheretur, non tamen potuit cohibere ferocem spiritum vt eo bello abstineret, quod quidem supremum gloriae, sed extremum, vitae opumque omnium amissionem liberorumque exilium Francisco peperit, vti larius Diis fauen tibus iam prosequar.</p>
<p>Franciscus Seckingensis re prospere vbique gesta festur Deo opt. max. imprimis deinde post Deum Illustrissimo Principi Ludouico Comiti Palatino Sacri Rom. Imperii Archidapifeso et Principi Electori, acceptum agnoscere quicquid fortunae prosperitate, nec immerito quidem, optimus enim Princeps quod adfectus a Vangionibus iniuria, et Landgrauio pater eius Philippus bello lacessitus fuerat, facile passus est nobilitatem Palatinam per omnia illi praesto esse, qua sine nihil horum quae gessit, Franciscus perficere poterat nec famam vt plus terroris diluere curauit, quae vbique diuulgauerat Franciscum cuncta ex eius sententia et auctoritate gerere. Sed clementissimi Principis beneficium in non satis gratum hominem collatum euentus docuit. Quippe cum nobilitas Landgrauiana non promissis in Darmstat satisfaceret, nec conuentiones ibidem initas fidei immemor perstitae seruaret, qua propter vt perfidos vbique proclamaret, illi vicissim conuitiis et <note><hi rend='italic'>Treuiri.</hi></note> famosis libellis cum dilacerarent, bello se vindicare arderet. Sed deterrebant partim foedus quae cum Sueuis et Palatino ferierat, partim locorum distantia et iniquitas. Multa igitur versans animo non opportuniorem viam reperit; quam per Treuiros, quorumque Praesul vt tutius suas defendere terras possit, eodem Landgrauio et Palatino confoederatus erat. Hunc omhino debellae quacunque data occasione Franciscus statuit, nec id operosum fore multae causae dictitabant, sciebat ciuitatem Treuerim summum iamdudum odium in clerum concepisse, ad haec renascentis Euangelii libertas vniuersam Germaniam adeo in viros Ecclesiasticos concitauerat, vt passim ludibrio haberentur, et acceptissimum Deo sacrificum sese praestitisse credebat, qui summo opprobrio foedaque ignominia illos adfecisseti. Cuius Franciscus vbique se adsertorem defensoremque data opera iactitabat. Existimabat etiam confoederatos Pfincipes pro more serius Treuiro auxilla missuros, priusque ad deditionem Treuirim vrbem venturam, quam vllum aduenire posset praesidium: qua dedita facile caetera expugnari posse videbantur, atque inde brevissima in Hessiam via pateret. Tentauit igitur saepius causis disquisitis Treuirum; sed cum illae non satis idoneae aut iustae viderentur, nec diutius quod conceperat animo differendum putaret, Treuiro in haec verba bellum indixit.</p>
<p>EX his satis patere existimo belli Treuir. et originem et causas. Verum haud scio an satis veritati respondeant, quae de duobus captiuis Franciscus scribit, illi enim adseuerant se vi ad rogandum Franciscum compulsos, vt per se fidem faceret; Quod vero Caesarem inserit, puto magis ad terrorem factum quam vt verum ad firmem, licet satis credibile sit praeter iuramentum non adeo per omnia behe voluisse Treuiro Caesarem, quod in electione sua in Imperatorem; libentius Treuir suffragium Gallo praestare voluerit quam ipsi Augusto, dum autem in Deum perpetrasse quaedam subinculcat, existimo innuere velle, Treuirum parum (vt omnes sacrificuli) fauisse renascenti Euangelio Christi, cuius vt praedixi Franciscus sese protectorem nominabat. Caeterum octauo ferme post indictum bellum die non impiger (vt solet) Franciscus terras Treuiri ingreditur, et primum oppidum <note><hi rend='italic'>S. VVendel.</hi></note> S. Wendelini oppugnare contendit Erant in eo oppido circiter centum equites ad defensionem vrbis relicti: quos dum viribus suis diffidunt, Franciscus omnes captiuat. Pergit deinde nonnullas arces expugnare, et tandem ad Treuerimcastra ponit. Interim Palatinus et Hessus plus fere solliciti de bello, quam Treuerensis praesul
<pb id='s302' n='302'/>
(notatus est enim satis segniter se praeparare seu quod nimis pecuniis indulgeret, seu quod existimaret bellicum Francisci apparatum non in se sed (vt ipse divulgauerat Seckingensis) in Gallicum bellum ducendum subsidium obsesso iam Treuiri mittunt quam acriter Franciscus impugnabat, parte maxima muri machinis decussa. Eodem tempore veniunt a Caesaris regimine ad Franciscum literae, quibus, mandabatur sub grauissimis poenis vt ab armis discederet, ille spe ad Treverim frustratus quod aduenisse in vrbem praesulem sciebat, timebatque ne si copiis Palatinis et Hassianis coniungeretur, viribus ipse inferior longe foret, nec iam alimenta vlla in castra adueherentur, occasione sumpta, nec terga dare videretur, obsidionem soluit, in reditu vt ex animo totam iram effunderet, omnem regionem circa igne concremat, sacra quaeque et prophana depopulatur, vastat, depilat, atque ita spoliis onustus ad arces suas rediit. Nec ob id Palatinus et Hessus ab armis discedunt, sed eductis. exercitibus Palatinus Altzeiam contendit: vbi relictis copiis ad Wessalam superiorem Treuirum et Hessum conuenit, consultatur ibi de bello, placuitque aliquandiu vt ad oppugnandum Eberburgum vnanimiter irent. Sed fama inexpugnabilis arcis, et instans hyems, ab hac expeditione deterrebat. Quare <note><hi rend='italic'>Croneberg.</hi></note> mutatis consiliis ad Cronenberg totum pondus belli conuertere statuunt. Oppidum est duobus a Francofurdia milliaribus ad altissimi montis radices, loco amoenissimo et fertilissimo consitum duplicique orbe murorum circumseptum. Arx in medio fortissimo atque crassissimo muro montem satis excelsum obtinet, ita vt non ab re nomen inditum videatur, quippe crebrae turres et propugnacula, procul aspicienti imaginem coronae triplicis, qua consuerunt Romani Imperatores iam insigniri, repraesentat. Hoc oppidum Hartmannus de Cronenberg pro parte possidebat, vir equidem omnium iudicio bonus et pius, quique negotio reuiuiscentis Euaneliii aduersus calumniatores nusquam pro virili defuit. Sed dum ipse diuinorum praeceptorum haud satis memor contra fraternam cluritatem Francisco adversus Treuirum bella gerenti suppetias tulit, atque arcis Eberburgi custos remanens per omnia belli participem se fecit, par est iam qui prosperitatis spem summam expectabat, aduersae fortunae aequiore animo perferat adflatus. Qui tale nihil metuens, oppidum absque praesidio valido reliquerat. Quare aduentu Principum territi ciues, defensionem quidem aliquandiu simularunt, pro moenibus stare, omnis generis machinas dirigere et eiaculari, nihilque omittere quod ad retinendum oppidum videbatur. Nec seguior Hartmannus, qui sese in oppidum recludi non conducibile sciebat, Principes per amicos orare, rogare praesertim Palatinum, ne se qui nunquam aduersus eum mali quicquam cogitauerit, tam misere deperdat, nosset ipse quanto periculo maiores sui in bello Bauarico pro Palatinatu etiam aduersus Caesarem propugnassent, si quid ipse deliquisset, mulctari iure percuperet, non recusaturum quantumuis grauem poenam, traditurum sese oppidum et arces Imperio, cuius esset proprietas, quo securiores Principes forent. Quod si sua causa non moueretur, saltem pueros innocentes inspicerent, viduarum eiulatus exaudirent. Haec et similia Palatinum satis (vt est profecto omnium clementissimus Princeps) flectebant, sed Treuiri recens vulnus nimis adhuc vrebat praesulem, vltima quoque orationis verba magis Hessum exasperarunt quam emollirent, namque vt est ex tempore ad respondendum praeceps, cum de puerili aetate miseranda mentionem audisset, <hi rend='italic'>Et quis</hi> inquit, <hi rend='italic'>mei misertus est, dum nuper puer essem</hi> (ad Franciscanum aduersus se bellum retorquens) <hi rend='italic'>Stat sententia firma, postquam Hartmannus praeter ius et aduersus Imperii leges amicum nostrum Treuirum damno adfecit, omnino et bona et corpus eius perdere.</hi> Nec mora, machinas muris quanto propius potuit admouere iubent, portas decutere incipiunt. Qua re animaduersa ciues et qui erant in praesidio, de pace ad Principes fecialem mittunt. quae tradita arce et oppido rebus omnibus saluis illis data est, praesidium libere emissum, in Moguntiacam deinde nobilitatem animaduertere Principes statuunt:
<pb id='s303' n='303'/>
quae maximas Francisco vires in bellum Treuirense subministrauerat, imo hac suadente susceptum plerique adserunt, nec defuere quin aperte dicerent Praesulem tacitum coadiutorem, Certe saris mihi persuadet, non perinde illum ab hac lepra mundum: qui et magistrum suum curiae (vt vocant) Frouinum ab Hutten, et Marscallum Casparem Lorch, addamus et primarios ecclesiae suae Moguntinae Canonicos Francisco antesignanos (vt ita dicam) habuerit, passusque sit praedam Treverensem Moguntiae publice venundari et in manubias redigi. Quare Principes ab eo literis expostulant, vt sinat et adiuuet sese de illis poenam debitam sumere, qui publitam Romani Imperii pacem vetito bello violassent, quam et ipse seruaturum et defensurum praestita fide iurasset, Mountinus confoederatis Principibus rescripsit.</p>
<p>QVibus cum nihil proficeret, principum congressum expostulat, et publica tamen fide ad eos Francofurdiam venturum pollicetur, ratus scilicet plus coram impetraturum quam literis. Qui cum aduenisset, causam nobilium suorum eodem ferme tenore quo literis prius egit. Illi respondent, se praeoptasse, ne ad id incommodi nobilitas Moguntina deuenisset, nunc eo adactos esse publicae rei causa, quam deserere nec vellent nec possent, vt de transgressoribus Legum Imperialium quas ipsi condidissent, debitas poenas exigant: alioquin et malum impunitum in deterius verteretur, et ipsi periurio obstricti notari possent, ad quae Moguntinus, <hi rend='italic'>Quandoquidem consanguinei,</hi> inquit, <hi rend='italic'>ita vobis persuasum est, vt nec mei intuitu nec vllis precibus moueri posse videam, rogo,</hi> inquit, <hi rend='italic'>saltem atiquid clementiae meis impertiri velitis, ne se omnino conquerantur meis precibus nihil fuisse adiutos.</hi> Cui Principes, Licet ita dictantibus Legibus, vt primo res redderent Treuiro, belli sumptus resarcirent, ad haec ab vnoquoque sexaginta millia aureorum exigere possent, tamen vt sui sentiant se omnia cum decore sua de causa facturos lubenter, ab omnibus semel duntaxat sexaginta florenorum millia expostulant. Territus Moguntinus ea summa ad humillimas fere preces deuoluitur, et tandem impetrat, vt statutis terminis Principibus nomine nobilitatis viginti quinque millia aureorum persolueret. Frouinus vero ab Mutten cum interrogaretur, an ipse quoque in hoc pacto comprehendi vellet, respondit se saluo honore non posse in has partes descendere, et vt est elato admodum animo non dignatus est Principes de clementia precari. Quare in reditu suo in patriam Landgrauius aliquot arces expugnat, Comes Palatinus et Treuir se ad sua recipiunt, dispositis in Creutzenach, Sobernheim et Lutera praesidiis equitum, qui per hiemem quantum possint Francisco alimenta subtrahant. Non tamen segnior redditus Seckingensis, arcem munitissimam Lutzelstein Kalendis Nouembris noctu per insidias capere aggreditur. Sed nescio quo spiritu ex colludentibus vigilibus quidam ad socios, <hi rend='italic'>memor sum,</hi> inquit, <hi rend='italic'>arcem (quam tum nominabat) his Kalendis insidiis receptam, ibo circuttum muros, ne tale quid nobis forte eueniat.</hi> Perseuerant alii in ludo, ille egreditur, audit intra muros strepitum, et subsibilantium sibi scansorum tenue murmur, redit ad socios remque omnem narrat, auscultant et illi, hic verum esse affirmat, ille vento commoueri lapides ait, subdubitantes tandem concludunt vt machinulae aliquot eiaculentur, ad quarum sonitum terriri Franciscani, qui iam munitionem primam tenebant, certo existimantes proditionem, aperta voce exclamant: <hi rend='italic'>Moriendum est vobis nebulones,</hi> illi admouent ea parte, qua iam tumultum audiebant, machinas; et in ascensores detorquent. Exauditi in subiecto oppido villani accurrunt, et causam tumultus interrogant, quos triginta in arcem recipiunt. Quibus adiuti facile Franciscanos a moenibus deturbant, qui tandem relictis scalis terga vertunt. Hac spe frustratus Seckingensis, non amplius dissimulari posse bellum aduersus Comitem Palatinum ratus: indicendumque si suo honori consultum velleti. Mos est
<pb id='s304' n='304'/>
enim nobilitari Germanae, cum alicui bellum indicere volunt, vt prius licere sibi existiment aliquid surripere, itaque in haec verba scripsit.</p>
<p>POstea Comes Palatinus vbique in vicinis Francisco oppidis praesidia collocat, Wilhelmo de Habern audaci et tumultuario equiti Caesaream Lutheram et praesidium commendat. Ille vt est ad subeundos labores impigerrimus, cottidie ante arcem Nanstallum, vbi Franciscus semper fere erat, excursiones facit Franciscus vero nunquam sui copiam extra oppidum facere voluit. Imo nec cum posset, in Palatinos vnquam emitti glandes passus est. Verum aliquando emisso tabellario illis blande dici iussit, paucos et illos quidem pauperes nobiles esse in oppidulo, quibus cum si male agatur, existiment viceuersa idem sibi euenturum, causam nobilitatis tueri se, quare reuerterentur Lutheram. Quod si velint, aut vini aut cereuisiae potum illis libenter de paupertate sua impertirentur. Hoc modo putans se animos eorum emoliturum: nihilominus Auenarius quibus potest eum modis persequitur: et cum resciret in arce Wartenberg Franciscanos hospitari, vnde maxima damna Palatino inferebant, et pecunias a circumiacentibus pagis aut incendia minitabantur, quare assumptis peditibus aliquot ante arcem pergit, et hiis qui in arce erant ad colloquium vocatis, ita infit. <hi rend='italic'>Postquam,</hi> inquit, <hi rend='italic'>ex hac arce Francisco adhaerentes Principi meo contra ius et leges bellum intulistis, exigo a vobis vt quam primum hos muros mihi tradatis, si vos saluos esse vultis. Ecce enim veni, non reversus, nisi deiectis bis moenibus, quibus videtis machinis. Iuro autem Deos, si sinitis vel minimum lapillum emittere, ne vos quidem totus mundus redimeret, quin omnes laqueo vitam finire faciam,</hi> His auditis territi qui in arce erant, se emitti liberos rogauerunt: quod equidem recepta arce Auenarius fecit, quam postmodum euectis quibusque melioribus rebus igne concremauit, crebris deinde ante Nanstallum excursionibus Franciscum diuexat, quadam vero die circa occasum solis Ioanni ab Sickingen Francisci filio ab arce Kallenferlls redeunti de industria occurrit, erat vtrique par ferme equitum numerus, sed incompositi inordinatique Franciscani veluti in insidias incidentes ab Palatinis excipiuntur, hastis primo concurrunt, deinde districtis gladiis rem gerunt, diu certatum ambigua pugna, nec dubium quin ad Franciscanos victoria declinasset, ni ducis Auenarii industria ab ordine cogendo perhibiti fuissent, quare cum illi viderent non se posse coire, more Parthorum nunc terga vertentes, nunc rursus proelium redintegrantes, pugnare coeperunt. Sed ardor Ducis Auenarii ita illos consequitur, vt tandem se captiuos tradere cogerentur, Francisci filius cum fugam meditaretur, transfosso equo concidit, cumque herbam adhuc porrigere nollet, perfoditur illa mala atque tum victum se captumque tradidit.</p>
<p>Continuatur deinde bellum absque re vlla memorabili, tentauerunt multi Principes, si quo modo discordes reducere ad pacem possent aut saltem inducias impetrarent, cum viderent Principes nec pacem absque dedecore suo, nec inducias sine magno suo incommodo admittere posse, vtrumque excluserunt.</p>
<p>Interim Ioannes Melchior de Rosenberg qui sub Principe Palatino ad Cronenberg militauerat, quemque Palatinus multis beneficiis ornauerat, summa perfidia <note><hi rend='italic'>Boxsperg.</hi></note> vsus ex arce Boxsperg, in quam nonnunquam clementia eiusdem comite famulo intromittebatur, adiutus sacrificulorum quorundam auxilio, custodes nil tale ab eo expectantes excludit, atque mox vt interim arcem et alimenta et militibus induceret Comiti Palatino scripsit. Licet multae causae forent, quae eum ad recipiendam arcem mouere potuissent, tamen non ea ratione factum putaret, qua suae clementiae quidquam detrimenti inferretur, verum cum ipse negligentiam custodum offendisset, veritus facillime, si id rescirent Principis hostes, arcem capi
<pb id='s305' n='305'/>
posse, atque ita et sibi et Principi inde maximum periculum imminere videret, exclusis custodibus arcem in suam custadiam recepisset, subdubitare visus est Princeps, donec audiuerit Franciscanos in arcem receptos. Quare illi necesse fuit in oppido mox collocare praesidium, qui illos intra moenia Boxsperg continerent, et vicinos pagos ab iniuria arcerent. Iam ver appetebat, aptissimumque inuitabat tempus quum tres confoederati Principes non vlterius differendum bellum rati, conducto milite exercitum cogunt, et de industria quasi primam fortunam ad Eberburgi moenia experirentur, ad Crucenacum cum toto exercitu conueniunt, vnde cum equitatus parte et peditibus aliquot, dum Wilhelmum de Rennenberg, et pincernam Eberhartum de Erbachio ad Nanstallum festinare iubent vt si quo modo possent Franciscum in arce circumcluderent, summaque custodia adfirmarent ne inde exire possit: se continuo adfuturos com toto exertitu, vt iussi faciunt, arcem et oppidum milite, et qua exitus patebat fossa valloque cingunt. Praemiserant vero tabellarium cum literis quibus suo nomine Francisco bellum indicebant. Qui iussus expectare, donec rursum conscriberetur, interim accurrit quispiam nuncians Francisco, omnia dumeta completa equitibus, ad quem ille: sunt equites Luterani, volunt videre quid per otium agamus, subinfit qui nunciauerat, <hi rend='italic'>at descendunt, et equos arboribus adligant.</hi> Tum satis perpendens in obsidionem aduenisse, <hi rend='italic'>manebunt,</hi> inquit, <hi rend='italic'>hac nocte nobiscum:</hi> et conuersus ad tabellarium, <hi rend='italic'>adduxisti,</hi> ait, <hi rend='italic'>nobis peregrinos hospites abito et dic principi tuo, audiuissi me ei esse novas machinas, mihi noua moenia, experiemur alter alterum.</hi> Principes vt acceperunt Franciscum in arce inclusum, alacres ad obsidionem contendebant. Sed interim Franciscus volens emittere equites nonnullos, quibus superabundabat, ad alteram oppidi partem lacessere leui pugnae genere coepit hostes. In quam partem cum omnes confugerent, equites facillime elabuntur, et in syluis sese abdunt quarum <note><hi rend='italic'>Sargemund.</hi></note> beneficio tuti in oppidulum ad Saram Gemundam peruenerunt. Quae res non tam propter equites elapsos Principes male habuit, quam quod ex eo die incerti erant, an Franciscus cum hiis aufugisset, an adhuc in arce foret. Nihilominus muros omni machinarum genere tantoque impetu concutere coeperunt, vt affirmarent plerique longo aeuo tam paruo tempore tantum muri deiicere non vidissent. Quae res quum nunciaretur Francisco, quod praeter fidem videbatur antiquum murum XXIIII. pedum perforatum et omnino concussum, voluit ipse videre iussitque se educi quod aeger pedibus foret podagraque laboraret, cum egressus esset, ecce in eum locum directa machina tantum pulueris parte muri concussa fecit vt non viderent accedente (vt satis credendum est) terrore vbinam rectc statuerent pedes. Franciscus ipse concidit grauissimo in sinistro latere accepto vulnere. Erant in eo loco pali igne, quo durior foret cuspis, adusti; incertum reliquit, an palus an fragmina lapidum eum vulnerauerint. Caeterum cum surgere nequiret, nec ab eis qui secum erant prae pulueris densitate, conspiceretur; coepit vocare vt eum erigerent, cumque nescire dicerent, vbinam esset, <hi rend='italic'>Auditis me,</hi> inquit, <hi rend='italic'>sequimini vocem,</hi> tandem Sacellanus eius recepto animo palpando coepit eum requirere, et cum forte iacentem depraehendisset, erecto illo reduxerunt in arcem, cumque medicus tentaret vulnus, inuenit adeo profundum vt epar et iecur vulnerata depraehenderentur: cuius atrocitate deterritus nobilis qui astabat collapsus est, tum chirurgo, <hi rend='italic'>dimitte me,</hi> inquit Franciscus, et <hi rend='italic'>iuues illum,</hi> cum vero renueret, <hi rend='italic'>non patiar,</hi> inquit, <hi rend='italic'>ne contrectes amplius, ni illi subeundum sit.</hi> Vix conspersa aqua illi vires reuocauerat, cum aduertens alium item nobilem pallescere, <hi rend='italic'>educ etiam,</hi> inquit, <hi rend='italic'>prius illum,</hi> et cum tardaret, <hi rend='italic'>audin'</hi> inquam <hi rend='italic'>quid dicam, educ illum.</hi> Hic videre licet profecto, quantus in eo animus, quantaque mentis acrimonia fuerit, non enim abiectior ex ea hora ne suis animum adimeret, sed quam ante, longe erectior et laerior visus est, nec eos qui secum in arce erant, verum et externos animare voluit, scripsit enim quarto obsidionis die vario et ignoto elementorum genere
<pb id='s306' n='306'/>
Balthasari Slors, Wilhelmum Comitem de Zorn adiret, iuberet vt quamprimum ipse ad debellandum Principes, properaret. Facile id fore, quod nullum ordinem seruarent, excubiae male dispositae essent: vbi et quo loco falli possent, edocet, habere se in arce familiam interritam, et in quoscunque casus pronam, nec ob hoc deterreri quod muri maxima ex parte deiecti forent, nihil enim adhuc ad expugnationem, se a lapidibus parum laesum, sed nihil nocere. Literas excubitores interceperunt, quas ego tandem post desperatam earum lectionem perlegi, quas equidem dicerem a Francisco de industria ad deterrendos Principes confectas. Sed mirabiles characteres et vix legibiles a quoquam ferme fidem adimunt. Caeterum altero post die coeperunt in arce rustici primum instigante illos nobilitate de deditione submurmurare, deinde milites gregarii palam adfirmare; non posse diutius, ni exoptent omnes praesentem mortem, arcem retineri. Quae cum Franciscus resciuit, adeo consternatus est mente, vt ex ea hora magis atque magis coeperit aegrotare. Conficiuntur autem sub eius nomine et annulo literae in haec verba.</p>
<p>WIlhelmus de Rennenberg ex iussu Principum colloquium admittit, petierunt imprimis se emitti liberos, et res asportare, de Francisco autem nullum verbum, cumque Principes id nullo modo facere vellent, tandem conuenerunt, vt milites gregarii cum rebus suis dimitterentur: tantum ne intra mensem aduersus Principes quicquam molirentur, nobilitati carceres equitum polliciti.</p>
<p>Sequenti die Principes auidi videre Franciscum, arcem ingrediuntur, decumbebat ille in excauata rupis parte, quem locum vnicum habebat a machinis adhuc imperforatum.</p>
<p>Recepto (vt dictum est) Nanstallo Principes dictum de Rennenberg cum equitatus parte in Vascouiam praemittunt, vt experiretur animos eorum qui arcem <note><hi rend='italic'>Drachenfels.</hi></note> Drachenuels obtinebant. Vt ille aduenit, arcemque circumdedit milite, et deditionem expostulat, illi territi accepta ad Nanstallum clade statim in deditionem consenserunt, quae recepta igne concrematur.</p>
<p>Conspectus in arce Drachenuels ignis animos casu Francisci eorum qui altum montem obtinebant perculsos adeo consternauit, vt licet ea arx adeo excelsum occupet.</p>
</div3>
</div2>
<pb id='s307'/>
<div2 id='FrRS.01.16' n='16' type='chapter'>
<head>FRIDERICI NAVSEAE DE TERRAE MOTV APVD MOGVNTIAM RESPONSVM.</head>
<pb id='s308' n='308'/>
<div3 id='FrRS.01.16.01' n='1' type='section'>
<head>BENEVOLO LECTORI S. D. BURCARD GOTTHELF STRUVE</head>
<p><hi rend='italic'>FRidericus Nausea, Blancicampianus, teste Serario,</hi> <note>Rer. Mogunt. lib. I. c. XI. p. 176.</note> in omni pene studiorum genere, in iure tamen ac Theologia, cuius vtriusque Facultatis Doctor erat: praesertim, tantos progressus, quantos ipsius tot egregia monstrant opera, fecerat. Concionum summam in principe apud Moguntinos Ecclesia, cathedram, magna cum Moguntinorum ipsorum vtilitate, suaque ipsius laude, annos tenuit aliquot. ibidemque anno CI? I? XXXII. homiliarum centurias quatuor edidit, quas et Imperatori Ferdinando, et Alberto Moguntino Archiepiscopo Cardinali consecrauit. Vnde ad idem in Aula Caesarea fungendum munus ab illo accessitus, ita sese omnibus probauit, vt Caesare ipso volente ac annitente, post Ioan. Fabrum, Viennensis Episcopus constitutus sit. In eaque pastorali cura et dignitate contra omnigenos haereticorum impetus ac fraudes prudenter et constanter ad mortem vsque perstitit. Ea vero illi annis laboribusque fesso contigit anno Domini CI? I? L. Magnus eius librorum Catalogus est, quem Simleriana recenset Bibliotheca. <hi rend='italic'>VVolffgangus vero Lazius</hi> <note>Rer. Vienn. lib. II. c. III. p. 62.</note> <hi rend='italic'>sic de eo:</hi> Fridericus, cognomento Nausea, Francus, sacrae theologiae et legum doctor, Ferdinando Romanorum Hungariae et Bohemiae regi a sacra concione, Fabro in episcopatu Viennensi substitutus est. Qui in hanc vsque diem, omnibus numeris officii sui impletis, proprio ex concione plebeculam suam instituendo sermone, colloquiis cum aduersa parte transigendo, foeliciter eandem dioecesim administrat. <hi rend='italic'>Terrae motum describit, qui ad Moguntiam an. 1528. fuit factus, qui tamen Serario non memoratus, vt exinde coniectandum, leuioris eundem fuisse momenti, prout tiam ipsa descriptio nullius est considerationis.</hi></p>
</div3>
<pb id='s309' n='309'/>
<div3 id='FrRS.01.16.02' n='2' type='section'>
<head>FRIDERICI NAVSEAE BLANCICAMPIANI DE PRAECIPVO HVIVS ANNI POST CHRISTVM NATVM M D XXVIII. APVD MOGVNTIAM TERRAE MOTV RESPONSVM. REVERENDO IN CHRISTO PATRI AC DOMINO DOMINO LAVRENTIO TRVCSESIO DE BOMERSFELDEN, INCLYTAE EIVSDEMQVE METROPOLITANAE ECCLESIAE MOGVNTINAE DECANO, FRIDERICVS NAVSEA BLANCICAMPIANVS, SALVTEM.</head>
<p><hi rend='italic'>VTolim Mecoenas ille cum Flacco suo Venusino, ita tu Reuerende Pater, cum Nausea tuo Blancicampiano iam tandem agis. Ipse quidem non me solum antiquo iterum ludo quaeris includere, cui dudum valedixi, sed et satagis, vt in arenam descensurus in alieno foro vel cum periculo tuo depugnem. Iubes etenim tibi terraemotus, quem in hac inclyta nuper vrbe Moguntina XIV. Kal. Februar. Anno quem nunc agimus post Christum natum M D XXVIII. hora post mediam noctem secunda, non sine magno stupore plerique nostrum sensimus, rationem paucis explicem. Equidem etsi non me fugiat, quam sub dubia alea in alieno (quod dici solet) choro pedem ponam; tua tamen animatus authoritate, vtcunque aliis etiam rebus multo occupatissimus; rem discendi potius studio quam ostentandi ingenii causa tentabo. Crisim in vniuersum de terraemotibus ita definiturus, vt facile inde intelligas, quam mihi adscribendum animus tam non sit cupidus quam nec idoneus. Qui nec tantillum sutor supra crepidam, vtpote qui rem ita sobrie attingam, vt sub finem me non finiisse sed coepisse dicturus sis: interim tamen non sub inuolucro positis quae ad rei summam attinent. Si proinde nonnulla demum desiderabis, ea non ex Nausea Theologastro et leguleio, sed ex Anaximandro, Milesio, Pherecyde, Pythagora, Lucretio, Aristotele, Plinio, Aulo Gellio, et hoc genus Physicis scriptoribus repetes, et haec nostra vel quamlibet exigua, quae vtroque scribendi, genere dabimus, boni consules: quem in Christo valere opto, VII. die Februarii, Anno salutis M D XXVIII.</hi></p>
</div3>
<pb id='s310' n='310'/>
<div3 id='FrRS.01.16.03' n='3' type='section'>
<head>AD EVNDEM LAVRENTIVM TRVCHSES, NAVSEAE PROPOSITIO.</head>
<lg>
<l><hi rend='italic'>NOstra Laurenti speciosa toto</hi></l>
<l><hi rend='italic'>Orbe laus, et dulce decus, leuamen</hi></l>
<l><hi rend='italic'>Maximum, tu gloria nostra magnum</hi></l>
<l><hi rend='italic'>Magna per orbem.</hi></l>
<l><hi rend='italic'>Quid petis terram moueat, requiris</hi></l>
<l><hi rend='italic'>Quur tremat tellus, veniant et vnde:</hi></l>
<l><hi rend='italic'>Quidque portendant pariter sub ima</hi></l>
<l><hi rend='italic'>Parte tumultus?</hi></l>
<l><hi rend='italic'>De quibus quid nostra Minerua, sentit,</hi></l>
<l><hi rend='italic'>Et quid accepi studio, quid ipse</hi></l>
<l><hi rend='italic'>Denique expertus didici vel vsu</hi></l>
<l><hi rend='italic'>Arteue dicam.</hi></l>
<l><hi rend='italic'>Huc precor conuerte animum, patrone</hi></l>
<l><hi rend='italic'>Atque Mecaenas Reuerende, mecum</hi></l>
<l><hi rend='italic'>Hunc meum sortire nouum benigna</hi></l>
<l><hi rend='italic'>Mente laborent.</hi></l>
</lg>
</div3>
<div3 id='FrRS.01.16.04' n='4' type='section'>
<head>INVOCATIO DIVINI NVMINIS.</head>
<lg>
<l><hi rend='italic'>Scrutator rerum vultu qui conspicis amplo</hi></l>
<l><hi rend='italic'>Quamlibet occultis abdita cuncta locis,</hi></l>
<l><hi rend='italic'>Huc ades, et nostris audacibus annue coeptis,</hi></l>
<l><hi rend='italic'>Propitioque nouos funde fauore modos.</hi></l>
<l><hi rend='italic'>Sit mihi fas abstrusa loqui, et tellure sub alta</hi></l>
<l><hi rend='italic'>Pandere non ficto condita vera stylo.</hi></l>
<l><hi rend='italic'>Vnde Tremor terris, tanti dic vnde tumultus</hi></l>
<l><hi rend='italic'>Ad nostros veniunt nocte dieque lares?</hi></l>
</lg>
</div3>
<div3 id='FrRS.01.16.05' n='5' type='section'>
<head>PHYSICOS QVONDAM PLVRIMVM DE CAVSA TERRAEMOTVS DISPVTASSE ET VARIASSE.</head>
<lg>
<l><hi rend='italic'>Non nuper coepit, dudum sed quaestio terrae</hi></l>
<l><hi rend='italic'>De motu Physica magnis ratione magistris</hi></l>
<l><hi rend='italic'>Discutier, nec conuentum, sub iudice mansit</hi></l>
<l><hi rend='italic'>Lis indefinita, sophis agitanda peritis.</hi></l>
<l><hi rend='italic'>Hinc mota quondam terra, incerto statuerunt</hi></l>
<l><hi rend='italic'>Nomine Romani ferias de more celebres:</hi></l>
<l><hi rend='italic'>Ne, si non veris facerent diis sacra prophanis,</hi></l>
<l><hi rend='italic'>Sic falsa populum mox relligione ligarent:</hi></l>
</lg>
</div3>
<div3 id='FrRS.01.16.06' n='6' type='section'>
<head>VNDE VENIANT TERRAEMOTVS.</head>
<lg>
<l><hi rend='italic'>Porro vsus docuit, rei Magister,</hi></l>
<l><hi rend='italic'>Tellurem modo pulsibus moueri</hi></l>
<l><hi rend='italic'>Aquarum, modo flatibus sub ipsas</hi></l>
<l><hi rend='italic'>Ventorum subeuntium cauernas:</hi></l>
<pb id='s311' n='311'/>
<l><hi rend='italic'>Quîs motis inibi mouetur vna</hi></l>
<l><hi rend='italic'>Illa, et saepe tremens facit ruinam,</hi></l>
<l><hi rend='italic'>Atque vrbes quatit, haec simulque sternit</hi></l>
<l><hi rend='italic'>Arces, templa, domos, agrosque latos.</hi></l>
<l><hi rend='italic'>Sic longo Dicearchidos tumultu</hi></l>
<l><hi rend='italic'>Arces adsiduam tenent ruinam.</hi></l>
<l><hi rend='italic'>Sic motu Pelopeia adacta longo</hi></l>
<l><hi rend='italic'>Sensit damna, graui simulque motu.</hi></l>
<l><hi rend='italic'>Sic Campania (teste veritate)</hi></l>
<l><hi rend='italic'>Oppressit miseras dolenter vrbes.</hi></l>
</lg>
</div3>
<div3 id='FrRS.01.16.07' n='7' type='section'>
<head>QVID PORTENDANT TERRAEMOTVS.</head>
<lg>
<l><hi rend='italic'>Quur tellus moueatur ac tremiscat,</hi></l>
<l><hi rend='italic'>Pandimus exiguis, Lector amice, modis:</hi></l>
<l><hi rend='italic'>Restat, nunc referam, quid hinc futuri</hi></l>
<l><hi rend='italic'>Portendat motu haec sic tremefacta suo.</hi></l>
<l><hi rend='italic'>Tunc rerum variis docemur actis,</hi></l>
<l><hi rend='italic'>Post terraemotum plurima damna sequi.</hi></l>
<l><hi rend='italic'>Sane hic saepe tumultuosa nobis</hi></l>
<l><hi rend='italic'>Bella instare noua seditione monet,</hi></l>
<l><hi rend='italic'>Quin et tabificam (tacendo plura)</hi></l>
<l><hi rend='italic'>Pestem, et multiplicem non sine clade necem:</hi></l>
</lg>
</div3>
<div3 id='FrRS.01.16.08' n='8' type='section'>
<p>HEm vero ad hunc, quem diximus, modum se habere, paucis intelligemus, quae nobis partim sunt vsu, partim literarum studio non obscure comperta et explorata. Nonne (quaero) post Terrae motus, quos sibi Mardocheus Laherifilius, videre visus est, cunctae ad pugnam nationes excitatae traduntur, et dies quoque subsequuta tenebrarum et discriminis, tribulationis et angustiae, et formido super terram maxima? Nonne et Ozia Rege Iuda in superbiam olim elato, sibique alienum vsurpante officium, terra supra modum tremuit, argumento vltionis contra eundem diuinae perspicuo, quum et ille tum lepra infectus regnum deponere coactus fuerit, et se in ordinem redigi passus, vt qui ex summo loco diuina fastidisset, idem in sordido et humili ab omnibus fastidiretur. Sunt et quondam infelices Iudaei, non si ne memorabili clade experti. Quid praecedentes Terraemotus, quos aliquoties antea obseruarant, portenderint: nimirum, illud supra quam dici queat calamitosum Hierosolymitanae vrbis excidium. Cuius illi inter alia prodigia et ostentaTerraemotibus saepenumero admoniti poenitentiam de peccatis suis, propter quae hoc ipsum fore significabatur excidium, non egerunt, sed quam aperte reuocati, vel non crediderunt, vel caeci et pertinaces coeli minas contempserunt. Quid obsecro, Terrae motus L. Martio, Sex. Iulio Conss. portendit? Proculdubio bellum illud memorabile, quod ciuile dici coepit, quo vix aliud funestius terrae Italiae fuit. Nonne etiamnum varii Terraemotus bellorum perinde Punicorum magnitudinem praenotarunt? Sic quoque terraemotus apud Constantinopolim maximus parum boni portendit, quum sub id tempus pernitiosissima Acephalorum haeresis, Chalcedoneum Concilium acriter impugnantium, et pullularit et subcreuerit. Quantum vero malorum Terraemotus Imperatore Lothario futurum significarit, Galli et Itali quondam vel suo periculo didicerunt. Tum quidem lethales inter Imperatorem Lotharium, et fratres natae sunt discordiae; atque bella deinde longe maxima subsequuta: Normannis omnem deuastantibus Aquitaniam, multis incendio consumptis Coenobiis, et aliquot insuper Galliae tum oppidis ad internecionem pene per Normannos redactis. Quid autem Imp. Friderico, eius nominis secundo, Terraemotus praenunciarint, dictu perinde iuxta et auditu horrendum est. Tradunt sub
<pb id='s312' n='312'/>
illa quidem tempora Frisiam regionem a maritimis fluctibus totam ferme submergi coeptam, et a Tartaris Scythicam, Georgianam, Armeniamque maiorem solo propemodum aequatas, ab eisdemque Poloniam et Hungariam magno nimirum incommodo adfectas. Addiderim (quod summe dolendum est) Hierosolyma tum a Cardirio magni Saladini filio quintum fuisse funditus euersa, templo duntaxat Domini, ac eiusdem sepulchro precibus Christianorum integro relicto. Et terrae motus quoque Imperatore Friderico eius nominis tertio, non indubie cladem illam Constantinopolitanam memoratissimam arguit, et conflictum subinde inter Christianos et Turcas apud Taurinum oppidum, satis horrendum. Transeo interim, quantam malorum congeriem terrae motus sub Iulio Max. Pontif. et Imperatore Maximiliano vel nostra quidem memoria portenderit: a quo sane tempore (vt verum ingenue fatear) Ecclesia nullo non luxu et abusu ita indies magis pessum innuit ac decreuit, ne nisi cum magno orbis periculo redire postliminio posse videatur. Hinc non est, quod multis ambagibus ambitiosior arguar, quid nobis proxime praecedens in iis finibus terraemotus portendat, quando ex iis, quae diximus, vel quamlibet paucis, et ex parum aequis huius temporis conditionibus nemo Marte suonon facile coniiciat. Cuius equidem significationem vniuscuiusque iudicio relinquendam censeo: non nescius, Christianam pietatem repudiasse vanam et superstitiosam illam veterum Romanorum, aliarumque gentium circa prodigia omnia et ostenta obseruationem, omnia ad diuinam prouidentiam pie et sapienter referre. Quam ipse sequens satis me tibi et vnicuique pio Lectori facere arbitror, si quicquid hoc est, quod vana vetustas superstitiose seruauit, ad prouidentiam retulerim, piaque voce tester, nihil supra, nihilque infra fieri, quod non numinis aut iussu fiat aut permissu. Deumque illum Opt. Max. pro sua in eloquibili sapientia, qua cuncta recte disponit, etiam per ea, quae natura fieri videmus, mirabilia perinde supra et praeter naturam, nec interim frustra operari, suamque nobis et patientiam et indignationem, non vno tantum modo ob oculos ponere: vt pote ad poenitentiam nos omnes prouocantem, quos ad vitam non ad mortem ipse condidit. Qui propterea terraemotus, vtique diuinae suae desuper in nos irae signa, futuros per loca rerum praescius praedixit, vt ostenderet se non vna, et semel perditurum genus humanum, sed perpartes iudicaturum, et daturum poenitentiae locum. Si vero terraemotibus, hocque genus malis incipientibus non corrigemur, in peius proculdubio illa proficient. Quandoquidem ad vsum culpae connertimus, quae ad vsum vitae accepimus, ita quoque ad vsum nobis vertuntur vltionis, quae ad vsum prauitatis infleximus. Et hoc est, quod Dominus alibi, quae ante nouissimum diem futura sunt praenuncians inquit: <hi rend='italic'>Audituri enim estis praelia, et opiniones praeliorum, videte ne turbemini. Oportet enim haec fieri: sed haud dum statim erit finis. Consurget enim gens contra gentem, et remum in regnum, et erunt pestilentiae, et fames, et terraemotus per loca. Haec autem omnia sunt initia dolorum.</hi> Quo vel vnico verbo facile docemur, quid nobis futurum vel proximo praecedens apud nos terrae motus portenderit, si diuinam contra nos iram euidenter animaduertentes, de peccatis nostris poenitentiam non egerimus.</p>
<l><hi rend='italic'>Deus bene vortat, cui soli laus et gloria</hi></l>
</div3>
</div2>
<pb id='s313'/>
<div2 id='FrRS.01.17' n='17' type='chapter'>
<head>IO. SERVILII GELDRO GALLICA CONIVRATIO.</head>
<pb id='s314' n='314'/>
<div3 id='FrRS.01.17.01' n='1' type='section'>
<head>BENEVOLO LECTORI S. D. BVRCARD GOTTHELF STRUVE</head>
<p><hi rend='italic'>IOannes Seruilius, teste Valerio Andrea, populari sermone Knapius, Guiertenus sine VViertenus, ex Comitatu Hornano, Leodiensis dioecesis, floruit Antvverpiae, familiaris ac cliens Ladislai Vrsuli, Equitis. Hic varia scripsit, inter quae praecipui sunt libri III. de rebus pace belloque magnifice gestis, et Oratio Gratulatoria Carolo V. ex Hispania in Brabantiam reduci: Maxime vero aestimanda est haec Geldro-Gallica coniuratio, quae antea Antvverpiae apud Antonium Dumeum M. D. XLII. 8. prodierat. Historiam describit Belli, a Francisco I. Gallorum Rege, vna cum Cliuensi Duce Guilielmo, qui iam Geldriam occupaverat, contra Carolum V. a. 1542. in Belgio moti, qui adhuc in altera expeditione Africana haerebat, quae satis infeliciter cesserat. Et cum in eodem bello Antvverpiam quoque Galli tentarent, quam per coniurationem capere putabant, quae tamen effectu caruit, quid circa eandem vrbem fuerit gestum, paullo prolixius describit. Agit de eodem bello Sleidanus,</hi> <note>Lib. XIV. p. 408.</note> <hi rend='italic'>dum ait:</hi> Iulio mense Galliae rex atrocissimis verbis bellum Caesari denunciat, et edito libello, suis liberum facit, vt quacunque ratione possint, terra marique prouincias illius deuastent. Paulo ante Longeuallus et Rossemus in Brabantiam inuaserunt, magnumque terrorem inferebant imparatis, et proximum erat, vt Antwerpiam caperent atque Louanium, sed destituti rebus ad tormenta necessariis, non poterant oppugnare, et progressi, quacunque vaderent, omnia populantur, et pecuniam extorquent, et vi patefacta via, filio regis, Aureliano Principi, Carolo, qui Lucemburgicae regioni bellum tunc faciebat, mense Augusto sese coniungunt. <hi rend='italic'>Instigabat Geldros Gallosque, quod fama esset, Caesarem aut vndis oppressum, aut in littus delatum itineris in commodo aut animi aegritudine defatigatum, mortem oppetiisse, quod etiam per caduceatorem Antvverpiensibus denuntiabant, sperantes, hoc ipso se illos ad deditionem esse compulsuros. Plures sunt, qui hanc Antvverpiensis vrbis tentatae historiam nobis exposuerunt Chytraeus</hi> <note>Saxon. lib. XV. p. 398. et lib. XVI. p. 405.</note> <hi rend='italic'>Pontanus</hi> <note>Hist. Geldriae lib. XII.</note> <hi rend='italic'>et Heuterus,</hi> <note>Rer. Austr. lib. XI. c. XVI. XVII.</note> <hi rend='italic'>sed breuiter saltim illi rem enarrant, quibus omnibus praeferendus est Seruilius.</hi></p>
</div3>
<pb id='s315' n='315'/>
<div3 id='FrRS.01.17.02' n='2' type='section'>
<head>GELDRO GALLICA CONIVRATIO IN TOTIVS BELGICAE CLARISSIMAM CIVITATEM ANTVERPIAM DVCE MARTINO ROSHEYMIO. CONSCRIPTA AD PRVDENTISS. VIGILANTISS. COSS. SENATVMQVE ANTVERPIEN. AVTHORE IOHANNE SERVILIO. ORNATISS. PRVDENTISS, COSS. ANTVERPIAE LAODISLAO VRSVLO, ET NICOLAO SCHERMERO, TOTIQVE SENATORVM ORDINI AMPLISSIMO, S. D.</head>
<p><hi rend='italic'>CVm hactenus nihil non a nostrae huius ciuitatis hominibus et dicendi facultate, et omnigena eruditione claris (quibus non minus quam iis qui diuitiis atque stemmatum longa serie, fumosisque ceris coruscant, abundat nostra haec respublica) expectare mihi proposuerim, proximo tamen hoc Geldrogallorum ne an Geldroturcogallorum dicam tumultu, vetus ea opinio ita apud animum meum confirmata est, vt non dubitarim, mox non aliter, quam si pede terram pulsasset Pompeius, aliquot scriptorum Centurias in medium prosilituras: maxime tali oblato argumento, quod vt cognitione perpetuaque nostrae regionis hominum, ita et omnis posteritatis memoria dignissimum merito debeat iudicari. Si enim historia hoc maxime nomine conducit hominum moribus, quod et de honestate amplectenda, et turpitudine fugienda continet exempla: non video quid ad vtrasque has res magis praesentibus his rebus gestis conducere queat: cum quae in vtramque partem maximum momentum sint habitutae et rebus et personis sint locupletatissimae. Abundant enim et optimis exemplis, quae posteris non minus lectione iucunda, quam imitatione honesta sint futura, et peruersissimis, quae et hoc boni nobis inuehent, quod et turpitudine sua deterrebunt, et versutia huius aetatis, et futurorum temporum homines reddent cautiores, magisque circumspectos. Neque enim simplex est atque vnica huius generis scripti vtilitas, vtpote quod ad res vrbanas actionesque Principum, ad animi mores formandos, ad capessenda consilia, ac rerum civilium prudentiam consequendam, denique ad bene prudenterque tam publicis quam priuatis rationibus consulendum, velut aditum quendam patefecit. Siquidem nobis vitam mores faclaque aut excellentium populorum aut summorum Principum, aut alioqui quorumuis virorum illustrium, deinde ttnsilia euentusque rerum velut in medio ponit, vnde omnis generis documenta et ad priuatim et publice vitam instituenda, velut ex refertissimo instructissimoque quopiam penu depromi felicissime possunt. Nam et caeterae artes arctissimis quasi limitibus clauduntur, nec se earum vsus tam late per omnis generis, omnis aetatis, omnis conditionis, omnis sexus homines diffundit. Sola haec latissime se dispergit, commoditate sua velut ramis cuius vis conditionis homines obumbrans: vt nulla omnino sit aut conditio aut fortuna, quae non multum huic debere se iure fateatur. Habent Principes viri quod aut imitentur aut fugiant. Habent priuati velut speculum quoddam, quod in quolibet casu, in qualibet fortuna intueantur. Habent diuites quo res partas tueantur. Habent afflicti quo inopiam subleuent atque moderate perferre discant. Mulieribus pudicitiam stabilit Lucretiae Romanae castitas. Virorum Principum virtutem armat L. Sylla, rebus suis ad fugam inclinatis in medios</hi>
<pb id='s316' n='316'/>
<hi rend='italic'>hostes tali voce prorumpens, Hic hic mitites Romani mori volo: et Octauii Consulis Cinna Marioque vrbem ingredientibus vox, cum ab aruspicibus prohiberetur, se patriam non nisi cum vita relicturum. Non referam Alexandrum illum qui ex rerum gestarum magnitudine magni nomine honestatus fuit, nunquam inforendis proeliis inter postremos visum, primum flumen a cuius ingressu deterrebantur milites, scuto pectori subdito tranantem, primum scalis moenibus admotis in muros vrbium euadentem. Nec interim priuatis desunt sua exempla, quae vbi res virum efflagitat, virtutem doceant. En adest M. Sergius ciuis Romana virtute dignus, amissa manu ferream sibi adaptans, qua quatuor praeliis ita decertauit, vt sub eo duo foderentur equi, demum vulneribus prorsus obrutus, Cremonam atque Placentiam obsidione liberarit, et cum interim non mitiore pugna a debilitatis luxatisque membris infestaretur, duos hostiles exercitus in fugam conuertit. Adsunt sexcenti Spartani in castra Xerxis quingentorum milium multitudinem continentia irrumpentes. Pietatem in patriam requirit quis? Ex infinitis pauca referam. Versatur ob oculos Ancharus Mydae Lydorum Regis filius, qui terrae voraginem ex qua immensa aquarum vis erumpens et campos et aedes tam priuatas quam publicas, tum etiam homines ipsos inundauerat, oraculo admonitus non nisi re preciosissima iniecta in pristinam faciem mutandam, patrem vxoremque complexus, equo insidens in id baratrum se demisit. Decantatior est Curtii Romani ex simili virtute parta gloria, quam vt hic referri debeat. Et Deciorum fama vniuersum orbem simili exemplo impleuit: quorum vterque publicam patriae perniciem in suum caput torsit, vitaque obstitit ne vinceretur patria, morte fecit vt vinceret. Non dicam Brutos non Genitios Cippos non Scipones cum aliis multis exemplis claros, tum hoc in patriam amore optime de Republica meritos: cum vix alio virtutis genere referti magis sint historicorum libri, quam huius generis exemplis. Iam qua ratione efficacius suaseris Principi etiam cum vitae propriae dispendio ciuium quaerendum esse compendium, quam si Codrum illum Atheniensium Regem obiicias, qui suo interitu ne Athenae interirent, effecit. Quid multis? Historia hominem velut in theatrum vocat, vbi sedens casibus aliorum sine suo periculo prudentiam, rerumque gerendarum astutiam discat, exempla capiat omnigena, quae ad vsum suum vtiliter in quolibet negotio traducat. Eadem maximorum hominum de summis rebus consiliis nos interseri quorum et euentus explicat, vt ex retroactis futura discamus scienter prospicere, atque de praesentibus prudenter iudicare. Quantulo enim tempore legendo historiam, quantus belli Dux euasit Lucullus, qui cum Roma ad Mithridaticum bellum (quo non aliud fuerat Romanis formidabilius) profectus esset, militaris rei omnino rudis, inter nauigandum percunctando a peritioribus, legendisque rebus gestis tantus in omni belli genere Imperator euasit, vt et ipsius Mithridatis Regis militaris rei consultissimi confessione atque iudicio omnibus omnium nationis Imperatoribus anteferretur. Sed quid opus est in re ipso sole meridiaeno lucidiore, demonstratione longiore, cum nemo unquam tam impudens repertus sit, qui genus scripti ausus id vel minima sugillatione insectari, multi vt si vnquam alias de re quapiam multa honorifice dixerint. Cicero cuius hactenus in Latina Republica illibata atque illabefactata fuit authoritas, eam temporum testem, lucem veritatis, vitam memoriae, nunciam vetustatis, appellauit. Aufer enim historiam ex rebus humanis, in orbem quid aliud quam meram ignorantiam inuexeris, omnem sapientiam atque adeo commune atque vulgare illud omnibus a natura datum iudicium, ex orbe sustuleris? Nam cum apud omnes constet rerum praeteritarum diligenti obseruatione velut solidae atque firmae cuidam basi inniti sapientiam, nonne hanc collabi necesse est, si historiam quae praterita proponit, in quae intuentes prudentius de praesentibus et iudicare, et de futuris cognoscere possimus, e medio sustuleris? Sine hac et fabulis, et ementitis rumoribus omnia sunt plena. Nec ad haec docenda longa opus est verborum demonstratione, domesticis vrgebo exemplis. Quae dii immortales quam plusquam fabulosa nostri homines de huius vrbis origine, de veteri appellatione, de nominis etymologia de statu</hi>
<pb id='s317' n='317'/>
<hi rend='italic'>veteri, de rebus gestis prodiderunt. In memoriam reuoco tantum, non enim libet iis commemorandis quibus Lucianicae narrationes collatae propemodum verae videbuntur, immorari diutius. Rursus quam vero consentanea Athenienses de sua origine atque de caeteris quae ad eos pertinere videbantur, prodiderunt. Quam plausibilia Romani de suae vrbis initiis proferunt, hic certa omnia, verisimilia omnia. Nullus hic fabulis, quibus excogitandis indocti, cum otio vacant, gaudere solent, locus relinquitur. Atque id quidem cui rei si non historiae acceptum ferendum est? Haec enim opiniones firmat, fabulas explodit, tenebras dispellit, haecque vos amplissim. atque august. viri qui quotidie et laude et admiratione digna de signatis venturis temporibus conseruabit, nomina vestra immortalitati consecrabit, merita vestra in Rempublicam nostram posteris aut admiranda aut imitanda proponet. Quis enim non dicam post saecula, sed annos aliquot nouerit vbi tunc fortasse erunt maria aliquando terras, vbi tunc terrae erant aliquando aquas, vbi tunc aedes aliquando fuisse prata. Quis certi aliquid de his proximis Geldrogallorum incursionibus adferet. ? Quis quibus artibus iis a vobis obviam itum est, explicabit? Cuius memoriae consecrabuntur quea vos cum summa laude, cum summa omnium admiratione atque incredibili vtilitate, vastissimae molis erigitis opera? Praeter hanc summam huius scripti vtilitatem, cui explicandae diutius aliquanto quam par est immorati fuimus, offerebat se et excellentissima huius scribendi generis dignitas, cum longissime eius repetitam originem, a quibus et qualibus profecta sit viris (quae non paruum debuerant doctorum animis subdere stimulum) in animum reuocarem. Siquidem primam eius originem longe fuisse antiquissimam quis non statim agnoscat, cum citra cuiusquam controuersiam non tantum caeteras disciplinas omnes antiquitate superet, et iisdem prima sua initia atque adeo incrementa praebuisse in confesso sit. Nam cum artes caeterae ex obseruaetione constiterunt primum, quae citra historiae adminicula subsistere non potest, constat prima earum initia huic accepta fuisse ferenda. Nec diuturnitate sua tantum caeterarum disciplinarum initia antecessisse sed etiam omnium rerum sex dierum curriculo creatarum aequasse. Quid antiquius prima illa rerum generatione? Atqui eam diuina illa veteris instrumenti historia antiquitate sua exaequat. Non dicam quos et quantos habituri sumus in hoc scripto instituti nostri authores, cum in confesso sit id non tantum Graecorum Romanorumque doctissimos sapientissimosque, sed et Hebraeorum sanctissimos sibi vendicasse. Quae cum ita sint, Illud satis admirari nequeo, neminem ex multis quos habet haec nostra respubl. longe doctissimos, quique si quis alius huic muneri summa cum laude satisfacere potuissent, prodiisse qui rem et praesentibus et venturis temporibus futuram multo iocundissimam simulet vtilissimam, saltem succincta aliquae narratione perstrinxerit. Non enim Liuii vbertatem aut Caesaris accuratam diligentiam requirimus, sed ne res cognitione dignissimae omnino inertia nostra intereant, postulamus. Itaque cum frustra iam aliquot menses expectassem, videremque neminem falcem suam in hanc misisse messem, neminem aut prodere aut machinari aliquid intelligerem: coepi animo certe coacto (vt ingenue fatear) cogitationes huic rei intendere. Malueram enim aliorum scriptis memet oblectare, quam in propriis mihi displicere. Sed cum scirem studium meum amplitudini vestrae aliquando non omnino displicuisse, videremque nos eo in loco positos, vt non sine ignominia, atque summa exprobratione talibus oblatis argumentis tacere possimus, malui existimationis nostrae aliquam iacturam facere, quam vt vestris studiis deesse, aut huius reipublicae honori (cuius dignitati hactenus si non feliciter, certe fideliter atque candide conatus sum omnibus modis consulere) silentio nostro quicquam derogare. Dicturo itaque mibi de rebus praesenti hoc anno, qui est ab humani generis instauratione millesimus quingentesimus quadragesimus secundus, a vobis gestis: ante omnia et vestrum ampliss. atque prudentiss. Senatus, et bonorum omnium studium inuocandum est, quo me difficillimum iter ingressum fauore vestro suffulciatis, vt quot et ingenii vires et exercitatio negarunt, studium vestrum quo nostram in dicendo tenuitatem subleuabitis, concedant: quod si adsit non est cur magnopere mea suppellectilis tenuitas, aut anime me deiiciat, aut</hi>
<pb id='s318' n='318'/>
<hi rend='italic'>insolita harena versari prohibeat. Nam quuntum nos genii nos genii nostri infelicitas deterrebit, tantum fauoris vestri expectatio recreabit. Vt enim vel minimi auditorii nutus aut propitii alicuius affectus significatio e pulpito aut dicturo aut declamaturo, et vires et facultatem in dicendo maiorem suppeditant, insuetaque eloquentiae copia dicentis linguam exornant, inuentionis facilitatem ministrant, ingenii acumen excitant, ita certissima fauoris vestri expectatio, si non dicendi facultatem, certe quidlibet audendi facilitatem maiorem atque alacritatem animo nostro suggeret. Quem quidem tanto maiori cum spe atque certitudine exspecto, quod praeterquam quod vtriusque vestrum voluptati, commoditati et dignitati, ita et posterorum vtilitati, hoc nostro labore videor consulisse. Habebit enim et vestra dignitas quod cum voluptate animi summa in se cognoscat, et optimi quique cuius memoria ipsis futura est iocundissima, posteri quo et instruantur atque admoneantur. Hoc enim anno tot carissimis et pacis et belli claruit Respublica vestra operibus (quod secundum Deum Optimum Maximum V. D. prudentiae summae adscribimus, vt non temere alias et numero plura et admiratione maiora habuerit vnquam: tot ab imis fundamentis sunt erecta et priuata aedificia, tot sumtuosissime instaurata, vt tota vrbs pene nouam eamque splendidissimam videatur induisse faciem. Tanta prudentia tumultuosa huic Geldrogallorum itum est a vobis obuiam proditioni, vt qui hactenus pacis artibus ab omnibus habiti estis clarissimi, iidem et militaris rei consiliis reperti sitis eminentissimi. Sed quo consilio alii hanc laudem neglexerint, suaeque ipsorum famae non minus quam vestrae gloriae inuiderint, prorsus iudicare est difficile. Ego certe non quod plus possim quam quiuis alius, sed quod plus caeteris omnibus volui, primus (quod citra inuidiam dictum vellem) audaci quidem conatu eius ciuitatis res gestas non passus sum in obscuro esse, quam ob gloriae amplitudinem etiam remotissimi terrarum anguli et suspiciunt et admirantur. Itaque vestram sublimem dignitatem quam possum obtestor maxime, vt quod vestris auspiciis in publicum prodiit, sapientissimo vestro iudicio probetur. Quod si ita vt spero euenerit, voluptati summae futurus est nobis susceptus labor, simul et ad maiora audenda ingenii nostri excitabitur exiguitas. Christus Optimus Maximus V. D. et rempublicam, prudentia vestra diu conseruet incolumem, et ad maiorem amplitudinem euebat semper, perpetuamque esse velit.</hi></p>
<p>V. D. addictiss. cliens,</p>
<p>IOANNES SERVILIVS.</p>
</div3>
<pb id='s319' n='319'/>
<div3 id='FrRS.01.17.03' n='3' type='section'>
<head>GELDROGALLICA CONIVRATIO IN TOTIVS BELGICAE CLARISSIMAM CIVITATEM ANTVERPIAM, MARTINO ROSHEIMYO DVCE: CONSCRIPTA AD PRVDENTISS. VIGILANTISS. COSS. SENATVMQVE ANTVERP. AVTHORE IOHANNE SERVILIO.</head>
<p><note><hi rend='italic'>Exordium a descriptione Brabantiae.</hi></note> BRabantia Belgicae illius Galliae tot encomiis a Caesare olim celebratae non minima pars est. Dedisse huic nomen Brabon <note>Confirmat illud Ludou. Guicciardius descr. Belgii p. 91. 92. qui etiam dicit: <hi rend='italic'>Ioannes Lemairius, in volumine suo Illustnationum Gallia, historiam illam de Saluio Bmbone testimonio suo confirmans.</hi></note> quidam dicitur, qui forte fortuna in ea delatus loca, cum tyrannum Scaldis fluminis ripas munitissima arce occupantem, qua a fluminis traiectu <note><hi rend='italic'>Brabantiae etymon.</hi></note> vectores nisi soluto dextrae manus vectigali prohibebantur, interfecisset, et regionem eam nomine suo honestasse, immanissimi hominis tyrannide dicitur leuasse. Vt cumque res sit (nam a memoria nostra longe remotissima adfirmare nisi certissimis alludentibus signis atque coniecturis, animi fuerit plus aequo leuis atque creduli) illud constat, non obscura Antuerpiae, etiamnum ostentari vestigia, quae rem antiquitate ipsa fabulae non admodum dissimilem vtcunque munire videntur. Ab ea enim vrbis parte qua flumen spectat, vbi nunc est celeberrimum illud totoque orbe decantatissimum ex omnibus terrarum angulis mercium nauibus adportatarum receptaculum, moles vastissima inusitatae his seculis formae, lapide colore ad plumbeum vergente, fluminis ripae incumbit, portis immanissimis, quarum serae vltra hominis mediocris staturae proceritatem attolluntur, olim immanissimi <note><hi rend='italic'>Arx Antuerpiensis.</hi></note> illius tyranni, Arx atque tyrannidis propugnaculum quam vndique olim et ab ea parte flumen, et vrbem spectat, cinxisse moenia opera vastissima in gyrum ambientia, licet multis in locis partim vetustate collapsa, partim ob viarum commoditatem perrupta, satis liquido demonstrant, Continuus enim murus et vetustate et materia conspicuus eodem lapide quo arx compactus, altitudine admirandus, crebris turribus interseptus a ponte latericio arcuato arci proximo sese orientem versus circumflectit, qui deinde via publica vbi nunc est Gruenebergiorum aedes amplissima, tum et multis priuatis structuris interruptus, in austrum se macellum versus reflectit, hinc ad portam quae etiam nunc castri dicitur, vbi horrida atque <note><hi rend='italic'>Carcer Antverp.</hi></note> squalida illa tetri carceris vmbra: cuius structuris ad aliquot passus abolitus, in angulo plateae castri templum cingentis, occidentem versus rursus certissimis vestigiis sese prodit, deinde telonii priuatarumque quarundam aedium structuris dirutus, ad flumen sese explicat ad Pontem illum latericium arcuatum, cuius paulo ante meminimus circulari formae recurrens. Ab hac parte Cataractis pensilibus mare <note><hi rend='italic'>Artisfossa</hi></note> naualia circum murum ipsum facit, quae quidem olim ad munimentum Arcis effossa, nunc ad nauium commoditatem portum exhibent. Etiam hac nostra aetate Castri fossa dicitur: ab vtroque latere muro latericio educto ornata. Haec a primis faucibus sese paulatim in angustum contrahit, ita vt nauibus capiendis ad pontem qui aditum ad Gruenbergensem aulam exhibet tantum sufficiat, ab eo ponte ad castri portam delata innauigabilis macelli quod dorso ei innititur, sordes secum
<pb id='s320' n='320'/>
cum in mare deuoluens. Nec facit ad derogandum huius arcis antiquitati, quod quibusdam in locis muri videantur recentiores, cum infimae partes quibus recentiores structurae impositae sunt etiam ipsius Euandri aetatem referre videantur, et qui ab imis fundamentis educti sunt, in locum vetustate collapsorum substitutos et forma <note><hi rend='italic'>Insignia vrbis Ant.</hi></note> et situs satis edocent. Patrocinantur et huic opinioni vrbis insignia, quae ex initii sui fortuna duas manus continent. Taceo etiam ipsius vrbis appellationem, quae vel imperitis ad ea quae adferimus certissimis signis alludere videtur. Nec debet id etymon videri doctis ridiculum, qui norint casus multo ineptiores olim saepe <note><hi rend='italic'>Ciuitatibus nomina a casu imposita.</hi></note> et vrbibus et regionibus sua dedisse nomina. Vnde quaeso Capitolium nisi ab equi capite inuento appellatum est? Et Albanum nomen nonne ab Alba scropha eo in loco reperta suam trahit appellationem? Caerete autem Italiae ciuitati olim nobili a salutationis omine, quum quidam illac iter faciens obuium quendam sua lingua <gap desc='Greek word(s)' resp='sampling'/> quod Romanis salue dicitur, salutasset, mox ab eius linguae imperitis. Caere nomen impositum. Et cuius non animo haeret illud Vergilii, <note><hi rend='italic'>AEn. I. v. 357.</hi></note> <hi rend='italic'>Mercatique solum facti de nomine Byrsam.</hi> Nec desunt qui etiam hac nostra aetate Leodium Eburonum caput a legione cui Cotta et Sabinus Caesaris legati praeerant illic caesa, primo Legiam, <note>Hub. Thomas Leodius de Tungris et Eburonibus apud Schardium <hi rend='italic'>Tom. I. p. 341.</hi></note> deinde corrupte a Germanis eius soni insuetis <hi rend='italic'>Lugich</hi> vocatum, mox g in d detorto <note><hi rend='italic'>Leodium olim Legia vocata</hi></note> <hi rend='italic'>Ludich</hi> esse nominatum. Itaque Brabantiam hanc a Brabone fortissimo viro, qui imperium in iis locis aliquando exercuit, primo <hi rend='italic'>Brabons lant,</hi> deinde quod pronunciatio durior molestiorque videretur, expunctis e medio literis <hi rend='italic'>Brabant</hi> vocatam, vt adfirmare non ausim, ita verisimiliter dicere possum. Vbi enim destituimur Historia ad coniecturas deflectendum est, quae si non certae, veritati tamen consonae esse videantur. Verum haec vulgaris nostratium hominum opinio vt non temere a nobis adprobatur, ita non nisi allatis certioribus coniecturis refelletur licet sciamus posse non incommode a Gabrantuicis Angliae gente cuius Ptolomaeus meminit, Brabanticos vocari: aut a Bratuspantio Belgicae ciuitate Caesaris tempore <note><hi rend='italic'>Brabantia olim Galliae nunc inferioris Germania regio. Brabantiae confinia.</hi></note> nobili, expunctis e medio literis tribus Brabantium dictum. Haec ergo olim Belgicae illius Galliae nunc inferioris Germaniae Regio est. A meridie comitatu Namurcensi clauditur, Hinc orientem versus Hasbaniam sinuoso tractu praeterlegit, attingens et ab ea parte Lossensem comitatum, et Hornensem quos praeteruecta Geldriae Cismosanae partem alluit. A qua se latius aliquanto in Septentrionem pandens, Mosae fluminis ripas et Rauesteynensem ditionem attingit. Mox contenta aliquot passuum milia eiusdem fluminis alueo, Buscumducis occidentem versus sese retorquet vnde sinuoso meatu Hollandiam spectat, deinde et Zelandiae Insulas. Ab occidente nobilissimi fluminis Schaldis ripis Flandriae comitatu, atque Hannonia excipitur. <note><hi rend='italic'>Circuitus. Longitudo. Latitudo. Brabantiae. Flumina. Brabantiae. praecipua. Scaldis. Dilia.</hi></note> Pater in circuitu millia passuum plus minus Septingenta, a meridie in Septentrionem qua laxissima est, centum patet passuum millia. Ab occidente in Orientem, nempe a Scaldi ad Comitatum Lossensem qua arctissima est, triginta, Flumina habet celeberrima Scaldem, olim obscuriorem nunc toto orbe nobilissimo portu decantatissimum.</p>
<p>In hunc deuoluitur Louanium intersecans Dilia: qui tenuibus fontibus enatus multorum riuulorum accessione auctus, iusti fluminis speciem qua laxissimus <note><hi rend='italic'>Geeta.</hi></note> est, exhibet. Influit enim in hunc Geeta Thenas ciuitatem interlabens, vnde per Diesthensem Sichenensemque ciuitates delatus, mox Demerae nomen, vbi Arschotum reliquit, sortitur. Bruxella autem et Viluortum Senam in hunc eundem Diliam <note><hi rend='italic'>Zena. Netha. Marca. Diesa. Iecera. Brabantiae. ciuitates. Antuerpiae. Lyra.</hi></note> transmittunt, et Netham Lyra, Breda Mercam habet, Buscumducis Diesam ex Aada et Dommela enatum. Oritur et in Hasbania Ieccra Tungros attingens, deinde Traiectum rapidissimo cursu delatus, Mosae sese immiscens.</p>
<pb id='s321' n='321'/>
<p>Sunt in ea ciuitates et numero multae et fama nobiles, Antuerpia totius orbis opibus horreum refertissimum, de qua latius aliquanto post instituetur sermo. Hinc pari propemodum interuallo distantes Lyra et Machlinia: quarum haec Meridiem versus, illa aliquantulum ad Orientem flectitur.</p>
<p><note><hi rend='italic'>Machlinia. Viluortum. Bruxella.</hi></note> Machliniam mox excipiunt a meridie Viluortum, deinde Bruxella, vbi nunc augustissimus ille totius Brabantiae Senatus atque nobilium consessus, antiqua ob loci commoditatem Principum sedes. Ab hac et Machlinia aequali rursus intercapedine <note><hi rend='italic'>Louanium.</hi></note> disiungitur Louanium orientem spectans, vrbs et vetustatis et literarum quae ibi cum summa tractantur laude, nomine, toto orbe notissima. Vlterius ad Orientem <note><hi rend='italic'>Thenae. Leuua. Diestum. Sichenum. Arschotum. Herendalstum. Eynthouia. Helmoda. Grauia. Buscumducis. Toparchiae quatuor in Brabancia.</hi></note> progressus occurrunt Thenae, olim satis florentes, sed Geldrorum Ducis Caroli perfidia nostra memoria fortunis suis spoliatae. Nec procul hinc ciuitas cui a leonibus nomen datum est, cui a Septentrione imminet Halemon, mox Diesthum, et paululum sese in Occidentem detorquentia Sychenum et Arschotum, et hinc in Septentrionem cui a valle nomen datum est, vulgo Herendalstum. Toto deinde tractu qui Septentrionem respicit, nullae occurrunt vrbes praeter Eynthouiam, Helmondam, atque Grauiam, Brabantiae contra Geldros arces atque propugnacula. Hinc Buscumducis et opere et manu vrbs munitissima, a Grauia in Occidentem tendens: quam mox Breda nobilissimi Nassauiensis Comitis atque Arengiae Principis Reinardi regia, excipit. Ab eadem plaga mari innititur Berga, ciuitas portus commoditate ante annos aliquot celeberrima, nunc Antuerpiae fama aliquanto, obscurior. Diuiditur tota regio in toparchias quatuor, Antuerpiensem cuius imperio subduntur Berga, Breda, Lira et Herendalstum Louaniensem quam Thenae sequuntur. Bruchsellensem quam Viluortum, et Buscoducensem, cui Eyndhouia, Helmonda totaque Taxandria, Peelandia, et maior Campaniae pars subiiciuntur.</p>
<p><note><hi rend='italic'>Pagi pracipui Brabantiae.</hi></note> Sunt in ea multi, iique clarissimi, vrbes et amplitudine et structurae magnificentia et populi celebritate referentes, pagi.</p>
<p>Non procul Machlinia Waelheymum olim Italorum, quos Germani Walen vocant (si etymo fides habenda est) sedes, et Duffela Netha flumine celebris, vt fortuna iampridem ita et calamitate nunc aequales. Bruxellis adiacet Vura ad Sunii illius nemoris amoenissimi introitum, Brabantiae Ducibus ob venationis commoditatem olim familiarissima, quorum vt animos, ita et corpora nonnullorum condita retinet. In Campania Hoochstratum arce munitissima nobile, et Turnhoutum, <note><hi rend='italic'>Hoohstratum.</hi></note> nec procul hinc Geela Dympnae virginis martyrio clara.</p>
<p><note><hi rend='italic'>Lingua Brabantorum.</hi></note> Vtitur tota regio lingua partim corrupta Germanica, qua Germaniam spectat, partim qua Galliam, Italica corrupta, vnde ea pars Itali cobrabantia, vulgo Walsbrabantia ab Italis, quos Germani Walen etiam nunc nominant, est dicta. Horum <note><hi rend='italic'>Brabantorum fortissimi.</hi></note> omnium fortissimi sunt qui ad Mosam pertinent, propterea quod a cultu atque humanitate vrbium longissime absunt, neque ea importantur, quae ad effoeminandos animos spectant, et nec loci iniquitas laborem intermittere (qua re etiam fortissimorum saepe videmus languescere virtutem) patitur, et quod maximum ad eam rem momentum habere videtur, proximi sunt Geldris, qui trans Mosam incolunt, per quos ne pace quidem facta, animo quieto esse possunt vnquam. Ab his quo longius receditur, eo minus bellicae virtutis animaduertitur, cuius studium amabili illo pacis quietisque amore permutarunt, tum quod remotiores ab hostibus, quam qui ab iis infestari possint, arbitrentur, tum quod Principis sui Caroli Imperatoris potentia freti, securi hostem despiciant, quanquam ne iis quidem animus ad occurrendum, nec robur ad resistendum hostibus, vbi opus sit, desint. <note><hi rend='italic'>Brabanti natura pacis studiosi.</hi></note> Fuere his grauissimae saepe belli contra Geldros causae, quas non quod aut hostis potentiam metuerent, aut suae virtuti diffiderent, sed quod natura pacis et amicitiae studio nati esse videantur, nunquam armis sunt prosecuti. Maluerunt enim cum nullius iniuria suos tueri limites, quam cum multorum fraude alienos inuadere: credentes vel iniquam vel non satis honestam pacem, iusto et honesto bello praeferendam
<pb id='s322' n='322'/>
esse. Nec debet id aut timori aut ignauiae dari, quod cumiudicio maturo atque exacto suscipitur. Quae ab iis suscepta sunt bella, tanto animo, tantis viribus, tanta potentia gesta sunt, vt quemadmodum in suscipiendo cunctantiores, ita in persequendo acerrimi merito ab omnibus nunc habeantur, et ab omnibus sempet <note><hi rend='italic'>Caroli Burgundi victoriae.</hi></note> sint habiti. Quanta celeritate, Carolus Burg. Philippi filius Ruremundam, Venloam, Nouiomagum clarissimas Geldriae ciuitates atque adeo totam regionem sibi subiecit. Quanta pertinacia Nouesii ciuitatis munitissimae moenibus adhaesit, quo animi robore etiam cum Friderico Roman. Imperatore ausus est pedem conferre. Quanta vi Gallorum Regi Ludouico restitit, fugere deinde vel pacem vel inducias <note><hi rend='italic'>Heroinae Brabantorum.</hi></note> per legatos petere compulit. Non dicam Nantium expugnatum, totam Lotharingiam subactam. Non dicam vario marte ab eodem contra Heluetios multorrum annorum victoriis elatos, invictos prorsus eo tempore homines, dimicatum. Nec viros tantum habuit virtute artibusque bellicis claros, sed et mulieres aliquot Principes in quibus neque ciuilium neque bellicarum rerum cognitio summa est desiderata: etiam quarumuis aliarum nationibus Principibus viris conferendas. In his Mariam Maximiliani coniugem atque eiusdem filiam Margaretam, quae cum summa laude imperium multos annos post amissum coniugem tenuit. Habet et nunc Mariam Hungariae reginam Diui Caroli Imperatoris sororem, summae et solertiae et prudentiae Principem; cuius salutari consilio, plusquam Heroici pectoris praestantia, atque omnis generis rerum cognitione, nihil potuit his regionibus magis <note><hi rend='italic'>ad Historiam redit.</hi></note> salutiferum turbulenrissimo hoc rerum statu contingere. Huius regionis imperium cum saepe alias, tum praesentis huius anni (qui est a generis humani instauratione Millesimus quingentesimus quadragesimus secundus) aestate Franciscus Gallorum <note><hi rend='italic'>Brabantiae Imperium quaerit Gallus.</hi></note> Rex homo ad turbanda foedera pacemque Christianae reipublicae communem rumpendam natus, et in Geldria multorum milium delectu habito, et intra regni sui pomoeria conscriptis multis legionibus, in Lutzelburgensem agrum a Gallia, <note><hi rend='italic'>Belli causa.</hi></note> et Antuerp. toparchia a Geldria hostiliter irrumpens, quaesiuit. Non enim potuit tot annorum spatium taedium repulsae quam in ambiendo Romano Imperio tulerat, et foeditatem cladis olim ad Ticinum acceptae concoquere. Est enim animo si quis alius erecto atque sublimi, vt gloriae famaeque appetentissimus ita ignominiae impatientissimus. Haec cum dies noctesque animo obuersarentur, solicitumque animum perpetuo cruciatu torquerent, coepit omnibus neruis eo contendere, vt si et regiae suae maiestati, et regno longe florentissimo inustam turpitudinis notam extinguere prorsus non posset, saltem rerum exinde gerendarum amplitudine obscuraret. Id tanta regni potentia, tanta imperii amplitudine, tot regum atque principum societate suffulto facillimum fore sibi persuaserat. Maxima enim pecuniarum vi, profusissimis largitionibus, maioribus pollicitationibus, Holsatiae Ducem, et Cliuiae Principem in foederis societatem sollicitatos sibi adiunxerat, quorum opera atque auxiliis, et pristinum gloriae splendorem recuperare, et contractam <note><hi rend='italic'>Cliuensis in Galliam prosiciscitur.</hi></note> bello Ticinensi contumeliae labem obliterare commodissime sperabat. Euocarat et in Galliam noui matrimonii praetextu Cliuensem, cuius authoritatem atque nomen Brabanticae regioni esse formidolosa, atque ad eam rem quam animo agitabat magnum momentum habitura putabat. Is assumptis aliquot equitum centuriis et inter hos Rosheimium, munerum amplirudine et promissorum magnitudine (quae apud Iuniorem Principem non admodum rerum vsu exercitatum, vt pote nuper ad regnum admissum, pondus maximum habere videbatur, pellectus) in Galliam proficiscitur: non vt de noui matrimonii conditionibus, sed quod euentus docuit, de belli consiliis agitaretur. Hic aliquot mensibus varia deliberatione transactis, sparsus est in vulgus rumor, Cliuensem inuitum in Gallia a Rege detineri: quod Geldriam cui paulo ante inauguratus erat Cliuensis, sui iuris esse adsereret Gallus, neque remittendum esse ducem in patriam, nisi ducatu repudiato, Obtinuisse deinde a Gallo vt pro ducatu quem emisse, a Carolo Geldriae duce contendebat
<pb id='s323' n='323'/>
Rauensteinum munitissimum oppidum ad Mosae ripas, situm commutatione facta acciperet: ducatum cui inauguratus erat pro dote cognatae Nauarrae filiae retinere <note><hi rend='italic'>Rauesteinum gallicum imperium agnoscit.</hi></note> sibi liceat. In hunc modum circumuentus Cliuensis Rauesteynum Gallo cedit, quod mox gallicum Imperium agnoscit, gallica signa turribus et portis, in rei gestae argumentum adfigit, ipse pertinacius aliquanto in incoepto persistere, abiectius et de Brabantia, et Imperatore vero Geldriae haerede et sentire et loqui incipit, nam praeter necessitudinem qua iam Gallo iunctus videbatur, et Angliae regis affinitas multum illi et animum et ferociam auxerat. Decretum itaque est inter <note><hi rend='italic'>Belli aduersus Brabantos gerendi consilia.</hi></note> Gallum et Cliuensem, quum primum occasio rei bene gerendae sese obtulisset, hic Brabantiae caput Antuerpiam, ille Lutselburgum eodem tempore inopinato armis inuaderet. Victoriam certam esse. Non enim posse imparatos duobus exercitibus paratis occurrere, atque vt maxime alteri in vnum collatis viribus resistant, ab altero interim graue detrimentum passuros. Se Lutselburgi ditionem primum invasurum a Gallia, quo eo detortis totius ditionis equitibus, facilior ad inuadendam Antuerpiam aditus praeberetur. Esse in eius vrbis expugnatione totius non Brabantiae tantum, sed Flandriae, caeterarumque regionum Caesari parentium, victoriam positam. Eam viam esse solam qua totius Belgicae imperium rapere posset. Caeteras ciuitates eius vrbis expugnatione perterritas, quam ob populi frequentiam, opum vim inexhaustam, inexpugnabilem crederent, supplices et pacem petituras, et deditionem oblaturas. Quod si cui difficilior vrbis expugnatio propter amplitudinem ciuiumque celebritatem videretur, is non satis meminisset, paratam paucitatem, imparata multitudine semper potiorem esse et habitam et visam. Magnitudinem, multitudinemque cum in caeteris rebus plerisque, tum in bello sibi semper obstare. Non spectandum quanti, sed quales futuri sint hostes, cum quibus praelium sint inituri. Homines nulli rei minus quam armorum exercitio assuetos, ad primum hostium aduentum ciuitatem deserturos, aut pacis conditiones accepturos. Atque vt maxime moenibus se credere, ciuitatem tueri, hostem propellere audeant, commissuros se vt non tam contra extraneum hostem e moenibus, quam contra ciues intra moenia pugnare cogantur. Esse ibi ex variis nationibus <note><hi rend='italic'>Occasio Belli Brabantici.</hi></note> collectam hominum colluuiem, quam non dubium sit se eo, quo fortuna videretur, inclinaturam. Expectare id eos vt oriatur tandem aliquis, cuius freti opera effreni cupiditati satisfaciant. Fieri non posse quin in tanta opum affluentia sint multi, quibus aliena foelicitas sit inuidiosa. Ad hunc modum consilio instituto quaeritur tandem perpetrandi eius occasio: quam abitus Caesaris e Germania in Hispaniam, atque hinc in Argeiram proposita expeditio, atque in ea foruna aliquanto Caesari iniquior videtur praebuisse. Ab eo enim tempore copias Cliuensis palam conscribi, delectum haberi instituit non pro Gallo aduersus Brabantiam, sed vt ipse simulabat pro Germanis contra Turcam in Pannoniam ablegandas. Habebatur enim per omnes totius Germaniae ciuitates ex Caesaris qui tunc abierat in Hispaniam imperio militum delectus, quo in Pannonia Turcis bello implicitis, facilior ei in Africa ad res bene gerendas aditus daretur. Has per ciuitates, per pagos distribui iussit, expectaturus expeditionis in Argeiram susceptae exitum: quem et propter alienum a nauigationibus tempus, propter locorum pericula in quibus bellum gesturus erat, et hostium potentiam, infelicissimum et sperabat et expectabat: nihil tentaturus nisi audito tali Caesaris successu, vt non admodum eius potentia post videretur metuenda. Nec fortuna eius expectationi defuit. Amissa <note><hi rend='italic'>Fortuua Imperatoris bello Argeirensio Galli et Geldri Casarem mortuum. arbitrantur.</hi></note> enim bona nauium pars, multi naufragio eiecti a Numidis interfecti. <note>Fatum Caroli, quod in hac altera expeditione Africana expertus, speciatim descripsit, Nicolaus Villagagnonus, cuius tractatus reperitur in Schardii <hi rend='italic'>Tom. II. p. 365.</hi></note> Nec mitior pugna cum mari barbaro prorsus elemento, quam cum hostibus fuerat. Erant nonnulli qui publice dicerent, Caesarem aut vndis oppressum, aut in littus delatum
<pb id='s324' n='324'/>
itineris incommoditate, aut animi aegritudine defatigatum oppetiisse, quae fama apud Gallos et Geldros tam fuit certa, quam quae certissima. Non enim difficulter stultis atque credulis quae maxime optabant, persuaderi poterant. Hac itaque spe erecti altius tollere animos, Brabantis vulgo conuitiari, negociatoribus per <note><hi rend='italic'>Traiiciunt Geldrogalli Mosam. Fallacia Geldrogallorum</hi></note> Iuliam iter facientibus illudere et passim per vrbes, per pagos dispositas copias in vnum contrahere coeperunt, quibus per Mosam in Hornensem comitatum traiectis ad Leodienses (quo occultiora essent Antuerpiae oppugnationis consilia) instituitur legatio, qua liberum sibi in Gallias iter postulabant, non vt cum rege contra Imperatorem bellum gererent, sed vt Nauarrae filiam nuper desponsatam in Cliuiam deducant. Fuit enim is ab initio copiarum contractarum praetextus. Id si cum bona impetretur gratia, sine maleficio aliquo regionem sese transituros promittunt. Sin autem, ferro iter aperturos se minitantur. Diu res Eburonibus quaestioni <note><hi rend='italic'>Gratio Seuebergensis.</hi></note> fuit, vtra amplectenda videretur occasio, plerisque censentibus, pacem etiam quantumuis duris conditionibus quaerendam, nec hostem accersendum vbi pace frui liceat. Effectum tandem Seuenbergensis. autoritate, cui post Erardum a Marca eius regionis imperium delatum erat, vt transitus communi consilio negarentur. Is enim qua est eloquentia multa in vtramque partem et eloquentissime et prudentissime dixerat: homines feros rapinis et caedibus assuetos, non facile sibi a maleficio temperaturos, nec temeritate propria certissimam perniciem sibi accersendam. Non dubium esse quid eo consilio adfectent Geldri, nempe vt in Gallia auctis copiis Eburones inuadant. Esse enim nescio quam veterem regi de iis querelam: Atque vt nihil tale fiat indignum esse et antiqua Eburonum fortitudine, atque praesenti potentia, hosti iter ad ampliores contrahendas copias permittere, cuius fauorem vt non ambire ita et minas non admodum metuere debeant. Non deberee sibi a Geldris pacis conditiones praescribi, qui olim Romanos ipsos et armis et castris exuerint aliquando. Nec ferendum vt Geldri eam exercitu pervagentur regionem, quae nec Caesaris Gallico nomini formidolosissimi castra, olim perferre potuerit. Meminerint patrum suorum fortitudinis. Meminerint Sabini et Cottae fortissimorum virorum Caesaris legatorum fortunae. Etiam <note><hi rend='italic'>Viae Sabina et Aurunculeia apud Leodienses.</hi></note> deos ipsos voluisse eos sui officii commonefacere, quorum consiliis vrbi suae a legione ibi eorum fortitudine caesa, nomen Legiae sit inditum. Frustra etiam nunc et Sabinae et Aurunculeiae viarum extare memoriam, si a Geldris imperata cogantur facere. Et montes ipsos virtutem docere qui a Petrosidio Caesaris aquilifero eorum virtute interfecto nomen Petrosii sint sortiti. Haec cum summa cum dignitate atque eloquentia perorasset, communi totius gentis decreto delectus per totam regionem habetur, omnes in armis iubentur esse, mittuntur aliquot signa ad Masacos Bechasios, atque munitissimam Stockheymensem arcem, eius regionis contra Geldros propugnacula, quorum virtute hostis ab aditu prohibeatur, atque si opus <note><hi rend='italic'>Negatur Geldro gallis iter per Eburones.</hi></note> sit etiam arceatur. His ita dispositis, Geldrorum legatis respondetur: alium sibi ad Gallias aditum esse quaerendum. Non esse Eburonibus consuetudinem armato exercitui viam per fines suos concedere. Orare se vt solita libertate sibi per ipsos frui liceat. Si pertinaciter in proposito persistant, nec animum, nec vires sibi ad resistendum defutura. Dum autem in Abuaritis diutius aliquanto ad rei bene gerendae occasionem expectandam morarentur, coepit et Brabantis ea res non admodum <note><hi rend='italic'>Creduutur hi osse in comitatu Hornensi.</hi></note> dextram mouere suspicionem: maxime iis quos ad Mosam pertinere ante diximus, a quibus crebrae ad ciuitates potentiores legationes instituuntur: non dubia illis esse hostium consilia, praetexere enim eos nouae nuptae e Gallia abductionem, proditioni futurae atque subitae in Brabantiam irruptioni. Tot calamitatibus, quibus olim ab iis affecti essent, frustra se monitos, quas omnes non legitime bello indicto, sed simili consilio pertulissent, si idem rursus in se prudentes accipiant. Falli posse semel iterum hominem improuidum, saepius, non nisi eum qui malis suis gaudeat, decipi non posse. Erant et quaedam quae Antuerpiam (quod post res ipsa
<pb id='s325' n='325'/>
verissimum edocuit) ab iis esse petendam dicerent. Sparsae erant enim nescio quae ante menses atque adeo annos aliquot in vulgus voces, et notus erat Geldrorum in eam ciuitatem animus. Habita fuerant et in ea proditorum quorundam de opprimenda vrbe clandestina consilia, quorum nonnulli quaestionibus admoti, <note><hi rend='italic'>Rosheymius Antuerpiae Conspectus.</hi></note> post capite impii consilii poenas dedere. Conspectus erat et in mercatu equorum Martinus Rosheymius homo ad quidlibet audendum minime impiger, miles non minus strenuus, quam belli Imperator consultus, proditionibus struendis a natura fictus atque compositus, cuius ductu olim Haga Hollandiae intuentibus propemodum praecipuis etiam eius insulae ciuitatibus erat direpta. Ita dum caeterae vrbes rem propemodum fabulae loco reputant, Antuerpia sola aliquot cohortes tumultuario conscribit, quae rusticis in Pelandia ad arcendum hostem congregatis subsidio essent.</p>
<p>Ea re dum vrbs occupata est, rustici non expectatis auxiliis quam possunt maximas <note><hi rend='italic'>Agrestes conspirant contra Geldrogallos.</hi></note> vndique ex toparchia Buscoducensi suae conditionis copias contrahunt, iisque etsi equitibus et bombardis destituantur, hostem adoriri statuunt. In his fuisse dicuntur sclopetariorum millia duo nongenti qui balistas chalibeas in proelium ferebant. Hastiferorum idem qui sclopetariorum numerus. Erant et nonnulli bipennibus quas helbardachas vocant instructi, vt non rusticos, sed exercitatissimos milites diceres. Sic enim omnia ad militaris rei rationem erant instituta, vt praeter ducem nihil in ea multitudine merito potuerit desiderari. Huic quemadmodum nec animus nec vires, ita nec consilium defuit. Mittuntur enim ab ea legati ad Abuaritos, in quorum finibus Geldros consedisse iam ab initio dictum est, qui iis eandem secum fortunam experiri persuadent. Quod cum minus ex animi sententia successisset (est enim ea gens neutri parti dedita, solita iam aliquot annos inter circumsonantia arma semper pace frui) patientia in iram, ira in furorem versa, agmen agere, rectaque ad hostes contendere coepit. Quae cum aliquot passuum milia processisset, videreturque in concepta pertinacia perstitura, hostes ea quae occuparant eatenus loca relinquere. Mosamque tumultuario traiicere, fugam non dissimulatam capessere, sese multitudinem agrestium metuere <note><hi rend='italic'>Fugiunt Gildrogalli.</hi></note> aperte ostendere coeperunt. Formidolosa enim semper militibus esse consueuit agrestium ira, qui vt fortasse non admodum artificiose, ita strenue bella administrare consueuerunt. Erant praeterea non tam amplae hostium in iis locis copiae, ac secunda irruptione in Brabantiam sunt conspectae: non quod maiores non habuerint (erant enim eodem tempore tres alii exercitus per Geldriam locis oportunis dispositi, et ex Holsatia non aspernandus eo conuenerat et equitum et peditum numerus) sed quod paucitate sua Brabantis aut contemptum aut securitatem immittere, callide studuerint. Horum fuga cognita vnde venerat reuersa multitudo dimittitur, communi decreto statuto, vt ad tintinnabuli pulsum (quo contra hostes excieri ipsis consuetudo est) armati ad eundem locum conuenirent. Dum haec aguntur, cohortes cae quas Antuerpiae conscriptas esse diximus, ad vltimos Brabantiae fines peruenere, quarum aduentu (incredibile dictu) quantum et alacritatis et animi multitudini agresti sit inditum: quibus oportunis locis dispositis iam de hoste secura propemodum esse coepit ea rusticorum colluuies. Caeteris omnibus ciuitatibus <note><hi rend='italic'>Antuerp. Senatus proditionem futuram animaduerrit. Cusiodia Antuerp.</hi></note> iam omni metu solutis ociumque ab armorum reique militaris exercitio agentibus, Antuerpiensis Senatus nihil omittere quod ad terrendum hostem procul, atque arcendum si propius accessisset spectare videbatur. Iam in forum Bombardas ex armariis ad quemuis tumultum conuehi, et si quae aut ruptae aut rumpendae erant sarciri iusserat. Habebantur interdiu ad portas singulas duodecim armatorum excubiae noctu in moenibus, et turribus contra extraneum hostem, in vrbe ad pontes vbi veteris vrbis portae steterunt aliquando, et in curia contra proditores, vigiliae. <note><hi rend='italic'>Excubia diurna.</hi></note> Qui interdiu portas seruabant sub quartam ad curiam deferebantur, quibus exquisite examinatis sua quibusque instituitur a consule statio: non quam quique
<pb id='s326' n='326'/>
optabant, sed quae casu obuenerat. Erat enim sua cuique statio (nequid proditionis <note><hi rend='italic'>Excubiae nocturnae.</hi></note> strui posset, si cuique suus locus cognitus fuisset) incerta. Noctu excubituri sub septimam ad eundem locum conueniebant, quibus casu quoque sua statio statuebatur. Cuilibet contubernio proponebatur qui maximae videbatur autoritatis atque in rempublicam fidei decurio. Hic continere in officio suos iubebatur. Huic non minus quam Senatui ipsi iubebantur parere subditi. Expleto excubiarum vigiliarumque tempore cogebantur redire ad curiam omnes, si qui obluctati erant decurionis sui imperio, horum nomina exhibebantur Senatui, vt de poena iis inferenda statuatur. Decreta erat et publico edicto cuilibet contubernio sua aut vini, aut cereuisiae mensura, quo seuerior disciplina conseruaretur, ne potu sepulti aut indulgentius loca quae obuenerant, obseruarent, aut magis rebelles decurionis sui imperio redderentur. Portarum claues sub vesperam ad curiam, vbi aut consul alter, aut magnae autoritatis aliquis simul cum sagittariis vigilabat, deferebantur.</p>
<p><note><hi rend='italic'>Diruuntur. aediculae multae.</hi></note> Erant moenibus adiunctae multae aediculae dum nihil minus quam bellum expectamus, hae omnes publico decreto dirutae sunt: vel quod moenia iis essent impedita, nec tormenta aenea ob loci angustiam recipere potuerint, vel quod periculosum putabatur, homines ignotos quorum quidam ciuitate donati nondum erant, desidere in iis locis, ex quibus cum hostibus facile aut colloquia miscere, proditiones machinari possent.</p>
<p><note><hi rend='italic'>Leges ab antuerp. Senatu ad uitandam proditionem latae.</hi></note> Ferebantur multae reipublicae maxime salutares leges, ex intima militaris rei disciplina enatae, quibus in ea temporum rerumque ratione a prudentissimo Senatu nihil potuit excogitari et ad vitandam discordiam et alendam inter ciues benevolentiam, magis salutare atque commodum. Erat ibi varia et ex Iulia, Cliua, atque Geldria hominum improba colluuies, quae ad euitandam egestatem qua in patria premebatur alius alio sedentariarum artium exercitio inopiam leuabat. Haec <note><hi rend='italic'>Brabautiae odium anatura Geldris in ditum</hi></note> audito belli rumore (incredibile dictu) quantopere coeperit cristas tollere, etiam palam Brabantis et conuiciari et minitari. Est enim ei genti natiuum quoddam et plusquam nouercale in regionem hanc nostram odium: quod praeterquam quod ei a natura ingignitur, etiam a nutricibus infantes, et adultiores a parentibus velut per manus accipiunt: adeo vt fortissimus habeatur, qui in conuiciando atque maledicendo maxime est strenuus. Erant multi qui dicerent non defuturos hostes <note><hi rend='italic'>Lex. de iuramento iterando.</hi></note> intra moenia, si reperiatur hostis extraneus. Decretum itaque est a Senatu, quem tam aperti conatus fallere non poterant, vt eius nationis quicunque in ius ciuitatis adsumpti essent, sacramento se ei et fidos fore obstrinxerant, iuramentum iteraturi in curiam veniant: non quod quos vnius sacramenti religione moueri desperabant, iterato in fide atque officio perstituros crederent: sed vt certus talium hominum numerus senatui constare posset, quo rationes suas si opus esset securius instituant. Non enim poterant eos qui semel ciuitate donati erant, non nisi in aperto <note><hi rend='italic'>Perfidia Geldrorum.</hi></note> maleficio deprehensos, citra iniuriam eadem pellere. Et notum erat eorum etiam in respublicas optime de ipsis meritas odium, quibus tantisper fidi esse consueuerint, dum quaestus vberior, aut rapina alio vocaret. Inuentum est itaque <note><hi rend='italic'>Senatus Antuerp. qualis in tumultu Geldrogallico.</hi></note> huic rei a Senatu (qui eo tempore et grauibus prudentibusque tum longo rerum vsu et literarum cognitione claris constabat hominibus) remedium vt ciuitate donati iterato iuramento mane ante sextam, vesperi post eandem horam domo non egrederenrur, si quis auditus fuisset in vrbe tumultus, si quod enatum incendium, domi se continerent, nec in publicum procederent, nec domi cum suis conuiuia agitarent, aut colloquia miscerent. Inuentos in publico post tempus constitutum, aut incendio enato proditorum loco habendos. Si qui iuramentum iterarant, civitatis iure atque priuilegiis destituebantur.</p>
<p>Qui vrbe donati nondum erant aut iureiurando se in fide eius dum in ea aetatem agant perstituros adfirmare, aut exire relinquereque compellabantur. Et ne
<pb id='s327' n='327'/>
grauior ea conditio hominibus suarum regionum studiosissimis videretur, noluit eam iuramenti religionem diutius seruari illabefactatam, quam vrbis moenibus continerentur. Quae vbi reliquissent, fururos ab ea liberos atque immunes.</p>
<p><note><hi rend='italic'>Pertinatiae Geldrorum.</hi></note> Mirandum auditu repertos fuisse eo tempore plures mille, qui ciuitatem deserere, rationes suas imperfectas relinquere, ad consuetam inopiam atque egestatem <note><hi rend='italic'>Ciuitate excedunt Geldri.</hi></note> redire maluerint, quam in fide ciuitatis, dum in ea agerent, persistere. Adeo difficulter semel concepta pertinacia, auitum illud hominum improborum nocendi studium, saniore consilio mutari potuit Multi certo tempore heris suis obstricti, quo transacto nonaspernandam pecuniae summam erant recepturi, maluerunt eius iacturam facere, quam iuramento ad fidem seruandam se obstringere. Deserebant ergo turmatim ciuitatem et in fronte et in oculis minas seruantes, dentibus frendentes, etiam apertis vocibus pectoris sui virus euomentes. Excedere se ciuitate velut exules <note><hi rend='italic'>Minae abeuntium Geldrorum</hi></note> atque profugos, introituros fortassis non multo post vt iciues. Futurum fortasse vt a quibus nunc pulsi viderentur, eosdem cum summa turpitudine atque ignominia ciuitate pellerent. Mensuros se aliquando pannum Byssinum holosericum que non vlnis: sed hastis: nec pecunias aut lancibus aut numero, sed cassidibus expensuros. Hac pestifera hominum fece vt leuata respublica est, ita hostium vires non mediocriter creuerunt.</p>
<p><note><hi rend='italic'>Marchio ciuitatiis Guilielmus Veruiae.</hi></note> Bona enim horum pars cum primum Geldriam attigisset, hostibus se adiunxit. Nec interim officio suo deerat Marchio ciuitatis, Guilielmus Veruia, omnes totius vrbis angulos, popinas, lupanaria, maleficorum hominum receptacula atque latebras perscrutans, non satellitibus publicis tantum, sed et sagittariis multis stipatus, cuius cura effectum vt si qui portis accepti essent, nusquam tutas latebras reperire potuerint. Adigebantur praeterea edicto omnes tabernarii atque <note><hi rend='italic'>Leges urbium valla. Apparatus bellicus Antuerpia.</hi></note> popinarii hospitum apud se diuersantium nomina ad consulem referre ita vt ne vni cuiquam extero in tota ciuitate potuerit esse inscio magistratu locus. His edictis vrbe velut vallo quopiam altissimo contra proditionem, cuius in tantae vrbis amplitudine maxime debebat haberi ratio, munita, ad caetera quae ad obsidionem tolerandam, ad hostes propellendos, si opus esset, spectare videbantur, conuertitur. Conflabantur immensae molis tormenta aenea, pulueris bellici immensa paratur copia. Vacant per totam ciuitatem fabrorum cultrariorum officinae armorum aerugini defricando, acuendis hastarum, bipennium, gladiorum cuspidibus, <note><hi rend='italic'>Cornelius Spania bellicis curis praeficitur.</hi></note> ciues tractare arma tractare gladios, sclopetis sese exercere, meditari proelia, poscere absentem hostem, et nihil admittere quod et virtute sua et in patriam pietate indignum debeat iudicari. Ne autem interim legum tractatio studiis bellicis prorsus interrumperetur, communi totius senatus decreto bellicarum rerum cura Cornelio Spaniae militaris rei non imperito (qui cum summa laude multos annos Magistristratu atque adeo consulatu superiori anno cum Ioanne Crombachio equite aurato <note><hi rend='italic'>Satellites Spaniae.</hi></note> functus fuerat, defertur, cuius studium et fides multis argumentis ea functione in rempublicam est spectata. Huic quo maior esse authoritas, et ne, qui eius <note><hi rend='italic'>diligentia	Spaniae.</hi></note> imperatis satisfaciant, desint, XII. ex publico aerario aluntur satellites. Hi Spaniam quoquo versus incedentem densi circumsistere, huius iussa capessere, procurare quae ad conseruandos in officio et excubitores et vigiles pertinere videbantur. Ipse circumire ciuitatem, explorare portas, instaurare moenia, aggeres iniquiores aequare, muros recipiendis tormentis ac commodare, eosdem locis quibusdam quod aut minitari ruinam, aut tormentorum vim quae iis erant exoneranda toleraturi non viderentur, diruere, nihil omittere quod ad hostium vim perferendam, ad muniendos oppidanos contra tormentorum ictus, ad hostibus nocendum spectare videretur. Erant multi qui hunc Senatus in hostes apparatum, hanc Consulum <note><hi rend='italic'>Ridet plebe oppugnationem futurum.</hi></note> diligentiam apertis conuiciis verberarent, dictitantes indignum esse vrbis amplitudine, apparatu eo bellico aliquam metus hostium significationem dare, quorum amicitiam vt non ambire, ita iram non formidare admodum debeant. Nec deerant
<pb id='s328' n='328'/>
qui eos sibi hostes fingere ausuri fuerint deierare, quo plebs commodius paulo ante petitae ab Augustissimo totius Belgicae Senatu exactioni acquiesceret, Hostem esse nullum, sed aut a meticulosis fingi, aut ab aulae partium studiosis populo persuaderi. Tantum abesse vt Antuerpiam cuius ne aspectum quidem laturi essent, aut terrerent aut oppugnarent vt ne primos quidem Brabantiae fines ausuri sint invadere. Tantam esse Caesaris autoritatem non in Geldria tantum, sed in omnibus Europae atque adeo totius orbis partibus, vt vel solum nomen ad continendos omnes in officio sufficere videretur. Brabantiam quoad in viuis esset Imperator, non temere inuasurum quenquam. Nullas esse aut Cliuensi, aut Dano in has irrumpendi regiones causas. Non esse eos tales qui quo iure quaue iniuria alienos <note><hi rend='italic'>Cliuensi a patre iniunctum dicitur, necum Burgundis aut Brabantis bellum suscipiat.</hi></note> sines sint inuasuri. Cliuensi praeterquam quod natura pacis quietisque studiosus esset, hoc a patre iamiam moribundo in mandatis datum, ne aut cum Burgundis aut Brabantis vel iustis causis oblatis bello decertaret, posse eorum amicitiam et ornamento esse et vsui, inimicitiam nil nisi regni euersionem allaturam. Haerere eas patris voces quas non diu ante supremum halitum expirauerit altius filii animo (quarum etiam nunc esset recens memoria) quam vt aut pectore excidere aut memoria exturbari tantulo tempore potuerint. Institutae erant et ab Hungariae regina Maria, cuius curae atque fidei totius Belgicae administratio a fratre concredita <note><hi rend='italic'>Responsum Cliuensis.</hi></note> fuerat, et a Senatu Antuerpiensi legationes ad Cliuensem, exploraturae eius consilia quibus responsum erat. Conscriptam quidem esse bonam copiarum partem intra regni sui sines, nec id se autore, vtpote qui hostem non habeat factum. Licere cuilibet, etiam Brabantis, in sua ditione delectum habere. Prima consilia fuisse vt aduersus Turcam mitterentur. Si alio spectent ipsarum consilia, id sibi curae non esse. Illud sibi persuadeant se non alium esse Brabantis quam fuerit semper. Nihil Coss. neque Senatum mouere hae populi voces, nihil simulata atque subdola Cliuensis responsa, qui scirent consilia sua non vulgi vocibus non perfidi hostis simulatione, sed exacta ipsius rei aestimatione metienda esse. Nihil stultius credentes quam aut a plebe, aut hoste belli consilia capere. Nec offendi quenquam posse eo belli apparatu qui non inuadendis aliorum finibus, sed suis tutandis: non expugnandis aliorum ciuitatibus, sed suis propugnandis comparatus videretur. Ciuitate itaque ad hunc modum et aduersus proditionem, et apertam vim non tam belli apparatu, quam legibus et consiliis, quae validissimae sunt regni atque Reipublicae bases, munita, Geldri contractis in vnum copiis, quas locis oportunis dispositas fuisse ante demonstratum est, de traiiciendo Mosam cogitare, animoque <note><hi rend='italic'>Rosheimii responsum.</hi></note> diu agitata consilia, proditionesque maturare coeperunt. Legatis Brabantorum qui animum consiliumque copiarum exploratum venerant respondetur. Nullas sibi intercedere cum Brabantis belli causas, iuberent suos securo prorsus esse animo. Id postulare se tantum vt cum bona regionis gratia copiarum parti transire liceat, quo emaciati diutina inedia milites refici possent. Geldriam totam longiore exercitus mora annona prorsus esse exhaustam. Esse se eos qui vt obesse nulli non velint, ita multis rarionibus Brabantis prodesse possint. Id officii eos apud <note><hi rend='italic'>Geldrogalli Mosam secundo traiiciunt.</hi></note> minime ingratos posituros. Nec se quicquam tentaturos nisi relato a legatis responso. Dum haec ad regionis primores deseruntur, Geldri non exspectato responso scaphis atque pontonibus copias transportare non procul a Rauensteinensi ditione, qua parte praesidio Brabantiam munitam minime esse cognouerant. Nam cohortes eae quas Antuerpia ante laborantibus rusticis subsidio misetat, qua parte Abuaritos Brabantia attingit, in primo regionis aditu considebant, quod nossent, solere illac Geldros in Brabahtiam plerumque populaturos excurrere, quod traiectio eo loco e Rerumunda esset commodior, siue quod crederent eorum fines in vadendos a quibus ante annos non ita multos ipso Pentecostes die grauissimum vulnus acceperant, et a quibus non multo ante ex Abuaritis pulsos eos esse paulo ante demonstratum est. Flumine traiecto cum omnibus copiis (quae plus minus
<pb id='s329' n='329'/>
duodecim peditum millia, equitum Molossaeorum non plura duobus, pegasarios <note><hi rend='italic'>Geldrogalli amicos se simulant.</hi></note> atrae armaturae non vltra quingentos tenuisse dicuntur) primum sine maleficio aliquo aliquot passuum milia emensi, spem fecerunt promissi implendi, quod nuper Legatis datum erat. Versabantur enim in terra hostili, non vt hostes, sed vt hospites, nec ferro nec incendio grassantes, nec rapinis aut furtis hostiliter loca depopulantes, sed velutpenuria adacti, alienis opibus ciuiliter atque humaniter vtentes.</p>
<p>Id duplici consilio factum esse opinor, vel quod cum plerique milites qui <note><hi rend='italic'>Cur Geldro galli se amicos simularint.</hi></note> sub Turcicae expeditionis praetextu sacramento sese obligassent, incerti consiliorum proditionisque futurae atque in Brabantiam irruptionis crederentur imperium deserturi, si constitisset gentem innoxiam, quae prodesse omnibus, obesse nemini, consueuerit, a se bello esse petendam, qui postquam longius aliquanto progressi essent, non sine summo periculo aut redire vnde venerant aut militiam relinquere non posse putabantur, huc facit quod quibusdam militibus quo ipsos duceret in <note><hi rend='italic'>Stratagema Rosheymii.</hi></note> terrogantibus respondisse fertur Rosheymius. Nec paludamentum quo amictus. erat passurum se comitari, si id putaret consiliorum suorum esse conscium: vel quod Antuerpiensem Senatum, cuius consilia atque prudentiam non minus quam potentiam videbatur metuere, cunctantiorem negligentioremque amicitiae simulatione redditurum se crederet. Nihil ea res Senatum qui iamdudum hostium consilia animaduerterat mouere, sed tanto magis suspecta hominibus vigitantissimis esse coepere omnia, quo occultiora. Itaque custodia vrbis maiori quam ante excubitorum numero mandatur, recognoscuntur oppidani atque ad aciem instruendam, ad irruptiones in hostes, ad signa obseruanda atque ad caetera quae militaris rei rario requirere videbatur exercentur. Videbat enim in consilio atque virtute sua ciuitatis salutem tantum esse positam, neque aliunde quam a seipsis aut opem aut <note><hi rend='italic'>Belli cura toti senatuicommunis esse incipit.</hi></note> consilia esse petenda. Exercitus enim in Brabantia nullus, apparatus belli nullus, equites paulo ante recogniti Lutselburgum profecti. Itaque belli cura nuper in solam Spaniam (ne legibus eius molestiae accessione aliquid remorae accederet) reiecta, iam et consulibus et toti Senatui communis esse coepit. Habebantur enim et diurna et nocturna, non de litibus definiendis, sed de bello administrando, de ciuium salute tuenda, consilia: quae non tam adhostes e vallo atque muris arcendos, quam intra vrbem coniuratos quosdam compescendos referebantur. Videbant enim Coss. vtrique rei simul occurrendum, sed ratione diuersa: proditioni, consilio atque prudentia: armatae atque apertae hostium vi, ciuium <note><hi rend='italic'>Coss. anni XLII.</hi></note> virtute. Quibus rebus licet difficulter eodem tempore consuli potuerit, tanta tamen solertia a Coss. atque Senatu iis prospectum est, vt in alterum tantum omnibus et animi et ingenii viribus incubuisse merito videantur. Habuit enim eo tempore (quod minime rarum est) respublica nostra, prudentia rerumque vsu nobilissimum Senatum ab Illustriff. Hungariae Regina Maria totius, Belgicae praeside praesentis anni Maio mense creatum, cuius consilio atque prudentia nihil non et ad proditionis consilia investiganda discutiendaque praestari potuit.</p>
<p><note><hi rend='italic'>L. Vrsulus.</hi></note> Consules enim erant eo tempore Ladislaus Ursulus ingenii alacritate; pectoris celsitudine, consiliique dexteritate non minus quam dignitate animi praestans, <note><hi rend='italic'>Nicolaus Schermer. Senatores.</hi></note> Et Nicolaus Schermerus ingenii agilitate, consilii eminentia, literarumque felici tractatione non minus summus quam corpore paruus. Senatum explebant Joannes Crombacchius, et Cornelius Spania, equites, ambo militaris rei tractatione, non minus quam consulatus dignitate nobiles: Arnaldus Scutus, Gabriel Triapanus, quorum virtus etiam aliquando in consulatus officio spectata cum summa laude fuit: obtinebat quintam sedem Nicolaus Schermerus consul, cuius paulo ante meminimus. Succedebant iis Guilielmus et Petrus Halmali, vt cognomine pares, ita nobilitate diutinaque magistratus tractatione non multum inaequales, Iohannes Heydanus Iacobi illius Heydani (cuius defuncti memoria reipub. nostrae etiamnum ob diutinam quaesturae functionem sacrosancta est) filius Michaelis Heydani
<pb id='s330' n='330'/>
qui nunc aerario publico cum summa laude atque fide praeest, frater. Non praeter cundi sunt Iacobus Herziuset eiusdem nominis cui a Ligneis pomis cognomen est, non Ioannes Sheufius omnes ingenii atque literis non minus quam dignitatis splendore nobiles. Adiuncti his erant Arianus Vledingus, Valderus Immerselius, Cornelius Berchemius et eiusdem cognominis Heymrichus, simul et Ioannes Roecoccius nobilitate atque virtute clari omnes, qua re factum est, vt nihil quod ad sa lutem reipublicae conseruandam, et proditionis consilia discutienda pertineret, potuerit desiderari.</p>
<p><note><hi rend='italic'>Rosheymius hostem se prositetur.</hi></note> Interea nunciatur Rosheymium penitius m Brabantiam ingressum, non vt ante amicum se simulare, sed ferro atque incendiis hostiliter grassari. Abigi ab hostibus vndique praedas, rusticos inopinantes opprimi. Famam hanc mox confirmat vndique, ex tota Campania agrestium fuga. Videre erat omnibus ciuitatis portis turmatim non ingredientes, sed laboribus curuos irrepentes agrestes, etiamnum vultu metum simulantes, non aut sclopetis, aut ensibus, aut similibus telis, sed armis quibus aut rustici operis aliquid administrari solebat armatos, opes, vxorem, liberos, curru vehentes. Foeminae eiulare, manus ad caelum tollere, obtestari deos, Supplices ciuitatis opem implorare, lamentis atque ploratu omnia miscere, dolere fortunam suam, quae tot annorum labores vnico momento esset dissipatura. Fingere quae absentibus se ab hostibus essent designanda.</p>
<p>Villarum incendia, gregis abactiones, agrorum depopulationes. Querebantur se male in eum diem seruatos senes, detestabantur fati iniquitatem, pueri, qui aut non nati sub ea tempora, aut nati non mox extincti fuerint. Satius fuisse malorum expertes mature ex viuis fato eripi, quam tot miseriis exagitatos in aerumnis aut superesse, aut mox fortassis ab hoste trucidari. Mouebat miserrimum hoc spectaculum nonpaucos, reputantes fortunae iniquitatem quae in iis conspiciebatur, mox fortassis sibi quoque esse subeundam. Quosdam affectus impatientia in itam stimulabat, qui censebant ferendum non esse innoxios fortunis su is a praedonibus spoliari. Eundum esse hosti obuiam. Esse eam ciuitatis authoritatem, quae nomine solo latrones publicos facile esset pulsura: quod si fortuna iniquior honestis conatibus inuidisset, plus gloriae caesis ex vulnere, quam vtilitatis viuis ex victoria emanaturum. Maiorem publicae gloriae quam priuati periculi habendam rationem. Esse non exercitatissimorum militum, sed exulum, proditorum, parricidarum exercitum, quem non minus sceleris conscientia, quam obuiam missae legiones <note><hi rend='italic'>lier hostium.</hi></note> essent territurae. Hostes interim Taxandriam peruagati, ad Royam quae diuae Odae martyrio celebris est, appulerant, qua depopulata Oorschottum, deinde Heluerenbecium petebant. Hinc per Baerlam quae aequali propemodum et a Breda et Thurnhouto distat spario profecti, recta ad Hoochstratum contendunt. Est is pagus platearum numero atque splendore, aedium magnificentia non multum ab vrbe distans, arce munitissima nobilis, Montendisii cuius prima propemodum solet essep in aula Burgundica autoritas, regia. In hanc multi mortales fortunas suas velut <note><hi rend='italic'>Arcis Hoochstratanae deditio.</hi></note> in portum quendam contulerant, nonnulli eodem quo et arci et opibus in eum locum collatis praesidio essent, confluxerant Rosheymius credens et dignitatis suae, et exercitus autoritatis multum interesse, si arx ea expugnetur, statuit eam ex itinere tantum expugnare, aut missis caduceatoribus (Heraldos vocant) deditionem postulare. Id tanto alacrius sibi capessendum esse duxit, quod pulueris bellici cuius inopia laborabant milites, vim maximam, tormentaque aenea quibus ea arx dicebatur instructissima, quae in Antuerpiae oppugnatione non mediocri vsui erant sutura, ex ea reportaturum se existimaret. Facturam deinde eius arcis expugnationem ad Antuerpiensium consternationem, quos terrore magis atque proditione eminus, quam virtute cominus statuerat oppugnare. Misso itaque caduceatore arcem dedi postulat. Vsurum se victoria magis ad nominis sui atque exercitus autoritatem, quam ad libidinem suam, opumque in ea contentarum direptionem.
<pb id='s331' n='331'/>
Praeter victoriarn spectare se nihil. Atque vt diuersis affectibus praesidii constantia expugnaretur, adduntur et blanditiis minae. Ni deditio fiat, proponit direptione, incendiis atque caedibus mixturum se omnia. Effectum est hac conditionis atrocitate, quae apud militaris rei imperitos multum valuit vt vltro hosti portae aperirentur, facerentque sua voluntate quod necessitas erat etiam inuitis ipsis extorsura. Acceptus portis hostis praeter puluerem bellicum et machinas militares aliquot rapit nihil.</p>
<p>Quanto enim minoris periculi, tanto et mitior victoria fuit. Incredibile dictu, quantum hostibus ex ea victoria fiduciae accesserit, reputantibus vt impune per mediam Campaniam essent peruagati, reliquissent a tergo aliquot Brabantiae non mediocris potentiae atque autoritatis ciuitates, quarum nulla aut conatibus ipsorum obsistere, aut leui aliquo assultu ausa sit eos saltem territare. His dum aliquantisper ob loci commoditatem, atque arcis firmitudinem morantur hostes, viderenturque recta Antuerpiam petituri, Renatus Arengiae Princeps, Comes Nassauiensis, erecti animi atque sublimis spiritus vir, cuius non pauca summae fidei in hanc regionem nostram hoc Geldrogallico tumultu apparuerunt facinora, conuocatis equitibus omnibus qui suo subditi erant imperio, quo audio plus minus quingentos fuisse, et cohortibus peditum octo, quae partim Antuerpiae primo belli tumultu, <note><hi rend='italic'>Totius Brabantiae peritulum in Antuerp. expugnatione situm. Princeps Breda soluit.</hi></note> partim in Buscoducensi toparchia constriptae erant, Brabantiae periculo (cuius excidium in Antuerpiae expugnatione situm tolligebat) motus, magnis itineribus eo contendit, praesidio obsidendae vrbi futurus. Erat festus dies diuo Iacobo sacer cum Bredam suae ditionis praecipuam ciuitatem relinqueret optimus Princeps, publicam commoditatem propriae vtilitati praeponens, in hoc multorum idque clarissimorum Imperatorum secutus exemplum, quibus publica salus priuatarum opum periculo visa fuit redimenda quod quidem exemplum quo his moribus rarius est, <note><hi rend='italic'>Publica commoditas priuatae praeponenda.</hi></note> eo plus laudis atque admirationis mereri debet. Atque vtinam non apud plures in eo splendoris atque dignitatis fastigio positos, maior priuatae quam publicae vtilitatis ratio consisteret, profecto melius sese humana negotia tot fortunae necessitudinibus exposita haberent, nec orbis christianus tam tetris atque horrendis quateretur bellorum procellis. Is itaque relicta patria sua, relicta arce omnes fortunas suas continebat, officii sui atque fidei, quibus Imperatori Carolo Brabantiae Duci obstrictus erat, memor, Antuerpiam concitatissimo gressu viam occupaturus contendit. Haerebat enim eo tempore cum Bredam relinqueret, Hoochstrati Rosheymius, quod a Bredensi itinere aliquot passuum milibus in Orientem recedit.</p>
<p>Qua re factum est vt sibi inscio hoste videretur iter transacturus, quod fieri non poterat si Hoochstrato relicto Antuerpiam versus castra promouisset hostis. Concurrunt enim viae et quae Breda et quae Hoochstrato Antuerpiam ducunt non procul Brechscoto, quod plus minus sex passuum milia ab vrbe distat. Huc si pervenisset hostis, ad vrbem aditus prorsus fuisset praeclusus. Id ne fieret, itineris celeritate praeueniendum esse hostem existimauit. Qui per exploratores de printipis <note><hi rend='italic'>Principis teleritas.</hi></note> aduentu certior factus Hoochstrato discedit, occupaturus viam qua necesse erat principi iter facere, eademque propemodum hora qua Princeps Bredam, Hoochstratum reliquit. Licet autem quod ad celeritatem attineret nihil reliqui faceret Princeps (Nam vnico impetu nullo dato militibus ad quietem tempore, Brechschotum quod plus minus octodecim passuum millia Breda distat, appulit) hostis quod minus itineris confi ciendum sibi esset, aditum occupat, Principem iam itineris laborisque molestia desatigatum expectaturus. Equitibus praeerat Libbertus Turchius militari rei iam multos annos assuetus, pedites ducebat Princeps asturcone vectus generosissimo, pectora militum audacia atque spiritibus implens. <note><hi rend='italic'>Hostes principi insidias struunt.</hi></note> Hostes quod aliquot noris Brechscotum ante Principis aduentum occupassent, se a labore reficere caeteraque quae ad excipiendum Principem pertinebant administrare: et licet numero et apparatu superiores essent, insidias incautis struere coeperunt.
<pb id='s332' n='332'/>
Vicus hic ad quem hostes consedisse iam dictum est, qua et Bredam et Hoochstratum respicit, aliquot passuum millia in solitudinem planam atque expeditam exit. In hac bonam copiarum partem (quod loci natura ad insidias struendas minus apta videretur, neque occultari copiae aut montium obiectu, aut vallium hiatu, aut dumetis aut arbustis possent) genubus subsidere iussisse creditur Rosheymius. Vici exitum praecludebant Holsatienses atrae armaturae Pegasarii. Iussit deinde agmen non admodum numerosum venientibus Brabantis non procul a Brechscoto via recta ostentari, credens id paucitate sua Principem ad insequendum instigaturum. Nec fefellic hostes consilium. Siquidem ad primum huius aspectum Princeps suos ad virtutem hortari: Adesse hic tantum exploratricem <note><hi rend='italic'>Omitio Principis.</hi></note> copiarum partem quam vel cum minimo negotio modo virtutis suae meminis se velint delere possint. Gratulari se suae fortunae, cui data sit occasio qua quo in Brabantiam sit animo, demonstrare possit. Illud restare tantum, ne cuius gloriae dii tam expectata occasione oblata fauisse milites inuidisse videantur. Qua fronte passuri sint eos superesse diutius, qui non legitime bello indicto, sed latronum more, contra leges omnes, foedera omnia, contra vsitatum ab omnibus quantumvis Barbaris bellandi morem, nullis iustis causis moti hostiliter grassentur. Ad futuram fortunam iis quorum causa videretur iustissima. Nec debere mouere quenquam, quod impune ad ipsius Brabantiae penetralia sint progressi, cum ne hostem quidem vnum toto itinere repererint vsquam. Deditionem arcis Hoochstratanae non hostium virtuti, sed praesidii agrestis imperitiae adscribendam. Posse hoc agmen priusquam propius accedat exercitus opprimi facile. Esse paucos, eosque magis praedae quam pugnae assuetos, equites conspici nusquam. Dubitandum non esse quin quemadmodum ab equitibus, ita et a machinis bellicis destituantur. Caeteros audita suorum fuga atque caede, metu perculsos citra aliquem militiae ordinem tumultuario fugituros, nec vlterius in Brabantiam progressuros.</p>
<p>Si eo animo eant quo Antuerpiae laboranti opem ferant, committendum non esse vt hic oblata a diis immortalibus occasione, consilii sui prorsus obliuiscantur. Insidias hostium in loco plano atque aperto metuendas hon esse. Oculis patere circumquaque omnia. Meminerint mulos cum paucis, milites cum praedonibus, et armatos cum inermibus dimicaturos. Haec aliaque quae in tali negotio militum animis suggerere Imperatoris officii est, cum dixisset, equites ad insequendum misit, ipse militari gressu, (ne aut ordines perturbarentur, aut concitatior incessus milites post ad pugnam ineptiores redderet) subsequitur. Erat non procul ab eo loco quo agmen hoc conspiciebatur, arbustum non admodum densum, in hoc se hostes ad primum equitum aspectum non dissimulanter, sed <note><hi rend='italic'>Fugam simulant hostes.</hi></note> aperta fuga proripuerunt, simul vt tuti ab equitibus essent, quos norant lanceis in tali loco vti non posse, et cohortes peditum in insidiarum locum perducerent. Ad huius aditum cum equites peruenissent, vidissentque se sua spe deiectos, hostem e manibus elapsum, conatus suos prorsus esse irritos, ab insequendo desistere. Quod cum animaduertisset princeps, cum cohortibus quas ducebat ad pellendos hostes latebris contendit. Iam signa canere, militum voces quibus se mutuo ad virtutem acuere soliti sunt, audiri, fremitu atque indignatione omnia compleri coeperant: cum subito vndique et a tergo et a lateribus erecta plus minus triginta duo signa, <note><hi rend='italic'>In apertum proferunt se hostes.</hi></note> quae eatenus occultata fuisse ante demonstratum est, conspiciuntur. Quae cum provolassent, rectaque ad insequentem fugientes principem contenderent, fugientia signa pedem referre, infestisque signis sequenti obuiam tendere coeperunt. Concurrebant et a fronte hostium equites, rectaque in principis <note>Subintelligendum <hi rend='italic'>equites.</hi></note> ferebantur: qui novitate <note><hi rend='italic'>Furgiunt Principis equistes.</hi></note> rei atque inexpectato aduentu perculsi, non dubia fugae indicia praeferebant. Videbant enim et numero se premi, et vndique (ni se celeriter in latus apertum deiiciant)
<pb id='s333' n='333'/>
circumueniendos. Itaque et si durum videbatur nomen fugae rurpitudine maculare, maluere tamen et famae et nominis iacturam fugiendo facere, quam fortiter occumbendo patriam in periculum deuocare: arbitrantes maiorem publicae vtilitatis quam gloriae priuatae habendam rarionem esse, male honori studeri qui <note><hi rend='italic'>Principis varia consilia.</hi></note> multorum excidio videretur constitutus. Rebus ita constitutis Princeps qui inter pedites versabatur, diu in incerto habuit quid consilii caperet. Nam neque manere sine periculo, neque sine ignominia potuit. In altera parte erat gloriae studium, quod in iuuene principe tali patre nato fuisse feruentissimum, dubium non est, maxima praemia in spe victoriae, irae pudorisque vehementissimi adfectus: in altera maiores hostium copiae, equitum fuga, pugnae periculum. Haec illo volvente, vicit tandem gloriae studium obiectas difficultates, irae pudorisque stimuli pugnae pericula expugnauere. Transcurrit ergo equo concitatissimo ad equites, <note><hi rend='italic'>Oratio Principis reuocuntis suos in praelium.</hi></note> qui iam aliquot stadia fugiendo emensi erant, grauiter castigat, qui vix conspecto hoste maluerint turpiter et se et milites et patriam hosti prodere, quam fortiter pugnando et sibi laudem, Imperatori, militibus et patriae salutem conciliare.</p>
<p>Hortatur vt si non sui et patriae amore, saltem sacramenti religione permoti, in praelium redeant. Parum valuere optimi Imperatoris increpationes atque hortatus apud eos qui salutem potius in equorum celeritate quam in dextrae promptitudine posuerant. Redit ergo ad pedites, in orbem coire iubet omnes, quo aciei genere in tali euentu vtilius fingi aliud haud facile potuit. Ipse inter primos versari, compellare nominatim centuriones, administrare quae ad congressum spectabant, acuere virtutem dictis. Meminerint pietatis quae patriae, fidei quae duci sibi debebatur, sacramenti quo et diis et ipsi et patriae essent obstricti. Iam acierum frontes propemodum coierant. Canunt itaque vtrimque signa, attollitur coelo clamor virorum clangorque tubarum, tristissima tarantarae vox horribili sono <note><hi rend='italic'>Pugnae aliquantispes dubia.</hi></note> aures omnium percellit, audiuntur sclopetorum vtrimque tonitrua: fuitque is aliquantisper negotii status, vt nec paucitas multitudini cessura, nec multitudo paucitatem superatura videretur. Vt enim ab hostibus numero superabantur Brabanti, ita hostes animis et alacritate a Brabantis vincebantur. Erat quod Imperatorem attinebat vtriusque exercitus conditio propemodum aequalis, sed ratione diuersa vincebat Rosheymius multorum annorum bellico exercitio Principem. Vincebatur contra a Principe audacia, atque animi in rebus dubiis praesentia. Insidiis struendis, proditionibus machinandis ille natus, hic ingenue citraque fraudem conserendis cum hoste manibus a natura fictus videbatur. Hinc factum dum nec paucos cedere virtus, nec multos ab incepto desistere pateretur copiarum numerus, vt paribus animis, pari successu, aliquantisper dimicaretur, nec fugae aut victoriae indica ab alterutris praeberentur. Hinc Princeps vrget, illinc instat Rosheymius. Mouet hos causae quam sustinebant honestas, illos numeri amplitudo. Iactare hi Rosheymium diutina belli tractatione nobilem: illi Principem fortissimi patris filium fortissimum. Indignabantur hi a paucis multos, illi a praedonibus superai paucos.</p>
<p>Vt autem quae ad vicinos hostes sustinendos pertinebant a Prineipe prouisa erant diligenter omnia, ita quae ad eos quos exitum vici seruasse demonstratum est, pegasarios atrae armaturae milites reiiciendos spectabant, in tanta militum paucitate, in equitum suorum fuga prouideri non poterant. Hi concitatissimo cursu a fronte in Brabantos irruere, sclopetis trisulcis glandium maximam vim coniicere <note><hi rend='italic'>Ordines Brabantorum perturbantur.</hi></note> coeperunt. Hinc factum vt ordines armorum nouitate impetuque irruentium perculsi, confunderentur. Neque enim erant equites qui equitum irruptioni opponerehtur, nec in hos totius exercitus impetus dirigi ab vndique pressis potuit. Fuga igitur primum a paucis, deinde vt fit sequente multitudine paucitatem, ab omnibus copiis orsa est. Princeps quod videret se dissipatos ordines in vnum redigere, nec aduersus hostes vndique irrumpentes subsistere non posse, quem fortuna
<pb id='s334' n='334'/>
dedit exitum secutus, cum paucis elabitur. Narn caeteri priusquam quid ageretur <note><hi rend='italic'>Captorum numerus.</hi></note> cognoscere possent, vndique ab hostibus sunt circumuenti, qui deditione facta abiectis annis se hosti commiserunt, de horum numero alii alia adserunt, conueniunt omnes duorum milium numerum supergressos non esse. Erat hora a meridie circiter sexta cum generosissimus Princeps fortunae pressus iniquitate viam suam <note><hi rend='italic'>Status Antuerpia ad Principis introitum.</hi></note> sumtna difficultate ex hostium manibus extorsit, magis prosperae fortunae magisque propitiae occasioni conseruauit. Interim Antuerpiae varia de Principis fortuna ferebantur. Aiebant quidam Hoochstratanae arcis obsidionem ipsius virtute esse solutam, interfectam bonam hostium partem. Mox hunc cum toto exercitu ab hostibus caesum, hostes ea victoria elatos recta ad vrbem contendere: quae fama quo minus optata, ita propior vero fuit. Vrbs itaque tota non in luctum muliebrem, sed in virilem audaciam vlciscendique, non priuatam, sed publicam totius regionis iniuriam, cupiditatem soluitur. Iam regiohes omnes diligentissime attributam sibi stationem seruabarit, hostis aduentum atque obsidionem expectaturae. <note><hi rend='italic'>Principes vrbem ingreditur.</hi></note> Erant enim antea Senatu singula ita ad quemuis casum prouisa vt non admodum hostis videretur metuendus. Rebus ita constitutis superuenit Princeps non fugienti, sed triumphanti similis. Iactitabat dextram coelo miram quandam animi alacritatem prae se ferens. Confirmabat ciuium rumoris atrocitate de caede sua perterritos animos, atque in melioris fortunae spem erigebat. Libertus Turchius nescio quo casu itinere ab hostibus dicebatur retractus, nam cum Principe vrbem inuectus non est, sed horis aliquot post rediit. Sparsus erat huins singularis cuiusdam facinoris rumor in vulgus, quam quod verum sit autores eius viderint. Erant multi quibus ea res non parum displicere videbatur. Sed in hominem multis <note><hi rend='italic'>Hoftes Dammum appellunt.</hi></note> annis Brabantorum castris assuetum non cadebat suspicio sinistra.</p>
<p>Vix Principe vrbem ingresso, iam certissimis signis hostes aduenisse in pagum cui ab aggere qui olim mari obiectus in eo loco fuit Dammi nomen impositum, constabat. Distat hic non multis stadiis ab vrbe qua Septemtrionem respicit, Xythi coctura nobilis, ebriosorum, furum atque latronum, caeterorumque hominum malis artibus quaestum facientium receptaculum. Eo hostes itinere defatigati, quod crederent potus copiam ibi se reperturos, applicuerant. Audiebantur e moenibus (nam prospectum et nox et obiectae arbores quibus omnia totius ciuitatis suburbia obsepta erant, ademerant) in aedes vi erumpentes, ostia, fenestras et qua facillimus aditus in aedes videbantur, et calcibus et vectibus a cardinibus euellentes.</p>
<p>Caetera omnia omnibus agris et campis profundissime silebant. Nulla vsquam vox, nullus strepitus, nullus equorum hinnitus audiebatur: non rauca taratantarae vox, non classicorum, non lituonim, non comuum sonitus terribilis, et auditus paulo ante dum longius abessent, tympani sonitus conquieuerat. Nec minus in vrbe silentio pressa erant omnia. Oppidani cumsummo silentio stationes designatas seruabant. Mulieres prae foribus quaeque suis, lychno superiori limini adfixo contra incendia, quae a proditoribus metuebantur, incredibili taciturnitate excubabant: vt intelligas quanto periculum natura atque consuetudine sit violentius. Nusquam tota vrbe aut nolae aereae quarum pulsu ad laudes Deo offerendas certis noctis horis euocantur, quos religiosos vocant, audiri, nec horas aequalibus intervallis loqui, quod eo rerum statu prudentissime statutum ne certo tempore coniurati proditoresque, aut conuenire in eundem locum aut quicquam tentandi consilium capere possent, deinde ne euocatricis nolae qua ad consilia sua per vrbem euulganda vtebatur Senatus, pulsus, aliarum voce oboubilaretur. Erant praeterea profunda illa noctis silentia tanto terrori hostibus, vt ad cuiuslibet folii strepitum expauescerent, neque aut arma deponere vllo noctis tempore, aut libere expatiariextra ordines auderent: adeo vt tota nocte exploratores circum ipsa vrbis moenia consilia oppidanorum inuestigaturi reptarint, metuentes, aut de insidiis, aut de eruptione haberi tota vrbe consilia. Nec minus momenti ad hostium aduentum,
<pb id='s335' n='335'/>
ad suffoffiones animaduertendas id silentium erat habiturum, ita ut ne paucorurum quidem aduentus latere potuerit. Reptabat ad moenia quae sunt inter Cipdorpicam et Rubram portas ex vagis illis et praedonibus hostibus quidam: animaduersus est a moenium propugnatoribus ciuibus, rogatus quid homihis esset, cuius rei gratia ita furtim expaciaretur, compendio ad vtrunque respondit, nihil ipsorum aut quis esset, aut cur venisset, interesse. Quo responso cum quo animo esset, satis indicasse viderentur, ad loquentis vocem (nam audiri tantum in tenebris poterat) quidam a moenibus destinatis eo aliquot sclopetis, hominem qua humeris collum innititur glande feriunt. Nec destitit miser licet victus, maledicere. Sed cum minis atque imprecationibus et animam effauit. Auditae sunt eius iam corpore cum anima luctante voces, forti homine indignissimae. Ad futuros mox commilitones suos (quos fratres vocabat) a quibus idem percussoribus suis esset subeundum, quod iam ipse passus videretur. Circumibat tota nocte Marchio ciuitatis <note><hi rend='italic'>Studium Marchionis.</hi></note> Guilielmus Veruia, homo patriae ciuiumque suorurn amantiffimus, omnes totius vrbis custodias, oppidanos ad secuturos obsidionis expectatae labores perferendos animans, nominatim plerosque compeltans. Vt enim omnibus omnis conditionis hominibus innotuerat, ita et plerosque (quae est hominis populariras) nouerat. <note><hi rend='italic'>Oratio Marchionis.</hi></note> Meminerint patriae, libertatis, vxoris et liberorum. Meininerint optimo, Imperatore Carolo fidei datae. Meminerint huius in ipsos indulgentiae, atque plusquam paterni amoris. Turpissimum esse et se libertate, et fortunis omnibus ignavia propria spoliare: plusquam Scythicum amantissimam coniugem, parentes indulgentissimos, liberos dulcissimos, hosti barbaro atque immani obiicere. Qua fronte passuri sunt, non amagnae aut potentiae aut alioqui autoritatis eximio Principe sed a sicario abiectissimo, praedone ignobili se vinci. Non tantum indignum ea vrbis potentia, ea ciuium multitudine a sceleratissimis latronibus vinci, sed et obsideri. Esse exercitum talem a quo vt vinci turpissimum sit ita eundem vincere honestissimum. Facturos se non tantum Brabantiae rem vtilissimam, qui ea pestiferorum hominum fece eam leuassent quorum optimus aut proditor aut latro esset, sed et diis ipsis, quibus impietas odio esset, grauissimam. Eadem fuit et Coss. L. Vrsuli et Nicolai Schermeri in procurandis iis quae in eo rerum statu necessaria esse videbantur, diligentia, quibus a diis immortalibus nihil praesenti fortunae dari potuit vtilius. Erat enim vtriusque tanta rerum omnis generis cognitio, vt nihil addi posse videretur. Vrsulum decorabat multarum rerum vsus, frequens diutinaque negociorum ciuilium tractatio, quae cum tanta laude multos annos obierat, vt et ab Imperatore Carolo V. consulatus illi esset prorogatus, concessus et equitis aurati titulus, in rei prudenter consultoque gestae argumentum: homo proditionum tumultuumque consiliis inuestigandis discutiendisque natus. Sustinuerat hic humeris suis Rempublicam Antuerpiensem Flandrico tumultu ad rebellionem, <note><hi rend='italic'>Nicolum Schermerus.</hi></note> non imperii odio, sed maximae nationis exemplo spectantem. Schermerus praeterquam quod aliquot annos in Reipublicae administratione versatus erat, varia antiquitatis lectione instruebatur: qua re factum est, vt non minus in quolibet casu recta consulere quam strenua designare potuerit. Hunc non ambitio, sed virtutis admiratio, eruditionis splendor (quod iis praesentium temporum status irt quibus tumultibus atque bellis intricata sunt omnia opus esse videretur) Illustrissimae Hungariae reginae toriusque illius Augustissimi Senatus calculis ad consulatus honorem promouerant. Quo enim minus dignitatem ob literarum amorem sequebatur, eo <note><hi rend='italic'>Coss. ciuitatis clauum tenebant.</hi></note> magis ob virturis admirationem eam consequebatur. Hi velut ciuitatis clauum tenebant. Ad hoc quicquid ex reipublicae vsu esse putabatur vndique ab moenium praesidibus deferebatur. Ad hos in quolibet euentu refugium dubitantibus erat. Ab his rerum gerendarum consilia ad quamlibet fortunam capiebantur. Confluebant vndique ad hos non aliter quam olim ad Delphicum illud toto orbe nobilissimum oraculum homines, in rebus dubiis consilia, in adflictis solatia quaesituri.
<pb id='s336' n='336'/>
Excubabant cum his aliquot alii qui consilio maxime pollere videbantur clarissimi <hi rend='italic'>Godenardus Stercius. Ioan. Vuervia. Michael Heydanus. Guilielmus. Molitor.</hi> viri, Praetor vrbanus (<hi rend='italic'>Amptmannum</hi> vocant) Godenardus Stercius, ad id officii Imperatoris Caroli fauore (in cuius aula cum summa laude aliquot annos versatus fuerat) euectus. Et Ioannes Vueruia vrbis praefectus, Schultetum vulgo nominant. Cum his ciuitatis quaestores, Michael Heydanus auitae nobilitatis atque virtutis exemplar, cuius cum alias saepe tum hoc tumultu multa eaque clarissima in rempublicam nostram extiterunt merita: Guilielmus cui a clauae insignibus quibus aedes eius notantur claua cognomen vulgo inditum, homo ad ciuitarem structuris ornandam muniendamque ingenio adpositissimo. Heymricus Laurentius vir et probitate, et pietate, consilioque minime sinistro conspicuus. Eadem erat et iis qui a secretis vrbis erant statio commissa, maxime iis qui consilio suo ciuitati laboranti alicui vsui esse videbantur. In his erat Cornelius Graphaeus in Europa exceptis paucis, celeberrimi nominis, in Belgica maximi ingenii poeta, olim officio ignominiose per atros quosdam amotus, nunc cum dignitate summa per bonos Vrsulo et Dilpho Coss. eidem restitutus. Et Petrus Wesebecius vir exactissimi iudicii, consilii summi, promptissimae facundiae, ingenii festiuissimi atque ad omnia versatilis literatorumque cultor summus, cuius opera non parum argumenti nobis ad scribendum suppeditatum esse libenter agnoscimus. Non praetereundus Guilielmus Ritius, non Cornelius Dycius, ambo corporis firmitudine non minus quam animi praestantia valentes. Caeteri omnes aut patres aut patricii ordinis homines, qui aut dignitatis aut authoritatis nomine commendabantur, aut vallorum propugnatoribus aut sagittariorum collegiis, quae ad forum stationes obtinebant, erant praepositi. Est in ciuitate Sclopetariorum iuratorum collegium multis iisque fortibus viris constans. Est et aliud gladiatorum. Sunt et duo collegia iurata eorum qui arcubus chalybeis vtuntur. Horum antiquissimi olim Brabantiae Duci satellites erant, hunc si quo illi in proximas ciuitates iter esset, magnifice et dignitatis et periculi vitandi nomine deducebant: quem deinde eius ciuitatis ad quam appulerat Dux collegium exceptum, vlterius quo contenderet, sequebatur. Secundum nostra memoria institutum, et numero et praestantia non multum antiquiori impar. Eorum quoque qui arcubus ligneis (manuarios vocant) vtuntur, itidem duo erant collegia. Omnibus his iussus est praeesse Franciscus Dilphus, imperatoriae prorsus dignitatis homo, qui consulatum ante annos non multos et cum Vrsulo, et Spania summa cum laude obtinuerat. Omnia haec collegia stationes suas ad forum maximum habebant, subsidio laborantibus moenium propugnatoribus, futura. <note><hi rend='italic'>Opificum collegia ad forum in tumultu concurrere solent.</hi></note> Opificum erant et multa collegia, qui ad curias certas in quolibet tumultu confluere solebant, mittendi deinde quo aut periculum, aut rei bene gerendae occasio vocarent. Quod autem huiuscemodi institutum non admodum praesenti negotio conuenire iudicaret Senatus, decretum est, vt regionatim excubiae in moenibus haberentur, attribuerentur cuique regioni ex magistratu qui maximae viderentur authoritatis, atque in Rempublicam fidei. Diuiditur autem tota vrbs in regiones, siue vicos, siue insulas vocare malis, duodecim. Prima, forum maximum atque hinc circumiacentes plateas, maxime qua et Occidentem et Meridiem spectat vsque ad Groeneburgicam portam complectitur. Haec quod vt ordine prima, ita et numero maxima esset, vallum quod est inter Groeneburgicam portam et eam quae a virginum sacratarum coenobio extra eam non longe tunc posito nomen habet, seruabat: qua parte maximum videbatur imminere periculum ciuitati, quod non procul ab eo loco munitissimum esset Carthusiensium monasterium, quod contra ciuitatem a natura et collibus, dumis et arboribus ita obseptum erat, vt facillimus illinc in subiectam ciuitatem pateret prospectus, commodissimumque locum bombardis hostium in vrbem dirigendis praebere videretur. Erat deinde superiore anno eiusdem portae vestibulum, dum nihil minus quam bellum expectamus ad nescio quem vsum dirutum, ita vt negotio minimo porta accessum ad vrbem
<pb id='s337' n='337'/>
hostibus datura putaretur. Hanc commoditatem quod hostes neglecturi non viderentur, <note><hi rend='italic'>Adrianus. Petrus Vledingi.</hi></note> factum est vt primae regioni quae et dignitate et numero ciuium caeteras vincebat, hic locus attribueretur. Praeerant huic Adrianus et Petrus Vledingi fratres, vt quos eatenus necessitudo copularat, periculum non disiungeret.</p>
<p>Secundae regioni attributum est id interuallum quod est inter portam a virginibus sacris dictam, et eam cui Diuus Georgius praesidet. Sequebatur haec Arnaldi Scuti hominis diutina magistratus functione, et senectutis reuerentia venerandi et Ioannis Happardi, qui ante annos non multos quaesturam obtinuerat, Senatum sua praesentia saepius honestarat, imperium.</p>
<p>Hunc locum excipiebat regio tertia cuius fidei concreditum erat vallum vsque ad coriariorum turrim quae aequali propemodum interuallo, et a Diui Georgii et Cipdorpica portis distat.</p>
<p><note><hi rend='italic'>Gabriel Triapanus.</hi></note> Hanc in officio continebat Gabriel Triapanus vir prudentia summa, quam et multarum rerum vsus et senectus illi addidit, suscipiendus.</p>
<p><note><hi rend='italic'>Aluarus Almarassius.</hi></note> Officii collegam habuit Aluarum Almarassium mira et oris et corporis dignitate reuerendum.</p>
<p>Sequebatur deinde quarta regio quae id loci quod inter turrim hanc et Cipdorpicam <note><hi rend='italic'>Ioan. Crombachius.</hi></note> portam erat praesidio tenebat. Quae ad hanc in officio continendam pertinebant, administrabantur a Ioanne Crombachio cuius fides animique magnitudo dum in Pannonia sub Caesaris Caroli V. signis contra Turcam militaret multis exemplis enituere, vbi talem se gessit vt equitaturae aureae ornamenta virtute sua mereretur. Consulatum cum Cornelio Spangia superiore anno non minus foeliciter quam fideliter administrarit. Praefecturae huius collegam habuit Iacobum, cui a ligneis malis cognomen inditum est, nuper ad rempublicam admissum vt corpore paruum; ita animo, ingenio et literis maximum. Excubabat cum hac regione natio Hispanica multis clarissimis fortissimisque viris tum et militibus non paucis quos proprio aere stipendiabantur, suffulta. Regioni quae ad forum boarium conueniebat, adsignata erant moenia quae Cipdorpicam portam a Rubea separabant. Huius administratio Cornelio Berchemio et Cornelio Happardo, vt nomine, ita et nobilitate aequalibus, erat attributa. Ex horum moenium opposito aliquot stadiis vltra templum Diuo Willebordo tunc sacrum in loco decliuiori inter Damnium, et Burgerhoutum stationes suas hostes habebant, quod is locus natura contra Bombardarum ictus videbatur munitus, nec ob angustias pauci a multis circumueniri possent. Est enim via non multos passus lata, et aggeribus obiectis, et campi accliuitate qua vrbem spectat ita formata, vt tutas prorsus latebras delitescentibus praebeat: qua Merxheimium spectat, pratis aqua intectis vndique cincta, vt nec aut a tergo, aut a fronte irruptiones vllo modo putarint sibi expectandas. Is locus a figulis, qui aliquando ob materiam fingendis testaceis vasis aptam eum inhabitasse <note><hi rend='italic'>Hostium statio.</hi></note> creduntur, ollae angulus vulgo dictus Ollae. Desidebat hic obseruatrix copiarum pars. Caeteri non procul partim ad Breschotum partim Merxheimio in loco aperto atque expedito vbi eius pagi senatus scelerum poenas a aceleratis exigit, consederant, qui via recta ad moenia haec quae Berchemius atque Happardus seruabant, respiciebant. Itaque propter hostium viciniam et commoditates quam plurimas quae hostem ab ea parte expectandum minitabantur, iussae sunt negotiatorum nationes quatuor ea moenia seruare. Collem qui a Cipdorpica primus occurrit, servabant, Angli. Secundum Itali. Inde qui rubeae portae vicinus est Lusitani. His succedebant Germani. Spectata sunt eo tempore summa omnium negotiatorum in hanc rem publicam fides atque officia, maxime Italorum qui propriis pecuniis trecentos milites stipendiabantur. Obtinuit hac in re primas Saluiatorum qui eo tempore Lirensem aulam habebant, integritas atque fauor, qui licet ante paucos menses vrbis incolae esse coeperint, tantam tamen reipublicae praestiterunt fidem, vt maiorem non potuerint, etiamsi multis annis in eius gremio coaluissent acquieuissentque.
<pb id='s338' n='338'/>
Aluit et aliquot institor Lusitaniae Regis et Germanicae nationis Foccardi, et Welseri: deinde Erasmus Schetus vt nomine et diuitiis celeberrimus, ita virtute maxime conspicuus negotiator, Casparis Scheti Homericae Iliados dedicatione non minus quam ingenio literisque magni, pater.</p>
<p>Erant cuilibet Nationi sui Duces, Centuriones, Decuriones, erant et sua signa, et tympana, gliscebat inter eos studium et aemulatio inuicem apparatu bellico superandi, qua re factum est vt omnes ita fuerint instructae, vt nihil quod ad fidem et studium in rempublicam ostendenda pertineret vsquam potuerit desiderari. Rubeam portam excipit ea quae a luto nomen habet. Moenia quae inter eas sunt praesidio <note><hi rend='italic'>Guilielmus. Halmalus.</hi></note> seruabant Guilielmus Halmalus, summae solertiae atque maximae in senatu authoritatis vir, qui vt Amptmanni officium multos annos cum multorum bono <note><hi rend='italic'>Guilielmus. Ranstius.</hi></note> ita cum paucorum offensa administrauit. Adiungebatur huic eiusdem nominis Ranstius militaris rei longo vsu callentissimus, et animi magnitudine et corporis heroici dignitate longe eminentissimus.</p>
<p><hi rend='italic'>Heymricus Berchemius. Ioan. Roecoccius. Ioannes Heyydanus.</hi> Proxima moenia quae Pisternensem portam attingunt, habebant Heymrichum Berchemium antiquae nobilitatis hominem, et Ioannem Roecoccium optimorum parentum filium optimum.</p>
<p>Totus deinde is tractus, qui ab ea porta ad Scaldem pertinet, vbi pons est Hartmanni Hacii dictus, Ioanni Heydano attributus est, cui praeter vitae integritatem, quae non parum fauoris illi apud bonos quosque conciliarat, et patris optimi memoria quae apud bonos quosque est sacrosancta, multum apud plebem illi fauoris <note><hi rend='italic'>Cornelius Vossius. Ioannes Moderuennius. Guilielmus Immerselius.</hi></note> atque gratiae adposuit. Fungebatur cum hoc eodem officio Cornelius Vossius Senatoriae dignitatis homo, et corporis et animi magnitudine praestans. Excipiebant hos Ioannes Nederuennius corpore ea animi pietate digno, et Guilielmus Immerselius. Horum ditio ponte iam dicto et foro piscario continebatur.</p>
<p>Ab hoc loco vsque ad portum qui a Cereuisia nomen habet, praeerant Petrus Halmalus, diutina magistratus tractatione non minus quam splendore domus nobilis, et Gelasius Asselerus ad virtutis admirationem superioribus annis ad reipublicae munia protractus. Regio vndecima obtinebat loca proxima vsque ad portum diui Ioannis. Habuit haec praefectos Valderum Immerselium, corpore quidem exiguum, sed pectoris celsitudine atque animi praestantia magnum. Et Ioannem Eyndensem non minus consilio quam aetate maturum. Restabat tantum id spacii quod est inter hunc portum et portam Croneburgicam. Commissum erat id Ioanni Delpho senectute et prudentia eminenti viro, et Cornelio Lyrano Marchionis Nicolai Lyrani optime de republica nostra meriti, filio. Erant et cuique regioni, praeter praesides hos, centuriones, pro numero ciuium aut plures aut pauciores, quorum quisque decem decuriones suo regebat imperio. Decuriones suo praeerant contubernio: qua disciplina nihil magis potuit reipublicae salutare excogitari. Praesides centuriones obseruabant. Centurionibus curae erat de decurionibus, Decuriones nouem eos qui suo suberant imperio in officio continebant: ita factum est vt ne pauci quidem oppidani clam consulibus abesse loco sibi designato potuerint vsquam. Haec vrbis disciplina fuit ad hostium accessum, neque remissa fuit antequam libera ab hostium metu esset. Ad hunc modum constituta ciuitas diem cupida expectat, quo certi quid de hostium consilio e speculis exploratoribusque cognoscere queat. Et iam Titoni croceum liquerat cubile Aurora, vehehantque roseum diem aurato curru solis equi, cum hostes quos post templum Divo Villibordo sacrum consedisse iam ab initio dictum est, subiectos campos occupant. Volitabant per omnes eius tractus semitas praedabundi, non quidem turmatim, sed palantium more, ne bombardarum ictibus feriri possent. Eiaculabantur enim oppidani tantam continuo sphaerarum bellicarum vim, vt ictus vitare nullo modo potuerint gregatim incedentes. In campis templi cuius paulo ante meminimus proximis, molendina erant non pauciora quindecim, quod is locus
<pb id='s339' n='339'/>
ob altitudinem libertatemque ventorum iis statuendis idoneus videretur. Haec ascensu non aliter quam multorum dierum inedia emaciati certatim superant, convertunt horum alas ad ventum, expandunt vela. Confluunt vndique ad templum, hoc rapinas impias atque prophanas in fano deposituri, quasi non satis sit furto atque sacrilegio se contaminare, ni et deorum contemptus accederet. Haec cum e moenibus prospectarent oppidani, viderentque templum in quod Deo vota oblaturi pii conuenire solent, furum atque latronum factum esse receptaculum, impietateque iam prophanorum hominum contaminari, nec ei parcendum esse duxerunt: maxime quod ex eo non parum incommodi ab hostibus vrbi inferri poterat. Erat enim muro satis firmo vndique munitum, deinde turrim habebat et firmitudine et altitudine admirandam quam ad cognoscenda sua consilia ad prohibendos e moenibus propugnatores, sphaerarum iactu maximo vsui hostibus futuram animaduertebant. Excussus itaque est bombarda globus ferreus aliquot librarum pondere, tanta vi ut et murus qui templum ambibat perrumperetur, dissiparentur templi valuae, rumperetur deinde pila lapidea, cui operis structura innitebatur, videreturque templum totum corruiturum. Sunt qui dicant aliquot hostesqui turmatim eum locum insederant, eiusdem globi impetu extinctos, quod fugientium e templo pauor satis edocuit. Iam certa videbatur Coss. atque Senatui vrbis oppugnatio expectanda, ei rei vt prospiceretur, iussae sunt omnes totius ciuitatis matronae (nam viri moenia seruabant) aut ancillas, aut seruos sportis ligonibusque instructos, ad muros ablegare, quorum opera muri terra altius egesta contra tormentorum vim munirentur. Spectata fuit horum tanta alacritas, vt vallum quibusdam in locis ad murorum altitudinem consurgeret, quibusdam fornices totos paucis horis aequaret. Conuehebantur vndique vasa ingentia quibus merces asportandae includi solebant, conuehebantur tota plaustra sarcinis lana oppletis onerata quae omnia humo iniecta adeo condensabantur, vt machinis bellicis non excipiendis tantum, sed et repellendis idonea putarentur. Incredibile dictu paucarum horarum spacio, iuuentutis studio moenia eam induisse firmitudinem per tantum vrbis circuitum quae toto eo tempore quo obsessa est ab hostibus ciuitas, sufficere ad sphaerarum iactus excipiendos sit visa. Nec muri tantum terra ingesta exaequabantur, sed et vallum ipsum inferiori instruitur ambitu, qui muris disiectis tutas oppidanis stationes praeberet. Recipiebant eo tempore moenia a portis tantum propugnatorum accessum, caeteris partibus omnibus aut praecipitiis erant inaccessa, aut hortis amoenissimis impedita, quae res cum non parum incommoditatis ad sustinendos hostium impetus ad opem laborantibus serendam esset habitura, praecipitia eodem iuuentutis feruore in molliorem accessum expanduntur, disiiciuntur hortorum impedimenta, et quae ad paucorum voluptatem olim comparata erant, ad communem referebantur defensionem. Locis plus minus quadraginta ad viae compendium perrumpuntur privata aedificia, per quae gradibus ex ligneis perticis factis, in moenia ad quemuis casum ascenderetur. Comportabant vndique in moenia ex viarum stratis exemptas silices mulieres, quin et vasis detractorum vinculorum stupa atque pice materia ad excipiendum ignem aptissima obuolutorum, tanta certatim vis comportatur, vt totae turres excipiendis iis longe impares sint repertae. Infigebantur itqaue terrae altissimi pali qui ad summum culmen vltra aliquot cubitos iis circumuinciebantur, eratque mulieribus tantus animorum feruor vt ne in viris quidem maior ad repellendum hostes debuerit desiderari. Dum autem haec geruntur mittitur per Cipdorpicam portam hostium caduceator <note><hi rend='italic'>Hostium caduceator. Oratio caduceatoris.</hi></note> quod caeterae fere omnes terra aggesta inuiae essent. Proponit missum se et Holsatiae Ducis et Galliae Regis nomine, vt deditionem offerat: non dubitare se quin oppidani eo sint animo qui pacem quam bellum malint. Spectent praesens periculum quod non periculo, sed commoditate vitare liceat. Iudicent satiusne sit ciuilitate sibi prodesse quam pertinacia fortunarum omnium et capitis discrimen
<pb id='s340' n='340'/>
accersere. Coniunctas esse duorum potentissimorum regum et Daniae et Galliae vires, quorum vtriusque tanta vbique esset potentiae existimatio, vt non ciuitates tantum, sed et regiones solo nomine esset territura. Copiarum Ducem esse Martinum Rosheymium, non minus longo militiae vsu, diutinaque armorum tractatione quam victoriarum numero longe nobilissimum. Imperatorem aut vndis in Argeirensi expeditione oppressum, aut in littus delatum animi aegritudine supremum clausisse diem. Atque vt maxime inter viuos agat, non posse ab eo aliquid praesidii exspectari, vtpote qui a Gallia numerosissimo exercitu oppugnetur, longiusque absit quam qui paucorum dierum itinere laborantibus subsidio venire possit. Consulant fortunis suis, consulant et suae et suorum saluti, efficiantque ne maiorem fidei Imperatori datae, quam propriae incolumitatis rationem habuisse videantur. <note><hi rend='italic'>Responsum caduceatori datum,</hi></note> Responsum est ex communi totius Senatus decreto atque plebis sententia: Videri sibi mirum tantae vrbis autoritatem adeo ipsis contemptui esse, vt non aut Rege aliquo, aut alioqui magnae potentiae homine Imperatore: sed latrone sceleratissimo Duce, eam tentare aggrediantur. Esse se eo animo qui fidem Imperatori optimo datam nulla quantumuis graui imminente necessitate, prodere velint. Frustra ad terrorem, Galliae Regis et Holsatiae Ducis authoritatem proponi apud eos, qui praeter Imperatorem agnoscant neminem. Rosheymii latronis nomen quod ad terrorem productum erat, maximo sibi solatio esse. Non dubibitare se quin eius latrociniis finem, si quid tentet, dii immortales sint imposituri. Imperatorem mortuum citius euigilaturum quam aut Holsatio aut Gallo conueniat. Externis auxiliis nihil sibi opus esse, quibus non tantum copiae sint ad defendendam vrbem, sed et ad acie in campo dimicandum. Non videre se quomodo et sibi et fortunis suis et liberorum saluti sint consulturi, si optimi Imperatoris abiecto imperio, aut tyrannos aut latrones admittant. Experiantur tantum quid aut Holsatii aut Galli authoritas, aut Rosheymii victoriae. possint. Nulla interim vrbis pars quae hostern spectabat aut quae eum contingere glandibus bellicis credebat, vel minimum tempus ab eiaculatione intermittebat. Tonabat vndique coelum, videbantur disrumpi vndiquaque nubes, fulmina irata coelo deiici, remugiebat citra intermissionem sonitus reuerberatione aër, concutiebantur velut terraemotu <note><hi rend='italic'>Senatus providentia.</hi></note> aliquo vicina omnia. Exterritus se intra alueum condebat Scaldis. Senatus interim vt reipublicae rationes quam firmissime stabiliret, euocarat e Flandria quae Scaldi adiacet M. et CC. milites, qui vrbi praesidio et ciuibus refocillationi in excubando essent. Erant agrestes corporibus prorsus giganteis, sed inermes. Apparuit eo tempore mira Senatus huius nostri prouidentia, qui inermem eam multitudinem, armis ad id repositis ita instruxit, vt praeter nomen militum nihil requiri posse videretur. Deerant hastae. Allata sunt mox harum aliquot plaustra in forum, proiectae in medium cuique quae sibi habilissima videbatur arripere licuit. Data sunt sclopeta ex publico iis qui vti nouerant. Nec hi tantum sed tenuiores ciues armis idoneis reipublicae sumptu instructi sunt. Nocte ea quae Mercurii diem sequitur multa et priuata et publica fana et prophana aedificia in suburbio incensa sunt, vt et hostium insidiae flammae luminibus proderentur, et obsidendae vrbis praecluderetur oportunitas. Fuit id durissimum Senatui suorum opes flammis cremare, sed quid non extorquere potuit extrema totius ciuitatis atque adeo ciuium omnium vitae necessitas. Inter Diui Georgii portam et Cipdorpicam, collegium erat virginum sacrarum (Nonnas vocant) non multis passibus ab vrbis moenibus e regione cataractae pensilis cui firmissima arx ante annos non multos erecta innititur, quae eo consilio constructa erat, vt si id collegium ab hostibus occuparetur aliquando, ex hac in eos ardentes globi coniicerentur, quibus ab accessu prohibere possent. Totum hoc incendio aboletur. Cadunt arae diuis sacrae, cadunt et horum imagines, nec diui tonantis effigiei impiae flammae pepercerunt. Sortitur et collegium id virginum sacrarum quod erat ex opposito portae quae ab iis nomen etiamnum
<pb id='s341' n='341'/>
retinet, eundem euentum: prospectabant haec e moenibus oppidani quorum nonnulli dolorem in lachrymis, plerique in iram atque vltionem hostium effundebant. <note><hi rend='italic'>Oppidant efflagitant portas aptriri.</hi></note> Efflagitabant etiam conuitiis portas aperiri. Ferendum non esse tantam ciuitatem non a militum: sed praedonum, proditorum atque sacrilegorum exercitu obsideri, non regibus, sed proditoribus Ducibas. Posse vel sextam oppidanorum partem ei furori obuiam ire. Coss. atque Senatus (qua erant prudentia) reputantes quantum momenti in eius vrbis fideli atque diligenti custodia positum esset, quae opibus et authoritate totius Europae esset nobilissima atque in cuius expugnatione non Brabantiae Flandriaeque solum, sed omnium regionum Caesari parentium victoria posita esset: maluerint continendo ciues suos intra moenia, ciuitatis saluti prospicere, quam emittendo portis eos et hosti obiicere, et publicam salutem in <note><hi rend='italic'>Eruptiones quando locum babeant.</hi></note> periculum vocare. Norant enim satius esse cum ignominia ciuitatem tueri quam cum gloria eandem pessundare. Eruptiones non nisi rebus desperatis in extrema necessitate hominum esse non fortium, sed temerariorum: qui non consilio, sed furore dimicant, Stultum esse dubiam martis aleam subire, vbi pace frui liceat: maxime aduersus eos hostes, qui vt cum multa gloria vincere, ita propemodum cum dedecore vinci potuerint. Non debere fures, praedones, atque sacrilegos bonorum ciuium manu cum gloria occidi, sed aut in rota aut cruce a carnifice cum ignominia strangulari. Discussis tandem tenebris solis orientis radiis, emittebantur crebro portis, maxime iis quae hostem spectabant, ciues aliquot, vt quid hostes in animo habeant, cognosci queat. Videbantur enim e moenibus totum eum campum qui a Willibordo nomen habet peruagari, nunc dumis arboribusque quibus is locus munitissimus erat se tegere, rursus ex latebris in apertum se dimittere, quae res aut suffossiones aut vallorum erectiones videbatur minitari quae propter arbores obiectas non e moenibus, sed per exploratores emissos cognosci poterant. Toto hoc die eadem fuit oppidanorum disciplina, quae ad hostium aduentum fuesat. Seruabant regionum praesides accurate loca sibi designata. In officio persistebant iaculatorum iuratorum quos ad forum consedisse dictum est collegia. Periclitantis vrbis clauum tenebant Marchio, Consules atque Praetor cum iis quorum ante meminimus. Emittuntur vndiquaque ex moenibus turribus atque portis in hostem globi, curatur ne quid in vrbe a proditoribus inferri discriminis posset. Examinantus omnes totius vrbis tabernae popinariae, oenopolia atque diuersoria publica, <note><hi rend='italic'>Animus oppidanis crescit: Excidunt hostes spe oppugnanda.</hi></note> nihilque praetermittitur quod ad compescendos intra moenia proditores, ad arcendos e moenibus hostes spectare videretur. Ab eo tempore animus oppidanis crescere, hostibus alacritas diminui coepit. Siquidem vt viderunt proditionis consilia discussa, coniectos eius authores in vincula, nusquam tota vrbe enasci incendium, et vrbi in horas recentia aduenire auxilia, tantam bellicarum machinarum vim in muris et turribus et portis dispositam, nec die nec nocte ab eiaculatione globorum ictibus tempus vllum intermitti, prodire se nusquam posse quin globorum ictibus mox feriantur, ad saniora obsidionis soluendae consilia animum <note><hi rend='italic'>Oppugnatio sunulata.</hi></note> adiicere coeperunt, quae vt occultiora essent secundo die ab Iacobi festo, non procul a porta rubra aliquot signa praecedente terribili taratantarae cantu, cui concitatiores tympanorum bombi admiscebantur, velut mox vsbem assulturi erexerunt. Contorta est eo tanta bellicarum sphaesarum e moenibus multitudo, vt prae fumo clarissimo die sol conspici multis in locis nequiuerit. Qui ad Chroeneburgicam portam stationes habebant oppidani, audito hoc assultus futuri apparatu, ad Senatum referunt de incendendo Carthusiensium collegio quod extra eam portam situm esse ante demonstratum est, quod maximam oportunitatem oppugnandae eminus vrbis, ob situm, munitionesque firmissimas habere videretur. Proponunt iniquum esse ob paucorum ambitionem, totius ciuitatis fortunas periclitari, non debere id collegium ab ea fortuna immune esse quam iam tot splendidissima ciuitatis suburbia, denique duo virginum sacrarum coenobia essent sortita. Si
<pb id='s342' n='342'/>
praemonstratensi coenobio quod Michaelitarum vocant, intra vrbis moenia sito, tantum loci ademptum sit, quantum ad ciuitatem ea parte defendendam sufficeret: iniustum esse hoc ab ea fortuna prorsus liberum seruari, quod non tantum ad oppugnandam vrbem, sed et intercludendam eandem caererarum ciuitatum auxiliis atque commeatu locum maxime haberet oportunum. Caeteros commo dius fortunam suam perpessuros, si eandem cum multis aliis haberent communem. Id ni fiat minitantur se moenia eo in loco deserturos. Non enim posse se ciuitatem eam defendere, cuius saluti paucorum detrimentum praeponatur. Iniectae sunt ergo et in hoc faces, non paucorum odio, sed commodandi communi ciuitatis saluti studio. His studiis eo die transacto, superuenit nox quae cum oportuna videretur hostium tormentis bellicis vrbi admouendis, quae luce ob globorum qui ex vrbe emittebantur multitudinem nullo modo admoueri poterant, cauetur ne tota nocte vllae eiiciantur bombardis sphaerae, ne earum sono hostium coepta vllo modo obnubilarentur. Taciti iubentur omnes stationes suas obseruare, auremque subinde ad hostes admouere, quo strepitus equorum bombardas aduehentium exaudiri commodius posset. Silent in vrbe omnia. Nusqam aut bombardarum tonitrua, aut tympanorum bombi aut alioqui paucorum strepitus audiebatur: quod silentium eo fuit hostibus admirabilius, quo ante tumultuosiora fuerant omnia. Aliis deinde affectibus ex aliis vt fit mentem tentantibus, <note><hi rend='italic'>Hostes fugam cogitant.</hi></note> quum et suam paucitatem et ciuitatis amplitudinem apud animum suum reputarent viderentque in proditione qua maxime freti audaciam tentandae vrbis conceperant nihil subsidii esse, et sceleribus iam animos ipsorum conscientiae flagello exagitantibus, et fugam caedemque et quae his atrociora erant minitantibus, dum machinas admouendas expectamus, hostes de amouendis iis cogitant, tum eos accessuros propius putamus, illi de discedendo consilia capiunt. Erat noctis hora quantum nobis ex syderum motu videbatur (nam horologia toto eo tempore quo vrbem accesserant hostes prosus muta fuerant) circiterprima, cum subito flagellorum <note>Nocte ultima creduntur hostes ad urbem accedere.</note> quibus equi ad laborem incitabantur verbera ex moenibus audiri, excitari pedum equorum laborantium plausus non procul Dammo, quod non multos passus ab vrbe distabat) nam in tanto silentio ne minimus quidem modus latere potuit) oppidani qui inter Cipdorpicam et Rubram portas excubabant (hi enim hostibus maxime vicini erant) haec e moenibus audientes, cum non multas ante horas de oppugnatione futura rumor per totam ciuitatem sparsus esset, ad sustinendos hostium impetus sese accingere, monereque eos qui bombardis praeerant, vt eo vbi is tumultus audiebatur, globos dirigerent. Caeteris moenibus omnibus ad quae is strepitus non peruenerat altissimum erat silentium. Exonerata fuit igitur in eum locum, in quo is strepitus audiri videbatur bombarda, quae et ob noctis ciuitatisque silentium tanto fragore pertonuit, vt coelum ipsum ruere videre videretur Hoc sonitu excitati caeteri omnes machinarum praefecti, quod non frustra exoneratam hanc putarent ab ea parte qua hostes castra habebant, immisso igne non in ventos, sed in regionem eam quam hostes tenebant, tormenta direxerunt, ita factum, vt vnico momento plura CCC. in hostes sint exonerata. Vagabatur eo tempore per totam ciuitatem fama, hostes moenia ea occupasse quae sunt inter Pisternensem <note><hi rend='italic'>Fama sparsa de expugnatione urbis.</hi></note> portam et eam quae a luto nomen habet, cuius famae non dubium est quin proditores authores fuerint. Itaque nola maxima cuius signum in rebus dubiis obseruabatur, tristi atque lugubri sonitu totam ciuitatem personabat. Regionum earum praesides quas ad Scaldem excubasse dictum est, agmina sibi concredita versus ea loca agere, quae ab hoste occupata dicebantur. Audiebantur ciuium mutuo se adhortantium voces. Iaculatorum iuratorum collegia acie instructa forum seruabant eo properatura quo vrbis periculum vocasset, ita de hostibus profligandis cogitamus, qui iamdudum solo vrbis aspectu moti fugam meditabantur. Promouerant enim machinas bellicas non ad vrbem, vt e moenibus fieri putabant oppidani,
<pb id='s343' n='343'/>
sed ad fugam capessendam. Videbant eam enim Coss. atque Senatus prudentiam, quae proditioni structae facile consilio obuiam esse itura, et eam oppidanorum alacritatem atque vigilantiam, quae tantulis copiis expugnari non posse videbatur. Itaque sub auroram hostes (quod noctis insidias metuerent) castra movere, non dissimulanter fugam arripere coeperunt, relinquentes vrbem inexpugnatam, ad quam expugnandam tot annis omnes impias proditionum cogitationes atque consilia adhibuerant: Non potuit eos florentissimum Galliae regnum, non Holsatiae atque Cliuiae Ducum authoritas, contra vrbis amplitudinem fulcire. Qui vrbem oppugnaturi venerant, solo nomine, sola authoritate, solo eius aspectu in fugam coniiciuntur: multorum annorum proditiones extemporaneis Coss. atque Senatus nostri consiliis expugnantur. Incenditur post fugam ab hostibus circumforaneis Merxheymium. Incenditur Dammum. Incenduntur aedes multae extra portam rubram et Cipdorpicam. Omnes eae molae quas in campo, qui Willebordi templum cingebant, erectas fuisse demonstratum est, incenduntur. Erant negociatoribus Antuerpiensibus plerisque splendidissima circum vrbem praedia, haec omnia maxime quae Septentrionem et Orientem spectabant, incendio abolita sunt. Profecti deinde per locum qui a figulis nomen habet per Burgerhoutum, omnia incendiis atque rapinis miscuerunt. Hinc Ranstum, deinde Lyram praeterlegunt: a cuius oppugnatione multitudine globorum ignitorum deterriti Dusflam petunt, qua non sine maximo detrimento depopulata Louanium contendunt, certam eius expugnationem credentes, a quo et telorum missu reiecti, Gallicobrabantiam praedabundi peruagantur. Hinc non paucis acceptis vndiquaque vulneribus, Galliam nunciaturi Gallo suas victorias ingrediuntur. Ad hunc modum clarissima Antuerpiae ciuitas, primum Deorum immortalium ope, deinde Coss. atque Senatus consilio, ciuium concordi alacritate atque virtute, et contra clandestina proditionum consilia, et apertam hostium vim Caroli quinti, Imperatoris imperio seruata est incolumis.</p>
</div3>
<div3 id='FrRS.01.17.04' n='4' type='section'>
<head>GELDROGALLORVM GRASSATIO IN LOVANIENSES, PER MARTINVM A ROSHEIMIO AB EXIMLE SPEI ADVLESCENTVLO FLANDRO POSTERITATI PRODITA 1542.</head>
<lg>
<l><hi rend='italic'>IAm modo complerat dignas carbone Calendas</hi></l>
<l><hi rend='italic'>Mensis ab Augusto Caesare nomen babens,</hi></l>
<l><hi rend='italic'>Sordida colluuies nebulonum Principe Gallo</hi></l>
<l><hi rend='italic'>Cum fremeret contra nobile Louanium.</hi></l>
<l><hi rend='italic'>Haec igitur paucis narranti prima sororum</hi></l>
<l><hi rend='italic'>Cultori fer opem Calliopeia tuo.</hi></l>
<l><hi rend='italic'>In Mare condiderat sese Phoebeius orbis,</hi></l>
<l><hi rend='italic'>Alternas Luna iam subeunte vices:</hi></l>
<l><hi rend='italic'>Idcirco vigiles somnum petiere diurni,</hi></l>
<l><hi rend='italic'>Nocturnique recens turba subiuit onus,</hi></l>
<l><hi rend='italic'>Nox ruit inuoluens densa caligine coelum,</hi></l>
<l><hi rend='italic'>Lucifero nec adhuc cura laboris erat:</hi></l>
<l><hi rend='italic'>Sed tamen indicium vicinis fecit ab aruis</hi></l>
<l><hi rend='italic'>Flamma, quod a muris non procul bostis erat.</hi></l>
<l><hi rend='italic'>Sueta dies festos ornare, tonantia Martem</hi></l>
<l><hi rend='italic'>Aera dabant tristes terribilesque sonos:</hi></l>
<l><hi rend='italic'>Protinus attoniti currunt iuuenesque senesque.</hi></l>
<l><hi rend='italic'>Nunc ferus hostis adest quilibet ore sonat.</hi></l>
<l><hi rend='italic'>Claudipedes, valgi, vari, nullumque retardat</hi></l>
<l><hi rend='italic'>Aut podagra, aut febris, vel paralysis iners,</hi></l>
<pb id='s344' n='344'/>
<l><hi rend='italic'>Quodque magis mirum est raptis properare laternis</hi></l>
<l><hi rend='italic'>Vidisses Clarium Pieridesque Deas.</hi></l>
<l><hi rend='italic'>Scilicet in tali casu miserata suorum</hi></l>
<l><hi rend='italic'>Cultorum Altricem numina docta puto.</hi></l>
<l><hi rend='italic'>I nunc, et moueat risus insignis Homerus,</hi></l>
<l><hi rend='italic'>Qui fieri Diuûm praelia scribit ope.</hi></l>
<l><hi rend='italic'>Interea aequoreis rutilum caput extulit vndis</hi></l>
<l><hi rend='italic'>Cynthius, ignipedes iamque reduxit equos:</hi></l>
<l><hi rend='italic'>Ecce cateruatim nitidis micat hostis in armis,</hi></l>
<l><hi rend='italic'>Cernis vt in summo monte nitere niues.</hi></l>
<l><hi rend='italic'>Corruscant vexilla, tubae taratantara fundunt,</hi></l>
<l><hi rend='italic'>Pulsibus horrificis tympana cuncta replent.</hi></l>
<l><hi rend='italic'>Sed tamen impauido cleri cum plebe steterunt</hi></l>
<l><hi rend='italic'>Pectore, nec saeuis succubuere minis,</hi></l>
<l><hi rend='italic'>Pars bombardarum satagit prouoluere moles,</hi></l>
<l><hi rend='italic'>Pars tueres armis constabilire suis.</hi></l>
<l><hi rend='italic'>Hâc salices, illâc duras crepitantia quercus</hi></l>
<l><hi rend='italic'>Plaustra vehunt, alii stramina, saxa, picem.</hi></l>
<l><hi rend='italic'>Suffodiunt alii valido terrae aggere portas,</hi></l>
<l><hi rend='italic'>Certatim exequitur munera quisque sua.</hi></l>
<l><hi rend='italic'>Foemina qua potuit quoque sedulitate iuuabat,</hi></l>
<l><hi rend='italic'>Pars recreat dulci membra liquore virûm,</hi></l>
<l><hi rend='italic'>Hae portant cineres, aliae longo ordine terram,</hi></l>
<l><hi rend='italic'>Saxaque: robustas fecerat ipse Timor.</hi></l>
<l><hi rend='italic'>Vt sis debilior nano (mihi crede) coactus</hi></l>
<l><hi rend='italic'>Acer et in pugnas ingeniosus eris.</hi></l>
<l><hi rend='italic'>Iamque aderat rogitans, ciuesne apprehendere bellum,</hi></l>
<l><hi rend='italic'>Gallorumne velint sub ditione tegi.</hi></l>
<l><hi rend='italic'>Consilium proceres ineunt, hostilibus armis</hi></l>
<l><hi rend='italic'>Sese posse negant viribus esse pares.</hi></l>
<l><hi rend='italic'>Denique constituunt hostis tentare superbi</hi></l>
<l><hi rend='italic'>Si fieri pretio lenior ira queat.</hi></l>
<l><hi rend='italic'>Castra petit custos inimica Blehemius vrbis,</hi></l>
<l><hi rend='italic'>Vtque aderat, soluit talibus ora sonis:</hi></l>
<l><hi rend='italic'>O Dux, cui medios valide penetrare Brabantos</hi></l>
<l><hi rend='italic'>Fors dedit, heu nobis fors inimica nimis.</hi></l>
<l><hi rend='italic'>Si qua fides vsquam, si qua est reuerentia iusti,</hi></l>
<l><hi rend='italic'>Ne precor infestes Louaniense solum.</hi></l>
<l><hi rend='italic'>Non etenim vestros populatum venimus agros,</hi></l>
<l><hi rend='italic'>Non indicta suis sunt quoque bella modis.</hi></l>
<l><hi rend='italic'>Si tamen in miseram placeat dominarier vrbem,</hi></l>
<l><hi rend='italic'>Immeritos vrbis cur mala fata premunt?</hi></l>
<l><hi rend='italic'>Apta magis libros quam durum euoluere ferrum,</hi></l>
<l><hi rend='italic'>Est ibi doctorum, nobiliumque cohors.</hi></l>
<l><hi rend='italic'>Quos amor buc studii longinquis traxit ab oris.</hi></l>
<l><hi rend='italic'>Parce vel innocuo, non meritoque gregi.</hi></l>
<l><hi rend='italic'>Forsitan et vestros inter proceresque Ducesque</hi></l>
<l><hi rend='italic'>Est, qui non doleat se bunc coluisse locum.</hi></l>
<l><hi rend='italic'>Si faciles estis, pietas tua praebeat aures,</hi></l>
<l><hi rend='italic'>Et fiat precibus mollior ira meis.</hi></l>
<l><hi rend='italic'>Dic pacis leges, nullam patiere repulsam,</hi></l>
<l><hi rend='italic'>Hoc adiuro tibi Caesarianus eques.</hi></l>
<pb id='s345' n='345'/>
<l><hi rend='italic'>Dixerat. Ast toruo distorquens lumina vultu,</hi></l>
<l><hi rend='italic'>Molles tolle preces, nil (ait hostis) agis.</hi></l>
<l><hi rend='italic'>Tradite vel rapiam vobis hostiliter vrbem,</hi></l>
<l><hi rend='italic'>Et tunc consilium res dabit ipsa mihi.</hi></l>
<l><hi rend='italic'>Ille metu trepidus, pactum vix impetrat horae,</hi></l>
<l><hi rend='italic'>Vt referat tutus ciuibus acta suis.</hi></l>
<l><hi rend='italic'>Sic tandem accelerat rapidos ad moenia gressus,</hi></l>
<l><hi rend='italic'>Vix tamen in primis faucibus vrbis erat:</hi></l>
<l><hi rend='italic'>Vndique paulatim subrepsit perfidus. hostis,</hi></l>
<l><hi rend='italic'>Explorans si qua parte nocere queat.</hi></l>
<l><hi rend='italic'>Non secus atque lupus recubans in vertice montis</hi></l>
<l><hi rend='italic'>Respicit errantes insidiosus oues.</hi></l>
<l><hi rend='italic'>Quam nihil ingenuum, quam nil sine fraude, doloque,</hi></l>
<l><hi rend='italic'>Galle vel infanda proditione facis.</hi></l>
<l><hi rend='italic'>Hostis vt hostis adest, si fidis pace sequestra,</hi></l>
<l><hi rend='italic'>Cur struis occulta callidus arte dolos?</hi></l>
<l><hi rend='italic'>At scelus hoc, oculis contemplans omnia iustis,</hi></l>
<l><hi rend='italic'>Non potuit tacitus prateriisse Deus.</hi></l>
<l><hi rend='italic'>Sed pius acciuit belli studiique magistram</hi></l>
<l><hi rend='italic'>Pallada, et ex imo pectoris orsus, ait:</hi></l>
<l><hi rend='italic'>Chara mihi ante alios diuos Tritonia, quantis</hi></l>
<l><hi rend='italic'>Sit subiecta malis vrbs tua nota vides.</hi></l>
<l><hi rend='italic'>Ergo ne tot gemmas, tot lucida sydera mundi,</hi></l>
<l><hi rend='italic'>Tot spes egregias auferat vna dies?</hi></l>
<l><hi rend='italic'>Per Styga non patiar: tu diua tuere Brabantos,</hi></l>
<l><hi rend='italic'>Latronumque tua funde sub vrbe manus.</hi></l>
<l><hi rend='italic'>Illa minax, alta diuorum sede relicta.</hi></l>
<l><hi rend='italic'>Contulit audaces ad loca iussa pedes.</hi></l>
<l><hi rend='italic'>Vtque aderat, iuuenum stimulis ardentibus iras</hi></l>
<l><hi rend='italic'>Suscitat, vno omnes protinus ore fremunt,</hi></l>
<l><hi rend='italic'>Proh scelus, an patimur vinci sine pnluere muros?</hi></l>
<l><hi rend='italic'>An nihil omnino dextera nostra valet?</hi></l>
<l><hi rend='italic'>Anne vltro iugulum stricto praebebimus ensi?</hi></l>
<l><hi rend='italic'>Siccine nos vitae poenituisse, potest?</hi></l>
<l><hi rend='italic'>Ne desint animi, studiis bellisque Minerua</hi></l>
<l><hi rend='italic'>Rite praest: eius nos quoque turba sumus.</hi></l>
<l><hi rend='italic'>Si tamen immorimur, mortem defensa iuuabunt</hi></l>
<l><hi rend='italic'>Moenia: laus paucis vincere maior erit.</hi></l>
<l><hi rend='italic'>Nec mora, fit clamor, redduntque tonitrua saeua</hi></l>
<l><hi rend='italic'>Bombardae, credas intonuisse Iouem.</hi></l>
<l><hi rend='italic'>Heu quis tunc luctus fuerat, planctusque per vrbem?</hi></l>
<l><hi rend='italic'>Euictae facies haec tibi Troia fuit.</hi></l>
<l><hi rend='italic'>Aufugere Duces, locupletes deinde sequuti</hi></l>
<l><hi rend='italic'>Sunt, vel in abiectis delituere casis.</hi></l>
<l><hi rend='italic'>Vt taceam, varias quas assumsere figuras,</hi></l>
<l><hi rend='italic'>Quae decorent libros Naso iocose tuos.</hi></l>
<l><hi rend='italic'>Quam ferus heu dominus Timor est: vel muris in antrum</hi></l>
<l><hi rend='italic'>Prorepes, modo dum vsserit ille tibi.</hi></l>
<l><hi rend='italic'>Virgo pudicitiae, soboli matrona timebat,</hi></l>
<l><hi rend='italic'>Orando superos sollicitauit anus.</hi></l>
<l><hi rend='italic'>Et simul implerunt vlulatibus aera magnis.</hi></l>
<l><hi rend='italic'>Mortis vbique pauor, magnus vbique dolor.</hi></l>
<pb id='s346' n='346'/>
<l><hi rend='italic'>Interea cleri promptis cum ciuibus acres</hi></l>
<l><hi rend='italic'>Defendunt ducibus moenia nuda suis.</hi></l>
<l><hi rend='italic'>Nec cessare prius morti dare corpora, quam nox</hi></l>
<l><hi rend='italic'>Illabens nitidum vinceret atra diem.</hi></l>
<l><hi rend='italic'>Ast iras hostis voluens furibundus inanes,</hi></l>
<l><hi rend='italic'>Subiecit pauitans anxia terga fugae.</hi></l>
<l><hi rend='italic'>Nes redit: vt scopulos si quando euasit acutos</hi></l>
<l><hi rend='italic'>Cautus ab infaustis nauta veretur aquis.</hi></l>
<l><hi rend='italic'>Vos tamen o ciues diuino numine iuti</hi></l>
<l><hi rend='italic'>Ferte Diis memori suauia thura manu:</hi></l>
<l><hi rend='italic'>Seu, quod odorifero thure est acceptius omni,</hi></l>
<l><hi rend='italic'>Viuite, vt iratus non queat esse Deus.</hi></l>
</lg>
<p>Aliud in eosdem.</p>
<lg>
<l><hi rend='italic'>Hinc hinc Galle procul, procul aut bombarda repellet.</hi></l>
<l><hi rend='italic'>Heus fugito, sedes hic Iouis ales habet.</hi></l>
<l><hi rend='italic'>Perfidus ille nihil Gelrus, nil Cymber iniquus</hi></l>
<l><hi rend='italic'>Profuerit: cristas erigere ergo caue.</hi></l>
<l><hi rend='italic'>Quos duce Borbonio sensisti lenius vngues,</hi></l>
<l><hi rend='italic'>Ni fugis acres experiere magis.</hi></l>
<l><hi rend='italic'>Semiputata tibi Latio calcaria quondam:</hi></l>
<l><hi rend='italic'>Ergo fuge, aut totus diripiere miser.</hi></l>
</lg>
</div3>
</div2>
<pb id='s347'/>
<div2 id='FrRS.01.18' n='18' type='chapter'>
<head>FRANCISCI I. ACTA.</head>
<pb id='s348' n='348'/>
<div3 id='FrRS.01.18.01' n='1' type='section'>
<head>LECTORI BENEVOLO S. D. BURCARD GOTTHELE STRUVE</head>
<p>COntinentur hoc fasciculo varia, cum Germaniae Ordinibus a Francisco I. et per litteras, et per legatos in diuersis etiam Comitiis ab an. 1535. ad 1544. acta. Prodierunt ista primum hoc titulo. <hi rend='italic'>Exemplaria litierarum, quibus et Christianissimus Galliarum Rex Franciscus ab aduersariorum maledictis defenditur; et controuersiarum causae, ex quibus bella hodie inter ipsum et Carolum quintum Imperatorem emerserunt, explicantur: vnde ab vtro potius stet ius aequumque, lector prudens perfacile deprehendet. Quarum catalogum sequens pagina indicabit. Parisiis ex officina Roberti Stephani 1537. cum priuilegio Regis 4.</hi> Verum, cum scripta in hac editione non secundum temporis ordinem disposita, Freherus eundem in sua hac editione obseruauit. Primum inter haec est epistola Kl. Februarii 1535. ad ordines Imperii scripta, qua partim excusare se conatur Franciscus I. de iis, de quibus fuerat inculpatus, quod Turcarum scilicet legatos admiserit, et Germnos fuerit persecutus, partim etiam opem suam offert ad discordiam de religione componendam. Faciunt huc verba Sleidani, <note><hi rend='italic'>Lib. IX. p. 250.</hi></note> <hi rend='italic'>cum autem hoc ipso tempore Turcici legati essent in Galliis, eoque nomine rex in odium atque suspicionem vocari sese per Germaniam audiret, illa quoque supplicia, quae diximus, multos offenderent, Calendis Februarii dat litteras ad Imperii Principes omneis, et ordines, ac illud de Turca primum excusat, et tacito nomine, quosdam ait annis iam aliquot, ad Turcam subinde misisse legatos, et ab illo inuicem accepisse, non consultis iis, quorum intererat scire, quid agerent: illos nimirum non recusasse stipendium atque vectigal annuum dependere Turcae, quo peruenirent ad eum, quem animo iampridem conceperant, dominatum: sibi vero, si quiescere velit a bello, maximas a Turca proponi conditiones, verum eas adhuc quidem se repudiare semper, et velle, vt caeteri quoque reges atque Principes in ea pace deprehendantur: id autem quo minus fiat, in causa esse illorum ambitionem, de qua Turcarum Imperator compertum habeat, neque ferre possit ipsorum sic augescere potentiam, quae post ipsi futura sit inuidiosa: quod si autem certus esse queat, suos intra fines quemque manere, nec aliena cum iniuria suam ditionem amplificare velle, non dubium esse, quin ille remotis armis a nostris sinibus, in diuersos et longinquiores populos impetum sit facturus omnem: in votis igitur esse positum, vt tam potentem hostem sine caede et sanguine remoueamus: et sibi quidem optimum hoc videri consilium, vt pacis et induciarum ineantur cum eo rationes, hoc praesertim tempore, quando multis et peruersis in religionem inuectis opinionibus, respublica valde sit dilacerata: quod si Clementi VII. Deus vsuram lucis magis diuturnam dedisset, dissidium hoc omne religionis potuisse componi: multum enim sibi cum illo super ea re sermonem fuisse, nec aliud quicquam tunc obstitisse, quo minus concilium indiceretur, quam quod Caesari promiserat, in Italia illud habere: cum ipse contra sentiret, et quandoquidem pacata non esset ltalia, Caesar etiam atque ille copias ibi haberent, neque dum sublata esset armorum causa, vt in Germania concilium cogeretur, contenderet, nam neque sibi propter belli suspicionem, neque Germanis omnibus propter diuersam religionis professionem, tutum esse in Italiam armatum accedere: veruntamen,</hi>
<pb id='s349' n='349'/>
<hi rend='italic'>quod Clemente Pontifice fieri non potuit, vt id Paulo III. ductore bene succedat, optare se plurimum. In huius deinde commendationem atque laudem ingressus, ait nullum in ipsius creatione vitium, nullam interuenisse largitionem, nec esse cur ea metuat ille, quae nonnullis metum adferre solent, quo minus legitimae sese cognitioni sistant: et quanquam fuerit non difficile, suae gentis aliquem eo promouere dignitatis, tamen suasisse Cardinalibus, qui suam tunc sequebantur authoritatem, vt hunc diligerent: et cum deinde creatus esset, rogasse per literas atque legatos, vt loco tuto et idoneo, concilium primo statim tempore conscriberet: vt itaque bono sint animo, neque de conciliatione religionis animum despondeant, hortatur: nec enim vlli se labori suo parciturum esse: declarent ipsi modo, quid se velint apud pontificem perficere. Post, alterum criminationis caput diluit et vel contra suum institutum atque naturam seuerum se fuisse dicit in homines quosdam audaces atque facinorosos, qui sub religionis praetextu, reipublicae moliebantur excidium: itaque ne longius haec contagio serperet grauiter in illos vindicasse more maiorum: iam vero, si quis in eo numero fuisset deprehensus homo Germanus, eodem loco se habiturum fuisse illum, quo caeteros: etenim si qui suae ditionis atque gentis in ipscrum finibus aliquod simile perpetrassent, non se recusare, quo minus in ipsos acerrime vindicetur: sed neminem esse repertum Germanicae nationis, affinem huic impiae societati, quod sibi periucundum acciderit: itaque suum regnum atque domicilium ipsum patere Germanis, non minus quam Gallis: huius autem obtrectationis authores id agere solum, vt Galliam a Germania diuellant, astuto nimium et insidioso consilio, vt per dissidium illud, et in his offensionibus, ad optatum ipsi finem perueniant, et vtrisque dominentur.</hi> Quantam autem ad persecutionem Euangelicorum facem Franciscus praetulerit, idem testatur Sleidanus: <note><hi rend='italic'>Lib. IX. p. 246.</hi></note> <hi rend='italic'>interea per Galliam nouus oritur motus in eos, qui de Lutheranismo erant quoquo modo suspecti, cuius quidem rei haec erat occasio. Lutetiae Parisiorum, et aliis quibusdum in locis et in ipso regis palatio, fere eodem tempore, multa, erant perscripta: mox inquiri coeptum est ac inuestigari, et per indicium nonnulli, quidam vero per suspicionem comprehensi, habita quaestione, viui cremantur, horribili sane spectaculo. Nam ad machinam alligati, et in altum sublati, deinde in ignem e sublimi demissi, et rursus adducti, carnifice demum abscindente funem, in subiectam flammam corruebant: iis etiam, qui paulo videbantur eruditiores, antequam producerentur, lingua resecta fuit, ne vel supplicii causam, vel suae doctrinae summam ad populum ex plicarant. Erat autem huius perquam idoneus administer, Ioannes Morinus, propraetor. etenim, vt sagacissime nouerat eos odorari et peruestigare de quibus erat aliquid suspicionis, ita etiam, cum deprehendisset, in irrogandis poenis atque suppliciis omnem prope senfum humanitatis exuebat.</hi> Hanc ipsam epistolam in vernaculum sermonem translatam Operi suo de causis Belli Germanici inseruit Fridericus Hortlederus, <note><hi rend='italic'>Tom. I. lib. l. c. XVIII.</hi></note> adiectis quibusdam notis politicis. Mentionem huius scripti quoque facit Seckendorfius, <note><hi rend='italic'>Hist. Lutheran. lib. III. s. XIII. §. XXXIII.</hi></note> dicens, scriptum illud magis ad deuinciendos sibi Protestantium Principum animos quorum aliquos in expeditione Würtenbergica iuuanda sibi conciliauerat, quam aliorum compositum fuisse, quanquam inscriptum fuerit omnibus.</p>
<p>In altera Epistola ad eosdem Imperii Ordines studium suum, quod circa Concilii indictionem habeat, profitetur.</p>
<p>Tertium scriptum ad Imperii Ordines Eslingae congregatos est directum, quo saltim declarat, se Guilielmum Bellaium Consiliarium suum et Cubicularium intimum
<pb id='s350' n='350'/>
esse missurum, qui cum Imperii Ordinibus de ratione restituendae Concordiae Ecclesiasticae conferat, licet de Eslingensi conuentu nec Sleidanus, nec Seckendorfius quidquam tradant, vt exinde coniecter, consilia primum fuisse, de conuentu Eslingae habendo, qui tamen postea Smalcaldiam fuerit translatus.</p>
<p>Subsequitur igitur quarto loco Guilielmi Bellaii Langaei in Conuentu Ordinum Protestamium mense Decembri 1535. habita Oratio, cuius summam Sleidanus hoc modo tradit:</p>
<p><hi rend='italic'>Galliae Rex, qui iam plane constituerat in Italia belligerari, legatum misit Guilielmum Bellaium Langaeum ad hunc Smalcaldiae conuentum. Is XIX die Decembris orationem habuit, et primo de suppliciis regem excusat. illum animaduertisse quidem in suae ditionis quosdam: sed hoc ad ipsorum iniuriam nullam pertinere, tametsi maleuoli dicant, quum illos e medio sustulit, ipsorum quoque causam veluti praeiudicio quodam condemnasse: rogat autem ne tam ineptis calumniis moueantur, et rem omnem diligenter secum expendant: etenim in Germania multos ab ipsorum doctrina prorsus abhorrere, quosdam non omnino subscribere, sed et ipsos qui sint eiusdem doctrinae, non semper idem sensisse: quod nunc autem idem profiteantur, pergratum esse regi: non se dubitare, tantam ipsorum esse modestiam et humanitatem, vt nemini velint praescribere, neque hoc sibi sumant aut arrogent, vt ad suam religionem etiam inuitos adigant: regem solere de ipsis amanter et perhumaniter loqui, et ab ipsis agnoscere quaedam esse sanctissime declarata, sed moderatius quaedam fieri voluisse: videre quidem illum et longinquitate temporis, et hominum indiligentia, et superstitione, ceremonias in ecclesiam obrepsisse quasdam inutiles et superfluas, verum vt omnes idcirco promiscue tollantur absque decreto publico, minus ei placere: ceremonias enim esse velut adiutrices atque pedissequas religionis et singulis fuisse temporibus, et eos qui violassent, grauiter et seuere semper ess vindicatum: et cum rusticorum seditionem ipsi totis viribus oppresserint, cum anabaptistas coherceant, cum sine causa nihil facere videri velint, cur non idem de rege amico statuant? cur non cogitent, graues omnino fuisse causas et summam necessitatem, quam ob rem in suos animaduerterit, etiamsi forte quidam minus fuerint nocentes? cuiusmodi enim sint illorum flagitia non esse huius loci commemorare, quaedam enim plerumque fieri, quae, ne cum facta quidem sunt, sciri ab omnibus expediat, cur ita facta sint, et pro temporis conditione remitti, nonnunquam etiam augeri poenam: ipsi quidem regi, cui tam late pateat Imperium, non ad praesens modo tempus, sed ad futurum etiam respiciendum, et prouidendum fuisse, ne sua lenitate, plurimorum improbitati fenestram patefaceret: cumque natura sit et educatione mansuetus et perhumanus, necessitate coactum, vicisse naturam et aliam ad tempus induisse personam: et sicut disserentes de quaque re libenter audiat, sic etiam illis offendi, qui temere quid moliuntur, nec ad eos referunt, quorum est difiniendi potestas: illis offendi, qui temere quid moliuntur, nec ad eos referunt, quorum est definiendi potestas: illos vero, de quibus poenam sumpsit, non idem quod ipsi, verum longe sensisse diuersa: Iam, quod ad ipsorum attinet doctrinam, regem existimare, quicquid eius rei fecerint, communi factum esse consilio: cuiusmodi vero sint ipsorum dogmata in medio relinquere: nam in rebus tam arduis nolle sibi iudicis per sonam prae caeteris arrogare et vtrobique esse aliquid quod et probari possit et improbari: nimirum sic esse comparatum, si penes eundem sit et asseuerandi et iudicandi potestas, vt falli quis et errare possit. Beneuolentiam deinde captat, et illos refellit, qui Germanis dicebant esse cauendum ab exteris legationibus: ad ipsorum hoc pertinere detrimentuum atque seruitutem demonstrat; etenim nullius populi tantas esse vires, vt diu stare possit atque florere, nisi finitimorum sit amicitia munitus et societate: sed perantiquam esse Galliae Regum et Imperii Principum coniunctionem et vtrusque gentis eandem esse stirpem et originem, et propter situm atque propinqui tatem, non vsui tantum atque praesidio, sed et ornamento inuicem esse posse: Regem igitur, quum Germanis inter se minus conuenire audit, dolere plurimum, et quantum quidem</hi>
<pb id='s351' n='351'/>
<hi rend='italic'>ipse possit, conciliationi studere: non semel etiam esse veritum, ne dissidium hoc religionis, luctuosum aliquem haberet exitum, et quia conuenisse iam ipso, tuendae suae dignitatis causa, nec etiam eos qui sint diuersae religionis ab ipsorum acceperit excludi contubernio, spem habere illum permagnam, fore, vt ea res ad opinionum atque doctrinae conciliationem aditum faciat: his itaque de rebus admonitum, voluisse per legationem, quid sui sit consilii demonstrare: nimirum, quia temporum hic sit status, vt commune liberumque concilium adhuc quidem cogi non possit, optimum regi videri, si Germani conueniant interim omnes et collatis sententiis rationem ineant concordiae, quae facile sarciri possit, modo nihil obstinate fiat, et errore deprehenso non pigeat mutare sententiam, et cedere meliora docenti: siquidem hoc fiat, regem ipsis in eo futurum esse socium et adiutorem: nam et Paulum tertium Pontificem interpellatum a Rege super eo, fateri, non sic sees traditionibus humanis insistendum, vt non pro conditione temporis, et publicae quietis causa, mutari posint, et, si recte atque ordine omnia fiant, prositeri, multa se temporibus, multa communi concordiae permissurum esse: quod si ipsis etiam placeat, vt delecti aliquot Galliae Vari docti et periti rerum sacrarum intersint huic actioni, vel, si quos ipsi de suis in Galliam mittere velint ea de causa, longe hoc illi fore gratissimum, et ipsorum hoc arbitrio totum permittere: quod superest hortari, vt pacem pertinere, et regem quidem ipsorum hostibus vnquam nec ope neque consilio adfuturum esse, modo, quod adhuc fecerunt, in eadem erga illum voluntate permaneant.</hi> Quid vero legatus inconuentu isto cum Protestantibus egerit, et quid in Colloquio, quod cum eo de causis Religionis die XX. Decembris, summo mane habitum, actum fuit, ex relatione Spalatini refert Seckendorfius, <note><hi rend='italic'>Hist. Luther. lib. III. s. XIII. §. XXXVIII. add. I.</hi></note> qui etiam litteras Francisci inseruit Diuione die XIX. Nou. ad Electorem, d. XX. Nouembris ad Ordines scriptas, quibus testatur, se Legato suo omnem fidem velle haberi. Dum autem Bellaius mense Iunio 1536. altera vice ad Imperii Ordines mitteretur, nouas litteras de fide ipsi habenda accipiebat, quas hic quinto et sexto loco videmus exhibitas. Mittebatur iste binas ob causas in Germaniam. Prima quidem erat, vt Protestantes a Caesare alienaret, atque in Franciscum faceret propensiores, siue vt ipse ait, vt calumnias contra. Franciscum sparsas, de foedere cum Turcis, propulsaret. Altera, vt Gallorum iura in Ducatum Mediolanensem Ordinibus proponeret, quam causam ab iisdem volebat diiudicari. Hae igitur literae septimo loco inseruntur. Agit de iisdem ipse Guilielmus Bellaius in Commentariis suis, <note><hi rend='italic'>Lib. V l. p. 202.</hi></note> dicens: <hi rend='italic'>dum rei veritas paulatim gliscit, Langaeus, quoniam videbat sibi tamen nondum tuto in omnibus locis versandi facultatem futuram, quae adeunda sibi iudicabat, vt sui Principis et liberorum mandatum cararet, et Ordinum Imperii conuentum haberi postularet, vbi causae illorum firmamenta et potissimae rationes, in quibus cum Caesare centendebant, explicarentur: fiduciarias, quas a Rege literas habuerat, vna cum aliis, quas ipse suo nomine priuatim scribat, quibusque quid in mandatis accepisset, fusius declarabat, ad Ducem Bavariae Ludouicum, Comitem Palatinum, Electorem mittit: Eum rogat, vt quoniam inter seculares Electores Principem locum obtinebat, et Gallae proximus erat, ipsa Regis et liberorum postulata collegis significanda curaret.</hi> Eandem epistolam Commentariis suis inseruit Bellaius, sed verbis aliquantisper mutatis. Subsequitur octavo loco Francisci I. Epistola ad Imperii Electores data Decembri mense 1536. qua conuentum ad disceptandam de Mcdiolano controuersiam, et se aduersus maleuolorum calumnias purgandum, indici postulat. Nona Epistola ad Albertum Moguntinum Electorem est directa, qua conqueritur, Tabellarium suum, a Ioachimo. II. Brandeburgico Electore in vincula fuisse coniectum. Decima est Epistola ad Ordines Imperii, qua de oblatis sibi per Solimannum pacis conditionibus agit; atque Status iterum a Caesare alienos reddere conatur. Idem tentat Franciscus epistola
<pb id='s352' n='352'/>
sua ad Ordines, quae vndecimum locum occupat, qua potissimum istos dehortatur, ne sumptus quosdam Imp. ad Bellum contra Turcas suppeditent, cum Solimannus professus fuerit, nihil se, nisi prouocatus fuerit, Germaniae nociturum, atque denuo caussae Mediolanensis decisionem vrget. Duodecima est epistola ad confoederatos Smalcaldicos responsoria, qua de amicitia sua erga eosdem testatur. Subsequitur decimo tertio epistola ad Ordines Imperii pro Francisco apologetica, qua auctor omnem bellorum culpam in Carolum reiicere conatur, quod ipse Turcas concitauerit, sub praetextu belli Turcici Massiliam per insidias capere tentauerit, oblatas pacis conditiones, easdemque aequissimas reiecerit, Turcis bellum, sola motus dominandi cupidine, intulerit, Delphinum tanto famae suae dispendio veneno enecari voluerit. Postquam igitur Carolum satis increpasset, tandem Franciscum Regem excusat, quod pacem cum Turcis ab iisdem oblatam colat, ne temere eundem hostem in se prouocaret, quin potius antea omnia ad bellum contra Turcas Carolo obtulerit auxilia. In caussa Mediolanensi ait, Franciscum semper prouocasse ad aequam iuris disceptationem coram Imperii Senatu. Demum conqueritur, literas suas ad Imperii Ordines scriptas, saepius fuisse interceptas, tabellarios vel male liabitos vel enecatos. Decima quarta est Apologetica cuiusdam famae regiae studiosi epistola, qua Franciscum de singulis, quae ipsi fuerant inculpata, defendere conatur. Primum quod Ducatum Mediolanensem sibi velit vindicare, in quem ius ipsi sit integrum, neque renuntiationem quidpiam valere, quae liberis ipsius minime possit praeiudicare. Deinde, quod bellorum cum Caesare gestorum ipse potissimum sit auctor, quod ex bello Roberti Marcani, Nauarreno, Sabaudico, Medio lanensi declarat, in quibus singulis non nisi prouocatus, arma contra Caesarem tulerit: imo, in caussa Mediolanensi ipsum semper ad Imperii Senatum prouocasse. Caesarem gloriari victoria Africana, cum tamen Franciscus Tunetanum Regem imposuisset. Praeterea profitetur, Franciscum Vdalrico Würtenbergic. pecuniam suppeditasse pro Comitatu Montisbeligardensi, nec sua interfuisse, percunctari, quo eandem vellet impendere. Burgundiam autem ipsum optimo iure possidere. Demum increpat Carolum, quod pro liberatione Francisci captiui immanius pretium petierit, quam quo antea Francorum Reges se ab hostibus Saracenis redemerint, Decimum quintum locum occupat Francisci responsio ad Orationem Caroli V. Romaea. 1536. coram Cardinalibus et Papa habitam, qua dictum Regem variorum criminum inculpauerat, cuius contenta Guilielmus Bellaius <note><hi rend='italic'>Comment. lib. V. p. 186.</hi></note> refert, eandemque vernaculo sermone exhibet Hortlederus <note><hi rend='italic'>Tom. I. lib. l. c. XXI.</hi></note> Haec sunt ista scripta, quae in priori editione Parisina reperiuntur. Subsequitur nunc Oratio a Marquardo Frehero adiecta, Legatorum Gallicorum ad Imperii Ordines, Spiraecongregatos, eo quod ipsi aditu fuerint prohibiti. Audiamus de eo Sleidanum <note><hi rend='italic'>Lib. XV. p. 438.</hi></note> dicentem: <hi rend='italic'>Galliae Rex, qui facile poterat scire, Caesarem de se grauem habiturum querimoniam ad Principes, legationem decernit amplissimam, Ioannem Bellaium Cardinalem, Franciscum Oliuerium Alenconium, Africanum Malleium, praetorem Diuionensem: Hi quum Ianuario mense venissent Nanceium, oppidum Lotharingiae, subsistunt, et cautionem Caesaris expectant, foecialem enim rex praemiserat Spiram, eius rei causa, cum literis ad Caesarem, et priuatim etiam ad Principes Electores, quibus literis petebat, suis legatis publica fide caueri. Cum autem fere sub exitum Februarii, foecialis eo venisset, indutus veste solenni, sicut fieri consueuit, sistitur a Granuellano, cui et literas reddit sui regis ad Caesarem scriptas, cum aliter non posset, et sui causam adventus explicat, et Legatis, qui non ita procul absint, iure gentium caurei petit. Iussus manere domi, et diligenter obseruatus, ne quis ad ipsum colloquendi causa veniret, quarto post die dimittitur, asperrimis verbis. Imprudenter ipsum fecisse, et magnum adiisse capitis periculum, qui sit ausus eo venire: nam regem, qui sit hostis Germaniae, non habere quod agat intra fines Imperik, neque ius gentium illi communicandum esse: rede at ergo domum, et haec regi suo renuntiet: non esse vero, quod post hac aut</hi>
<pb id='s353' n='353'/>
<hi rend='italic'>ipse vel quiuis alius accedat: et nunc quidem ipsi condonari factum atque remitti, clementia quadam caesaris, magis, quam pro ipsius merito, sed caueat inposterum: alioqui non laturum impune: nam fecisse contra leges foeciales; nec in Caesaris domicilium ei licuisse venire, nisi de illius permissu: quod ad literas attinet, quas habere se dicat, ita regem esse de republica Christiana et inprimis de Germania meritum, vt in hoc rerumstatu Caesar neque velit neque debeat eas recipere, ne per illius vsitatum scribendi genus atque promisa, velipse vel etiam alii decipiantur. Hoc responsum gallice perscriptum ei datur. Sic ergo remittitur cum literis regis ad Caesarem scriptis atque principes, et additi fuerunt equites nonnulli, qui Namceium vsque perducerent. huius autem rei nihil fuit communicatum principibus, ac plerisque videlatur hoc ad Imperii consuetudine esse alienum. Eare cognita, legati magnis erant in angustiis, valde soliciti, quomodo sine periculo domum redirent: collato autem consilio cum Lotharingiae Principe Antonio, nocte clanculum discedunt, inque Galliam propinquam revertuntur.</hi> Idem narrat Franciscus Belcarius <note>Comment. rer. Gall. lib. XXIII. p. 753.</note> <hi rend='italic'>Praeconem militarem siue Heraldum (vt nostro verbo vtar) Spiram misit Franciscus vt tesseram liberi aditus legatis suis impetraret: Caesarem enim de se apud Imperii ordines questurum prouidebat: legati autem (hi erant Ioannes Bellaius, Cardinalis, Franciscus Oliuarius qui postea Cancellarius fuit. Africanus Malleius praetor Diuionensis) iam Nanceium appulerant. Herardus solenni veste indutus Regis litteras ad Caesarem atque ad Imperii ordines scriptas Granuellano offert; iussus redire domum, ne quis cum illo quicquam communicaret adhibita custodia: qua triduo post grauiter increpitus dimittitur: in magnum capitis periculum incurrisse, cum Rege enim Germaniae hoste ius Gentium in Germania haud esse communicandum: Caesarem litteras eius neque velle, neque recipere debere, ne propter vana eius promissa nonnuli circumscribantur. Itaque cum litteris remissus est, re cum principibus Imperii non communicata: quod a Germanorum conventuum more alienum fuit. Redeunti comites dati, qui Nanceium vsque deducerent quo responso accepto Regii legati in Galliam reuerterunt.</hi> Ipsa vero Orationis contenta breuiter exhibet Sleidanus, <note><hi rend='italic'>Lib. XV. p. 445.</hi></note> dicens: <hi rend='italic'>Quemadmodum regis Galliae Fecialis infecta re dimissus fuerit Spira diximus ante: cum ergo Domum rediissent Legati, quam habituri fuerant in consessu omnium orationem eam typis excusam emittunt. Initio captant beneuolentiam, et vtriusque gentis eandem originem esse, neque quicquam Germaniae accidere posse dicunt, quod non ad Galliam quoque pertineat: deinde criminationes aduer sariorum, quasi Rex altero iam bello rempublicam perturbet. et foedus cum Turca fecerit diluunt, vsi praefatione quadam, deliniendi Caesaris causa et prius quidem bellum excitatum esse docent, quod a Sabaudiae Duce rex haereditatem maternam consequi non posset: hoc vero posterius, propter trucidatos contra Ius gentium, regis legatos: cum Turca nullum esse Regifoedus, nullam societatem nisi commerciorum, et quietis publicae caussa, cuiusmodi sit Venetis, Polonis, et aliis nonnullis: quanquam si foedus vllum esset, non posse in crimen vocari proterea quod idem aliquando fecerint et Abrahamus et Dauid, et Salomon, et Phineas et liberi Tobiae et Mechabaei duces, post etiam Honorius, Constantinus, Theodosius Iunior, Iustinianus II. Palaeologus, Leo, Fridericus primus et secundus, Caesares, vsi diuersae religionis gentium auxiliis: et Fridericum quidem II. Saracenorum humeris in Italiam, vnde Pontifices ipsum eiecerani, esse reportatum; scire ipsos, quanias copias et auxilia non semel in bellum Turcicum Rex promiserit" eius quoque rei pontisicem esse et Senatum Cardinalium, testes locupletissimos: in Vngariam vero Turcam irruisse. cum esset ibi natum dissidium de principatu, magis deinde fuisse lacessitum bello Aphricano, post captam Tunetem: quod in mare Ligusticum Turcica classis nuper vererit, non esse tribuendum Regi: nec ad rem facere, quod in ea classe fuerit regius minister Polinus: etenim Barbarossae fuisse consilium, vt Andream Auriam inuestigaret, et opprimeret, cum id non posset, arcem obsedisse Nicenam, idque sua sponte: regem videlicet inducias habere cum Turca, quod alias etiam ipsis nunciarit, honestas et nemini perniciosas: id autem ei non posse dari crimini, quum eas maximi saepe viri non adeo nuper expetinuerint etiam; afflictum esse reipublicae statum, idque Regi vehementer holere: pacem autem hac vna ratione posse recuperari, si quidem ea qua sunt Regis, optimo iure Caesar ei restituat: hoc si possint efficere futurum, vt ad vim omnem externam a Germania depellenda, Rex nulli suo vel labori vel sumptui vel periculo parcat.</hi> Cum singulis hisce scriptis contulimus Sleidanum, Martini et Guilielmi Bellaii Francisci item Belcarii Commentarios retum Gallicarum, Petri Martyris Epistolas, Ponti Heuteri Austriam, Dauidis Chytraei Saxoniam, Francisci Guicciardini et P. Iouii Historiam, Collectionem Tractatuum Pacis, et Varillassi Historiam Francisci I. e quibus etiam haut pauca, quae ad illustrationem faciunt, textui subiecimus.</p>
</div3>
<pb id='s354' n='354'/>
<div3 id='FrRS.01.18.02' n='2' type='section'>
<head>FRANCISCI REGIS GALLIARVM, ACTITATA PER LEGATOS ET LITERAS CVM IMPERII PRINCIPIBVS VNIVERSIS, ATQVE ETIAM FOEDERATIS SMALCALDICIS, IN COMITIIS PRAECIPVE DIVERSIS IN LOCIS CELEBRATIS. E VETERI EDITIONE PARISIANA, DILIGENTER EMEMDATA, MELIORI ORDINE DIGESTA. CHRISTIANISSIMI REGIS AD IMPERII ORDINES EPISTOLA, MENSE FEBRVARIO DATA, ANNO MD XXXIV. CALVMNIARVM IN EVM DISSEMINATARVM REFVTATORIA. FRANGISCVS DEI GRATIA FRANCORVM REX, ETC. REVERENDISS. ILLVSTRISS. INCLYTIS, GENEROSISS. SPLENDIDISS. AMPLISSIMIS, SPECTABILIBVS ET PRVDENTIBVS SACRI ROMANI IMPERII ELECTORIBVS, PRINCIPIBVS, COMITIBVS, EQVITIBVS, CIVITATIBVS, CIVIVMQVE MAGISTRIS AC CAETERIS ORDINIBVS, AMICIS, FOEDERATIS ET SOCIIS CHARISSIMIS S.</head>
<p>VEllem, Amplissimi ordines, eam haberent omnes illustri et excelso loco nati, veritatis honestique rationem, vt quum aliquem neque vere neque per se ipsi honeste accusare possunt, indignum sua existimatione ducerent clam summissis calumniatoribus, falsos et commentitios rumores dissipare: profecto non inuenirentur, qui tam licenter apud vos in circulis omnibus et conuiuiis (vt nunc fieri audio) meo nomine abuterentur ad inuidiam. Qui si tamen rationis essent atque sensus vllius participes, plane intelligerent, longe aliam et maiore artificio fuisse in me instruendam accusationem, et quae similitudinem veri saltem aliquam prae se ferret, si nos modo iactis inde discordiarum seminibus committere, si communis inter nos originis, si tot ac tantorum inuicem collatorum et acceptorum beneficiorum memoriam posse sperent aliquando con vellere. Solimanni Turcarum Regis et Christianae religionis liostis Legatos, apud Christianissimum Galliarum Regem honorifice ac liberaliter aiunt excipi. Germanos ad eundem Regem aditu prohiberi: per huius aulam, per vicos et fora, per compita omnia, volitare homines cultu ac vestitu Turcico: Germanico incedere, flagitii loco esse: Germanis omnibus, nullo discrimine impingi violatae religionis crimen, vt huius obtentu capi, vapulare, caedi, et ad omne supplicium rapi possint: plena esse in Galliis eiusdem gentis hominum ergastula, quibus spei nihil iam sit reliquum, nisi vt publico Germaniae consilio comparetur ad eos vinculis eximendos numerosus idemque instructissimus exercitus. Quaenam ista (malum est hominum amentia et stupiditas? Si quum nihil habent quod in me possunt vere iacere, neque aperte meam famam atque dignitatem apud vos oppugnare audent, ob idque eam subuertere per cuniculos et fraudem moliuntur, cur non fingunt aliquid ad eam rem vel aptius vel solidius? Cur in istis haerent male concinnaris et frigidis calumniis? Adeone vos vecordes arbitrantur ac stupidos, vt temere
<pb id='s355' n='355'/>
huiusmodi rumorum et concionum ventis agitemini? vt considerare nesciatis, quid in quem, a quo vobis proponatur? vt a supposititiis vera, a translatitiis propria, tanto rerum vsu prudentia praediti secernere nequeatis? Procul dubio amici, socii, ac foederati veteres, si quid eorum criminum, quorum intentatione ab istis ego vapulo, non est omnino commentitium, id isti calumniarum artifices ab iisdem ipsis, a queis mihi subornati sunt, in me transtulerunt. cui sane non criminationi (eam enim ne texere quidem possunt) sed conuitio potius atque petulantiae, non tam ad respondendum adducor, vt ne famam negligere videar, quae ab istis apud vos, hoc est, ab impudentissimis et leuissimis hominibus, apud grauissimos et prudentissimos viros detrimentum accipere nequeat: quam ne hanc in eorum authores aliquando recasuram inuidiam, diutius velle videar alere silentio ac taciturnitate mea. Quos nimirum pro ea quae cum illis mihi intercedit affinitate, proque eius Imperii maiestate quod gerunt, honoris tantum atque amicitiae gratia nominari a me posse velim: Id quod ego quum videam a me perfici nulla ratione posse, quod haec inprimis ad eos pertineat oratio; sic enitar tamen more ac modo respondere, vt si dicenda quaedam mihi erunt (vti erunt profecto) quae sint eorum aures offensura, perfacile intellecturi sitis incidisse me in ea potius, quam ex industria descendisse. Atque hoc primum magnopere velim ex iis quaerere, quum ad Turcarum Regem iidem ipsi abhinc annos aliquot iterum atque iterum Legatos miserint, et ab eo vicissim acceperint, cum litteris et mandatis fortasse minus honorificis, idque inconsultis et inscientibus iis, quos maxime consuli oportebat, quorum scire quidnam rerum illi molirentur intererat: cur id mihi de re omnium maxime ad vniuersorum decus, et singulorum quietem (vti statim audietis) pertinente non liceat? Egone sic ad eorum sim factus arbitrium, vt mittere ad neminem, a nemine accipere Legationem audeam, nisi impetrata prius ab iis venia? vt Legatos quos omnia omnium gentium iura, vel ab hoste venientes esse sacrosanctos volunt, ego pro illorum arbitrio debeam violare? Hostis autem appellatione Solimannum vt censeam (seposita interim religionis causa) vestrae quietis, amplissimi ordines, vna ratio, meumque in vos praecipuum studium effecit, dum eidem scilicet in vos armato, mei capitis et fortunarum periculo bellum indixi: dum accito in societatem eius belli Serenissimo Britanniae Rege, quo cum omnia soleo habere communia, ego me in illum, si vnquam in vos bellum moliatur, ducem fore et antedignanum recepi: dum equitum cataphractorum tria millia, peditum quinquaginta, atque ex eorum numero, ad triginta Germanorum millia, per literas ad vos, ad Caesarem, ad Pontificem, ad vniuersos, quarum exemplaria eriam ad Solimannum ipsum perlata sint, auctoraturum me sum professus. Et interim tamen criminabantur isti, quasi contulisset, atque adeo communicasset ille mecum sua consilia; imo quasi ego illum essem, vt in Germaniam armis inuaderet, adhortatus. Hoc est scilicet, Solimannum in vos excitare, quod illi me ipse atque meas opes omnes opponam, quod in illum vos armare, quod alere meo sumptu non recusem? At is (inquiunt) Legationem ad me misit hoc tempore. Misit sane, At qui si nos omnes sano vti consilio voluerimus, ab Opt. Max. Deo primum, deinde mea simul industria, simul in religionem eximia pietate, factum esse intelligetis, vti ex communi piorum omnium vsu ac dignitate, quam chariorem semper habui meis omnibus commodis et rationibus, eandem ad me Legationem miserit. Etenim quam ii pacem ab eo tam indignis ambirent legibus, vt eius fieri vectigales non erubescerent, quo scilicet expeditionum eius securi, minore vsurparent negotio affectatam in Christianos omnes tyrannidem: ego eam mihi ab Solimanno vltro oblatam pacem, minime quidem reiiciendis conditionibus: tamen constanter ac diu accepturum me pernegaui, nisi pios caeteros eriperem mecum omnes ab eiusdem hostis iniuria. Neque vero aliam ille ob causam in mora est, quo minus eam ab se pacem impetrari quamprimum
<pb id='s356' n='356'/>
sinat, quam quod istos intelligit, monarchiam in nos obscure, ac veluti certa propemodum spe complecti: quibus si res (dum nobiscum ille pacem colet) ex animi sententia successerint, inuidiosa illi futura sit eorum potentia. Quod si bello inter nos censuerimus omnino abstinendum, et quae iuste quisque potest, ea retinere tantummodo voluerit; nihil ille magis cupiat, quam vt sibi liceat, omnis item belli a nobis securo, extra nostros fines adornare alios, aut persequi armorum apparatus. Itaque in manu habemus nostra positum, vtrum sine caede et sanguine potentissimum hostem longissime a nobis continere, an vt priuatam vnius aut alterius alamus ambitionem, (cuius neque finem vllum prouidere, neque fidam potentiam diutius sperare possumus) rempublicam nostram incertissimis bellorum euentis, et ancipiti vel post victoriam fortunae malimus exponere. Quid caeteris esse optimum factu videatur, in medium ipsi afferant. Ego quidem si quis vllam honestae pacis, vel induciarum duntaxat cum eo conditionem esse repudiandam censuerit, illum officii sui parum esse memorem (ne quid grauius dicam) existimo: hoc praesertim difficillimo tempore, quo afflicta bellis ciuilibus, atque perversis non paucis in religionem inuectis opinionibus saucia respublica, nihil magis spectare videatur quam vel tantillum in secura pace laxamenti: dum seipsa reficiat et recreet, dum coacto vniuersorum Concilio, statuamus in his pugnantium inter se dogmatum fluctibus, quid dignitas Ecclesiae, quid temporum ratio, quid suae cuiusque in praesens salutis, et in futurum quietis cura postulet. Atque vtinam Numinis benignitate, superstitem annos aliquot adhuc habere nobis licuisset Clementem VII. Pont. Max. vidissetis profecto, idque perbreui, nos iterum omnes in vnum velut corpus coalescere. Intellexistis enim prope omnes, certe multi, ex Legato ad vos nostro, quid iam essemus ego et ille inter nos ea de re commentati, ac prope iam pacti: atque ne tunc indiceretur Concilium, vnum hoc nobis impedimento fuisse, quod is Caesari, eum se conuentum in Italia habiturum, receperat. Contra ego contendebam efficicacissimis (vt mihi videbar) rationibus, quum haberent ipse ac Caesar in Italia nulli non formidolosos exercitus, illos magis vt in decreta sua nos cogerent, quam adducerent, eo nos quoddammodo velle pertrahere, pro certo haberi oportere. Addebam (id quod erat) tot initis a Caesare foederibus, quo videlicet me accessu Italiae procul summoueret, armatum citra rerum nouandarum suspicionem, inermem citra periculum, committere illis me locis non posse: atque adeo non sublatis in ea belli atque dissensionum causis, debere potius ad vestrae Germaniae limites, quae vix illi Christianorum iniuriae suspecta sit, hoc tempore indici Concilium: cuius sane indictionem, sicut Christianae reipublicae necessariam, modo loco libero, neque conuenturis insido, ita diuerso in loco, ne aliud oriatur ex alio dissidium, metus et periculi plenam esse iudicabam. Sed quod Clemente Pontifice perficere non licuit, faxit Deus Opt. Max. Paulo tertio Pontifice vt liceat. Is quantum intellexi ex omnibus iis quicunque bene cognitum hominem habent, semper ab omni dissensione inter pios abhorruit. In quo quidem Pontifice creando sic fuere libera suffragia, sic est ab omni ambitu et largitione, sic ab omni vi temperatum, censuram nullius Synodi vt timere possit, quae fortasse conscientia quosdam superiores Pontifices hoc infoelici seculo reuocare ab indictione Concilii potuit. Et haec sane constans de illius eximia virtute opinio quodque nullarum esse partium diceretur, sic apud me valuit, vt quum penes eos Cardinales, qui meam hactenus secuti sunt authoritatem, creandi quem vellent, potestas esse, et eorum comitiorum cardo in eorum verti calculis videretur; ego tamen non vt meae gentis aut factionis hominem (quod facile quidem factu erat, et nonnulli adhuc summa ope ac studio perfecere) verum vt hunc ipsum deligerent, omnis mihi adhibita est cura et diligentia. Quodque profiteri palam ausim, vt qui eius rei testes locupletissimos habeam omnes omnium partium Cardinales, vnum hoc in designationis eius gratiam impetrare volui, vti primo quoque tempore
<pb id='s357' n='357'/>
piorum omnium Concilium indiceret, opportuno omnibus atque tuto loco, vtque vnius Dei (quod fecisse semper dicitur) spectaret in primis decus et cultum, sarciendaeque et restituendae inter omnes concordiae rationes. Habetis de Legatione Turcica. In qua vobis exponenda, quum ego tam apposite in hanc inciderim Christianorum concilii et publicae tranquillitatis mentionem, magnopere vos etiam atqueetiam rogo cum vt vestros quisque Concionatores moneatis, vt quam de mitigandis iis quae circa religionem inolleuerunt controuersiis, cogitationem et curam susceperunt, eandem ne abiiciant: tum vt me certiorem faciatis super hac indicendi Concilii ratione, quid perfici a me, quid apud hunc Pontificem curari maxime cupiatis. Ego quicquid gratia apud eum valeo, et quantum ipse per me possum, id omne ad hanc rem vnam perficiendam collaturus sum et consumpturus. Iam de vestratium caede aut captiuitate (quod isti alterum caput conflandae mihi inuidiae constituunt) res omnis quomodo gesta, vnde collecti rumores, et ab ipsis calumniae ansa quaesita sit et arrepta, intelligite. Superiore Autumno sub Legati mei a vobis reditum, quum is ab iisdem vestris Concionatoribus quosdam velut isagogicos libellos de sedandis iis controuersiis attulisset, et cur non spe imbuerer optima initio, nihil esset: ecce nobis dissensionum et mendacii parens, veritatis et quietis hostis, quosdam excitauit furiosos magis quam amentes, qui omnium expetendarum rerum subuersionem haud dubie molirentur ac tentarent: quorum ego paradoxa malo iisdem sepeliri tenebris, vnde subito emerserant, quam apud vos amplissimi ordines, hoc est, in orbis terrarum luce memorari. Tantum hoc dico, si qui vnquam inter vos eorum similes, aut longo etiam ab iis interuallo superati extiterunt, abominati (vt debuistis) illos atque execrati estis omnes. Quae nimirum contagiosa pestis, atque ad deterrimam spectans seditionem, ne latius in Gallia serperet, omni solicitudine, industria, opera restiti. In conscios omnes quicunque fuere deprehensi, vti more maiorum ac legibus animaduerteretur effeci, nulli hominum generi parcens aut nationi. Quod si aliquis inter hos fuisset Germanici sanguinis homo deprehensus, certe in eum (pace hoc esse dictum vestra velim) eadem oportuisset me lege vti, qua nisi vicissim ego vt in meos vtamini concedam, si (quod nolim) vllum huiusce genus piaculi apud vos aliquando admiserint, indignus sim et amicitia vestra et Christianissimi principis cognomento. Sed quod mihi per iucundum accidit nemo vestri generis homo (vtinam neque nostri) inter deprehensos inuentus est, ad quem vel vlla suspicio, nedum affinitas huius culpae pertineret. Igitur nisi (quod improbe isti videntur velle) haeretici omnes pro Germanis habeantur, nemo vestratium in Gallia caesus est, nemo ad vllum supplicium raptus, nemo (quod sciam) habetur in vinculis. Patet aula, patent fora, patent omnia denique loca Germanis in Gallia omnibus. Germanici nominis aliquot Principes, multi equites, scholastici complures, mercatores, et opifices quam plurimi inter nos tuti agunt: quibus (vt absoluam) in Gallia liberum est, quicquid Gallis, quicquid ipsis meis liberis est liberum. Ego vero, amici, socii ac foederati veteres, satis credo vos dudum illustribus argumentis perspexisse, quam insidiosa sit, et quo tendat haec in me perquam impudens et conmentitia criminatio: qua me deferri qui volunt, procul dubio infensiores mihi non sunt quam ipsis vobis, quam ipsi toti Germaniae. Quandiu autem haec duratura est, Gallogermanorum et Germanogallorum inter nos (ita enim loqui placet) germanitas, infirmiores futuros sese perspiciunt, quam vt simul vtrosque possint opprimere. Sunt igitur in hoc toti, vt collidi nos mutuo faciant, vtricunque parti male cesserit suam fore occasionem rati, quo inualidioribus vtrisque effectis, in alterutros maiore compendio bellum capessant, et minore negotio conficiant. Sed haec inter nos amicitia (quod ponere soleo inter DEI Optimi Maximi in vtramque gentem, Gallicam dico et Germanicam, immortalia et maxima beneficia) haec inquam amicitia, quam isti adeo subuertere connituntunr, longe firmioribus innititur radicibus, quam vt machinis
<pb id='s358' n='358'/>
huiusmodi conuellere eam possint, aut vos in amicum et socium Regem concitare, cuius nulla in vos nisi ficta commemorari possit iniuria: imo vero qui maiorum suorum exemplo, ornamento semper esse vobis studuerit, atque vsui: quemque nemo sit mortalium, infirmum experturus vel hostem vel amicum.</p>
<p>Reuerendissimi, Illustrissimi, inclyti, generosi, splendidi, amplissimi, spectabiles et prudentes, amici, foederati ac socii, Deum Optimum Maximum deprecor, opes ac dignitates vestras vt tueatur, atque etiam augeat. Datum Lutetiae Parisiorum, Cal. Feb. Anno Dom. M. D. XXXV.</p>
</div3>
<div3 id='FrRS.01.18.03' n='3' type='section'>
<head>II. AD IMPERII ORDINES DE INDICENDI COMMVNIS CHRISTIANORVM OMNIVM CONCILII RATIONE, CHRISTIANISSIMI REGIS EPISTOLA. FRANCISCVS DEI GRATIA FRANCORVM REX, ETC. REVERENDISSIMIS, ILLVSTRISSIMIS, INCLYTIS, GENEROSIS, SPLENDIDIS, AMPLISSIMIS, SPECTABILIBVS, ET PRVDENTIBVS SACRI ROMANI IMPERII ELECTORIBVS, PRINCIPIBVS, EQVITIBVS, CIVITATIBVS, CIVIVMQVE MAGISTRIS, AC CAETERIS VNIVERSIS ET SINGVLIS ORDINIBVS, AMICIS, FOEDERATIS, ET SOCIIS CHARISSIMIS, S.</head>
<p>SVperioribus ad vos literis, quum ad quasdam responderem passim apud vestrates in me disseminatas calumnias: obiter vobis, Amplissimi ordines, meum super indicendo communi Christianorum Concilio, sensum, animum, et expectationem significaui: id quod fortasse tum fecissem accuratius ac diligentius, si vel leuem coniecturam habuissem, fore vnquam vt (quod postea et literis multorum et sermone omnium ad me perlatum est) ista quorundam obtrectatione sugillarer, me scilicet ad eam rem vltro sese accingenti Pontifici moram vnum attulisse, atque etiam (si Christo placet) tam sanctae, piaeque voluntati eius me intercessorem obtulisse. Vt nunc autem se res habent, hoc est, quum iam dubitari apud omnes desiisse debeat, quo ego sim in eandem rem animo, atque testes habeam locupletissimos, et grauissimos omnes omnium partium Cardinales, nihil me ab ipso Pontifice contendisse obnixius atque efflagitasse, quam vt primo quoque tempore omnes conueniremus: nihil sane hoc tempore optare potui accommodatius, vel ad eorum, quibus solo vitae meae cursu offensis, quaeuis semper visa est satis iusta, mei criminandi causa, vobis prodendam audaciam et imposturam, vel ad meam apud vos ipsos sartam tectam ab eorundem iniuria conseruandam dignitatem, quam vt rumores de me sererent huiusmodi, et sermones, quos res ipsa confestim esse falsos quum arguat, nullam istis in posterum non modo credulitatis et fidei, sed ne existimationis quidem partem relictura sit: id quod illis contigisse spero, atque plane confido. Sub id enim tempus, quo ii ad me rumores sunt perlati, suspensum quidem et expectantem, quid Pontifex statueret, et quem ipse locum indicendo Concilio capiendum designaret, commodum aduenisse nuntiatur ab eodem ad me missus Rodulphus Pius Fauentiae Episcopus, singulari vir ingenio, iudicio, atque doctrina, communicaturus videlicet mecum his ipsis de rebus, ad quas eundem ego Pontificem suapte incensum natura, meis quotidianis precibus et flagitationibus inflammaram. Quum igitur res per se satis ipsa loquatur, nihil post hac futurum video, cur istorum ego animos, qui me tam grauiter suis maleuolentissimis obtrectationibus premere voluerunt, vel leuiter debeam, quamuis lacessitus,
<pb id='s359' n='359'/>
repungere. Animi vero mei magnitudinem, et in religionem studium vt inflectam, nulla vnquam cuiusquam faciet iniuria, quin communi consilio (quoad eius fieri poterit) affectae reipublicae Christianae et afflictae remedium, atque opem praesentem vna vobiscum afferamus. Facturos porro nos operae pretium existimo, si (quod vestro fieri velim arbitratu) aut vos ad me, aut ego ad vos virum mittam, rem totam edoctum, vti facilius inter nos omnium cogitationum nostrarum rationes explicemus. Multa certe vobis et quod ad rem, et quod ad conuentus ipsius locum ac tempus attinet, non aequo modo animo, sed libentes etiam dabimus, quo certatim ad nostras inuicem voluntates (quantum nobis per Deum ipsum licebit) aggregemur. Pium vero interim apud ine retinendum censui, dum certum nobis quid actum, quid constitutum a vobis fuerit, quid curari per me, quid perfici, cupiatis, referatur. Dabitur autem semper omnis omnino a me opera, vt nec vniversa respublica vere Christiani a me animum, nec vos amici, desideretis.</p>
<p>Reuerendissimi, Illustrissimi, inclyti, generosi, splendidi, amplissimi, spectabiles, et prudentes, amici, socii et foederati charissimi, Deum Optimum Maximum deprecor, dignitates et amplitudines vestras vt tueatur, atque etiam augeat. Ex Laiano saltu, die XXV. Febr. M. D. XXXV.</p>
</div3>
<div3 id='FrRS.01.18.04' n='4' type='section'>
<head>III. CHRISTIANISS. REGIS LITERAE, DE RATIONE CONSTITVENDAE INTER CHRISTIANOS OMNES ECCLESIASTICAE CONCORDIAE, AD IMPERII ORDINES ESLINGAE CONVENTVM HABENTES. FRANCISCVS DEI GRATIA FRANCORVM REX ETC. VNIVERSIS ET SINGVLIS INCLYTAE GERMANIAE ORDINIBVS, CONVENTVM ESLINGAE NVNC HABENTIBVS AMICIS, SOCIIS, ET FOEDERATIS CHARISSIMIS.</head>
<p>QVantopere semper hactenus elaborauerimus, vt pro iis opinionibus quae in Christiana Ecclesia controuersae factae sunt, vnum in sensum ac decretum ad omni potentis Dei cultum et gloriam reducendis celebrando vniuer sorum concilio indiceretur locus ac tempus: nemini vestrum non satis esse compertum existimo. Sed quum horum conditione temporum viderem multorum promptam ad hoc voluntatem retardari, dum de loco ac tempore idoneo non plane constat, decreueram (et nunc totus in eo sum) Guilielmum Bellaium consiliarium et cubicularium nostrum intimum istuc ad vos mitttere, certas quasdam rationes executurum, a me pridem super hoc omnium inter mortales pulcherrimo sanctissimoque instituto iam initas, ac per eum vobis aut plerisque vestrum meo antea quidem iussu propositas, vt pro ea scilicet quae Francicae meae genti vetus cum vestra intercedit communis originis et subinde renouatorum foederum memoria, conuentum inter nos piorum et doctorum vtriusque gentis hosminum ageremus, quae veluti consultatio quaedam esset rerum ad religionem pertinentium, cuius interuentu scilicet ac diuinae bonitatis auspicio, iam nunc etiam hoc nobis tempus frustra pereat, dum Ecclesiae iusta Synodus rite cogitur, ab omni recedentes controuersarum inter nos opinionum contentione, ad amicam veniamus earundem opinionum pacificationem et concordiam. Quod ipsum vtique si quibus expectamus a vobis conditionibus, et vestra iam mitigata dogmata nos sperare iubent, aliquando tandem constiterit; nihil dubie speramus quod inter nos ea in re constitutum fuerit, id cum a Sanctissimo Paulo tertio Pontifice, tum a futura illa iusta Synodo, laudatum
<pb id='s360' n='360'/>
omnino atque approbatum iri. Sed quum istius apud Eslingam vestri conuentus sero admodum ad me fama perlata sit, verendum mihi vt sit ne Legatus ad vos noster tempestiuus eo non perueniat: committere tamen nolui, quin his saltem. meis literis, et per hunc expeditum cursorem, testatum hoc vobis facerem, simul omni ratione confirmarem, nullum esse nos vnquam vel laborem detrectaturos, vel sumptum recusaturos, quo eandem vna omnes assequamur rectae religionis atque vitae rationem: simul nulla vos alia in re de nobis mereri posse melius, quam in eo quod hanc in rem praestiteritis officio ac studio, prout fusius ex eodem nostro Legato intelligetis, cui nos hunc cursorem breui sequuturo nostram omnem super eo instituto mentem, animum, sensum et cogitationem aperuimus, et cui vos tantundem habere fidei volumus iis omnibus in rebus, quas meo nomine vobis expositurus, quantum nobis praesentibus et rem vna tractantibus haberetis. Quod reliquum est, amici, socii ac foederati charissimi, Deum Optimum Maximum deprecamur, vt fortunas, dignitates, ornamentaque vestra omnia tueatur semper, atque etiam augeat. Ex Gynuilla Campaniae Gallicae oppido, die decimo Septemb. M. D. XXXV.</p>
</div3>
<div3 id='FrRS.01.18.05' n='5' type='section'>
<head>IV. LEGATI REGII ORATIO AD EOS IMPERII ORDINES HABITA, QVI CONVENTVM SMALCALDIAE HABVERVNT MENSE DECEMBRI. ANNO M. D. XXXV.</head>
<p>LEgationis meae testimonium, Illustrissimi et excellentissimi Principes, vosque caeterorum ordinum amplissimi et praestantissimi viri habetis ex his quas affero a Christianissimo Galliarum Rege ad vos literis. Causas quae omnino duae sunt, si me (quod spero, et vos aliis conuentibus adhuc fecistis) attente ac beneuole audieritis, fideliter ex eius verbis ac breuiter expositurus sum: et earum quidem vna in eiusdem apud vos purgatione, altera in gratulatione versabitur, et commendatione sanctissimi vestri instituti, conuentusque huius quem ad constituendum vnanimem inter vos, tam de religione, quam de tuenda vestra dignitate consensionem esse a vobis indictum intelligit. Priore dum probari vobis cupit sua omnia instituta et consilia, quanta et quam sancta sit apud eum vestra omnium existimatio, declarabit. Posteriore intelligetis, si eam quam erga se adhuc habuistis, voluntatem retinetis, eandem et se, quam erga Germanos omnes semper habuit, retinere velle, vt quam veluti per manus a maioribus suis sibi traditam acceperit: quorum ipsorum ductu ac virtute, Germaniam hanc vestram, domicilium atque sedem Imperii constitutam esse, vos ex Annalibus vestris recordamini. Atque ad rem vt veniamus, Superiore hyeme, illustrissimi et amplissimi viri, Christianissimus Rex cum in Germania plenissimi calumniae rumores de se, verbo, scriptura dissiparentur, quibusdam authoribus, qui quoniam aliquem per se aditum ad aures vestras habere posse diffiderent, ideo credulitatem ambiebant ex ementitae legationis titulo, respondere coactus est, diuisis passim et euulgatis literis, ne silentium eius iniqui rerum aestimatores conscientiae assignarent. Et eae quidem literae quum ad ipsum dimanassent cuius isti abutebantur nomine) Augustissimum Caesarem: nihil ille antiquius habuit quam vt illustrissimo et excellentissimo Principi, Palatino Comiti Friderico, vtriusque Bauariae Duci, tum ex Hispania in Germaniam per Gallias properanti hoc mandaret, vti Regi suis verbis fidem faceret, atque prolixe confirmaret, nihil horum aut volente, aut laudante, aut sciente se vnquam in illum esse factum. Quod Caesaris de seipso et in istos luculentum adeo testimonium, quum abunde coarguat licentiosam, et impudentem eorum audaciam et petulantiam, plane sperat et confidit Rex Christianissimus, recentiores eorundem obtrectationes,
<pb id='s361' n='361'/>
quas denuo isti ad splendorem eius maculandum, ad vocandum eum in inuidiam adornarunt, fidem auribus vestris non fecisse. Quae vt valeant quidem apud imperitorum aures, tamen ab ingeniis prudentum, hoc est vestri similium, refutandae omnino sunt atque repudiandae. Duo sunt autem quae in eum isti constituunt, inuidiae capita: alterum a religione, alterum a Legatorum ad vos missione deriuatur. Atque horum duorum prius illud, quo miscere caelum terrae conati sunt, hoc vno videtur niti, quod in suorum quosdam Rex animaduertendo, quos isti sentire vobiscum aiunt, inuidiosum de vobis praeiudicium ferre, atque in eis causam vestram reprehensione tacita condemnare quodammodo videatur. His ego eos quidem commoueri pro sua intemperantia et stultitia nihil miror: vestram prudentiam eousque despexisse, vt vos secum sperauerint permouere posse, hoc de miror. nam vt doctrinae vestrae Rex non faueat, non ignoratis hoc illi esse cum plerisque aliis et Principibus et nationibus commune. Sunt profecto et in hac vestra Germania multi, qui a iudicio vestro partim magnopere abhorrent, partim non omnino iisdem verbis ei subscribunt: atque inter vos ipsos qui eandem profitemini doctrinam, non fuit semper idem omnium sensus. Quod autem iam in vnum coiistis, hoc ipse Rex vobis, hoc boni et pii omnes gratulantur. Non estis porro vos eiusmodi, neque prae vobis hoc vnquam tulistis, vt omnibus velitis praescribere, ant hoc vobis arrogare, vt volentes nolentes ad eam quam velitis omnes religionem. adigatis. Et sane de vobis solet ipse amanter et perhumaniter loqui: agnoscit quaedam a vobis esse sanctissime declarata, sed moderatius quaedam fieri voluisset. Videt plane atque perspicit, interuallo temporum et humana imbecillitate, fortassis et praefectorum Ecclesiae iniuria, vel superstiriosa praeposteraque pietate (grauius enim loqui non placet) irrepsisse in Ecclesiam inutiles quasdam, et antiquatione, vel moderatione dignas ceremonias. Si quis tamen omnes ideo ceremonias auertendas putet, si quis iis omnibus pro vniuscuiusque siue voluntate, siue opinione et clamore multitudinis imperitae, sine vllo publico vel decreto, vel consilio, interdictum nobis iri velit, abhorrere illum putat a maiorum concessis, si dicere non libet institutis. Est et fuit semper (quod nobiscum et vos agnoscitis) ceremoniarum traditio Christianae comes et administra religionis: quando enim ceremoniae in Ecclesia non fuere? quando reprehensae? quando non permissae? quando denique fuit, vt quod licet, temere damnantes, imo quae si retenta non iuuant quidem, at non obsunt tamen, arbitratu suo conuellentes, atque ob id in pacata republica tumultuantes, supplicio digni non haberentur? aut non comprimenda duceretur temeritas concitatae multitudinis, et occurrendum perditorum audaciae? Si vos autem ea prudentia, humanitate, clementia praediti, fortiter pro eo ac debuistis, rusticorum sceleri atque tumultui restitistis, si vindicandam Anabaptistarum insaniam iudicastis, si de vobis cogitari vultis, vt sine causa nihil facere velle videamini; cur non aequum est idem et vos de amico Rege cogitare? aut cur eum, <unclear reason='print blotted'>quoties</unclear> aliquid sine vlla vobis cognita et aperta causa aliter egerit atque vultis, ideo sine causa id fecisse cogitabitis? Proculdubio nescitis, vt est nobis in proverbio, qua parte illi calceus pedem premat. Cogitare debebatis potius ab iis esse tentatum aliquid, quare fuerit eorum consiliis, antequam latius malum serperet, occurrendum, et debilitanda illorum audacia. Egerit fortassis cum bonorum aliquo dolore, et propter multorum delicta peruenerit etiam aliquando ad minus nocentum pericula supplicium: verum, vt id fieret, non causa solum, sed et necessitas esse potuit, quae quanta fuerit, aut quae singulorum flagitiorum capita, nihil est hic dicere necessarium. Quaedam enim plerunque fiunt, quae ne cum facta quidem fuerunt sciri ab omnibus expedit, quare facta ita sint: neque vobis ignotum est, quaedam vno tempore vel dissimulanda, vel admodum leui castigatione reprimenda esse quae alio eadem tempore nullo satis seuero supplicio cohiberi possunt. Et prudenti Regi in tam late patente regno non quod agitur tantummodo videndum
<pb id='s362' n='362'/>
est, verum et prouidendum quid postea futurum sit: et quod agitur, quo sit tandem, et quo consequentiae periculo erupturum. Haec si vobiscum expendentes bene cognitum huius Regis ingenium habeatis, agnoscetis hunc eundem ipsum artes quidem lenitatis et misericordiae ab ipsa, fuisse natura edoctum: verum horum iniquitatem temporum seueritatis ei personam imposuisse, quam vt sustineret ad tempus, necessitate naturam vinci oportuit. De hoc enim sic habete, Si quis ei cum ratione quicquam profert, attente hic illum audit: iis succenset, qui temere quicquam moliuntur, et ad eos non referunt, ad quos disserendi atque definiendi authoritas iure pertinet. Quare ad supplicium eo sciente qui sunt rapti, non (quod isti aiunt) sentiebant ii vobiscum, sed a vestra plane aberrabant sententia. Nam quae ipsi statuistis aut fecistis, existimare vult Rex Christianissimus ea vos omnia communi consilio fecisse atque statuisse: recte autem an secus feceritis: aut statueritis, nihil hic a se vult videri praeiudicatum: sed ne quid sentiat quidem ipse, in medium esse prolatum. Nam si magna esse res omnino videri debet, de rebus tam magnis dicere, multo omnium maximum esse censet de iis statuere: temerarium vero, se iudicem prae aliis constituere. Habet vtraque pars aliquid, et quod probari et quod reprobari possit. Verum iidem si iudicent qui et disserunt etiam vt pii sint atque eruditi, euenire posse putat, vt si minus consilio, tamen casu lapsi falsum aliquando iudicent, et quod non eadem ratione statuitur, eodem esse iure debere non existimat. Sed ego fortasse nimis multum re minime dubia loquor, quasi vos aliquid in hac causa de se temere credidisse, aut imminutum de se vestrum iudicium suspicetur. Igitur venio ad aliud inuidiae caput. Cauendum esse vobis denuntiant sagaces isti patriae consiliarii, ab externis Regum et Principum legationibus, qui aliud in speciem agere simulent, aliud interim obscure moliantur: et cum Legationem Gallicam non duxerint esse nominatim excludendam, quod hoc sibi inuidiosum fore arbitrati sunt, ita designarunt tamen homines ad suspicionem vitandam ingeniosi, vt quod verbo non exprimunt, indicare digito videantur. Vos autem ego hic appello, quicunque adestis illustrissimi, et amplissimi omnium ordinum viri. Quaenam vnquam ad vos vniuersim, ad singulos priuatim, ab hoc Rege Legatio de re vlla profecta est, quae non esset cum publica totius Germaniae, sacrosanctique Imperii Romani vtilitate, dignitate, ornamentis coniunctissima? Scio equidem de qua ipsi queri maximopere legatione soleant. Sed cum eius reprehensio tam sit refutatu facilis, vt Caesaris ipsius debilitetur, aut frangatur potius testimonio, qui literis suis vt ea fierent, quae legatione illa quaerebantur, interfuisse publicae Germanorum pacis et otii testatus est. Quidnam igitur isti moliantur, aut quo haec animo dicant et faciant, vos pro vestra prudentia perspicere atque intelligere iam potestis. Ego fortasse, nisi iustis de causis statuissem hic mihi breuiter esse dicendum, ostenderem ad abalienandos a vobis sociorum Principum et populorum animos pertinere: docere eos in re fortasse iudicio suo parua, meo autem magna patientiam vestram tentare voluisse: vt si hoc exemplum a vobis non esse refutatum intelligant, progrediantur audacius ad caetera vestrae libertatis conuellenda praesidia. Conuincerem ex hoc nihil aliud quaeri, quam vt vobis nullum relinquatur ab exteris posthac societatibus praesidium contra improborum hominum audaciam, et maligna consilia: vtque ab amicis nudi et inopes, nullaque foederum societate muniti, opportuniores eorum sitis. iniuriae. Deprehenderem istorum deploratam, amentiam dicam, an impudentiam pari cum stupiditate coniunctam? qui vos adeo esse putent rudes et ignaros rerum, adeo expertes ingenii et consilii, vt tutores vobis veluti pueris, vel vt mentis impotibus curatores dari oporteat: quasi discernere ipsi nequeatis, si a quoquam ad vos decernuntur Legationes, accommodatae ne sint vobis atque vtiles: aut tam oblitos esse vos libertatis vestrae (cuius propugnatae nomine longe caeteris nationibus antecellitis) vt hoc pro nihilo habeatis, quod in Germania isti regnum constituant, libertatem vestram tollant. Etenim plane servitus
<pb id='s363' n='363'/>
est, ab alterius nutu pendere, nec licere quem velis admittere, aut quem nolis repudiare. Sed haec vobis ostendere, quae sunt vobis perspicua, inutile, cum sit et superuacaneum, hoc ego tantum breuiter hic attingam, nullius tantas opes atque vires esse, vt sine multorum amicitiis diutius stare possit: Legationibus vero et mutuis officiis retineri veteres amicitias, nouas allici, placari turbatas. Adhaec vicinitatis et originis coniunctione, et alterius alteri vtili auxilio, amicitiae quum alligentur; vos nec habere hodie potestis, nec antehac vllum habuistis, in quem ista magis quam in Regem Galliarum conueniant. Nam quis vnquam Germanici nominis dignitatem Gallis Regibus industrius, quis alacrius, quis felicius honestauit, amplificauit? Contra cuius vnquam nationis miles quam Germanicae, paratior aut promptior fuit in discrimen se offerre pro Gallorum Regum statu, tranquillitate, pace, otio? Quae gens altera alteri vel sedium situ vicinior, vel generis, siue Gallum et Germanum, siue Francum et Alemannum spectes, origine coniunctior? cuius alterius calamitas ab alterius magis calamitate pendet? quae inuicem altera alteri nationes, maiori vel in pace ornamento, vel in bellis subsidio esse possunt? Itaque cum intelligat Rex Christianissimus in concordia vestra et virium vestrarum conseruatione, suarum ipsius magnum firmamentum esse repositum, atque ideo vtilitatibus vestris patere vicissim ipse velit; proculdubio quoties inter vos minus conuenire audit, nihil ducere prius solet (id quod eius plerisque ad vos literis, et Legatorum eius sermonibus, et re ipsa, vti ego existimo, didicistis) quam vt suam ad vos vna reconciliandos interponat authoritatem, curam, operam, diligentiam, studium. Atque adeo cum iamdiu intelligeret, circa religionem vos dissidere, ac piorum interim affligi conscientias, ancipiti contentione distractas, dum dubitant quid fas, quid nefas, quid liceat, aut expediat: maximopere semper est veritus, ne dissimilitudo ista rituum et distractae sententiae disiunctionem etiam animorum, ea vero disiunctio dissensionem inter vos pareret, quae vt tacitis initio contineretur discordiis, tamen erumperet tandem in domesticum aliquod bellum, in quo vincere quam vinci paulo minus esse duceret parti victrici luctuosum. Sed (quae altera est Legationis meae causa) posteaquam Regi Christianissimo de hoc conuentu renuntiatum est, in eo vos statuisse inuicem vestrum studium ad communem retinendam dignitatem profiteri, neque si quis in religione sit disiunctus, coniungi nihilominus amicitia velit, in animum vt repellatis induxisse: tum vero magnam in spem ingressus est, et quemadmodum confidit verissimam, optimum hoc iaci fundamentum ad dissensionum vias omnes intercludendas, et constituendam inter vos concordiam, muniendaque praesidia quietis et pacis vestrae: quinimo futurum, vt quos opinionum etiam et doctrinarum concordiam reuocet et coniungat. Quocirca per literas a quibusdam admonitus (qui aliqua sunt in hoc conventu dignatione) viris, ad hanc vestram animorum inductionem ex ipsius authoritate nonnihil accessionis fore, si Legationem ad vos eam in causam decerneret, ostenderetque non abhorrere a societatis eius vestrae (cuius nunc satagitis) coniunctione: neque illorum ipse desiderio non satisfacere voluit, neque committere, vt hoc vobis non gratularetur sanctissimum institutum et consilium. Quod ipsum quidem vt caeteri amplectantur inter se et Christiani omnes, quemadmodum esse votis omnibus optandum existimat, ita quum videat infoelicia haec tempora moram afferre quo minus in praesentia id perfici posse speret, dissidentibus inter se Christianis Principibus et populis: dum qui locus indicendo communi piorum omnium Concilio, hoc maxime si alio vnquam tempore necessario, vnis et alteris arrideat, aliis ad hunc peruenire tutis, subsistere securis; et (quod esse praecipuum videtur ad res rite constituendas fundamentum) sententiam libere dicere non liceat: eam ob rem e totius Germaniae commodo fore ducit, atque ad perficiendi facilitatem pertinere, conuentum vt Germani omnes inter vos interim ipsi habeatis, in quo in vnam omnes studeatis conuenire sententiam: id quod facile quidem
<pb id='s364' n='364'/>
factu erit, si quae quisque proposuerit, quum a diuersae partis rationibus esse falsa conuincantur, aut aliquanto minus rectae caeterorum opinioni accommodata, sequatur is alterius sententiam, et mutet consilium: neque a sua quisque dignitate vel constantia esse alienum putet, aliquid alteri condonare, potius quam obstinatione etiam rectae sententiae dissensionem hanc alere. Ad hoc, illustrissimi Principes et amplissimi viri, sanctissimum et pulcherrimum opus si (quemadmodum Rex Christianissimus intelligit) accingimini; id quod maximopere ad publicam Germaniae pacem retinendam, atque adeo vestrae nationis conseruandam amplitudinem pertinere putat, ipsum vos ad eam rem socium fidelissimum, adiutorem fortissimum experiemini. Ipse etiam Paulus tertius summus Pontifex saepe ab eo per nuntios ea de re interpellatus, inficiando non est, non eandem semper ab iisdem humanarum traditionum esse retinendam rationem, sed quamcunque temporum inclinatio et publicae quietis vsus postulare videbitur. Ipse idem, modo rite omnia atque ordine fiant, multa se professus est temporibus, multa communi concordiae permissurum. De se autem Rex Christianissimus vobis et Germanico nomini spondet, quicquid vobis aequum est polliceri, id se omni cura, studio, opera gnauiter esse praestaturum. Quod si vobis ex vsu fore videbitur ad decidendas controuersias vt suffragia quoque nostratium accedant, siue vobis selectos ex vestratibus doctos aliquot et pios viros mittere placuerit, siue ad vos vt ex suis mittat malueritis, habituros eum vos paratum et alacrem, et qui vobis pene sit in hoc omnium sanctissimo instituto praecursurus. Interim vos adhortari atque admonere non desistit, quam inter vos societatem inibitis, eam vt colatis omnes sanctissime, memineritisque munimenta haec mutuae inter vos defensionis, vincula esse pacis externae, quod qui singulos quidem aggredi, idem etiam facessere vniuersis negotium fortasse non audeat. Et ne incertis significationibus testatam vobis Rex faciat suam adiuuandi huius consilii voluntatem, hoc vobis ego eius verbis palam ac dilucide _polliceor, atque omni ratione confirmo, nulli eum vestrae societatis, aut vestrum _vllius priuatim hosti, ope, auxilio, fauore, consilio esse affuturum: modo vt fecistis adhuc, parem a vobis in se respectare vestri animi voluntatem iubeatis. Quam inuicem vobis inter vos vltro delatam amicitiae confirmationem, sicut sibi ipsi, ita et serenissimo Britanniae Regi Henrico, qui cum habere omnia solet bello et pace communia, iisdem legibus vt impetrarem, mandauerat. Sed quum eius adsint Oratores, ego aequum esse vt hac illis cedam prouincia, existimo. Carolum vero Geldriae Ducem, Regis item mei necessarium, foederatum, et socium, si a vobis eadem vt amplectamini amicitia impetrauero, rem omnium ipsi Regi gratissimam feceritis: ac pariter vtrumque semper ab omnibus inimicorum vestrorum consiliis alienissimum, amicorum amicissimum habetis.</p>
</div3>
<div3 id='FrRS.01.18.06' n='6' type='section'>
<head>V. LITERAE CHRISTIANISS. GALLIARVM REGIS AD ORDINES SACRI ROMANI IMPERII. FRANCISCVS DEI GRATIA FRANCORVM REX, REVEREN-DISSIMIS, ILLVSTRISSIMIS, AMPLISSIMIS, INCLYTIS, MAGNIFICIS ET SPECTABILIBVS SACRI ROMANI IMPERII ORDINIBVS, AMICIS ET FOEDERATIS CHARISSIMIS S. P. D.</head>
<p>MIttimus istuc ad vos ex nobilibus cubiculariis nostris Guilielmum Bellaium nostrum Bailliuum Ambianensem, vobis nostro nomine certa quaedam expositurum. Ei fidem si adhibeatis, rem nobis feceritis gratissimam.</p>
<pb id='s365' n='365'/>
<p>Reuerendissimi, Illustrissimi, etc. Altissimus vos conseruet. Datum Lugduni die XXX. mensis Maii. Anno M. D. XXXVI. Sign. Francois. et paulo inferius a secretario, <hi rend='italic'>Bayard.</hi> In superscriptione autem, <hi rend='italic'>Reuerendissimis, Illustrissimis, etc. Sacri Romani Imperii ordinibus, consanguineis, amicis, et foederatis charissimis.</hi></p>
</div3>
<div3 id='FrRS.01.18.07' n='7' type='section'>
<head>VI. AD EOSDEM LITERAE SERENISSIMORVM EIVSDEM REGIS LIBERORVM. FRANCISCVS DEI GRATIA, CHRISTIANISSIMI GALLIARVM REGIS PRIMOGENITVS, DELPHINVS VIENNENSIS AC BRITANNIAE DVX, ETC. HENRICVS AVRELIANORVM, ET CAROLVS ENGOLISMORVM DVCES, ETC. EIVSDEM CHRISTIANISSIMI REGIS ETIAM FILII: REVERENDISSIMIS, ILLVSTRISSIMIS, GENEROSIS, MAGNIFICIS ET SPECTABILIBVS SACRI ROMANI IMPERII ORDINIBVS, CONSANGVINEIS, AMICIS, ET FOEDERATIS CHARISSIMIS S.</head>
<p>GVuilielmo Bellaio Langii Domino, Christianissimi Regis patris ac Domini nostri semper obseruandi consiliario et intimo cubiculario, ad vos de arduis ac magnis rebus nunc Legato, quaedam etiam ad vos mandata communiter dedimus, super haereditariis quibusdam nostris rationibus: quarum nomine quum eiusdem Sacri Romani Imperii beneficii et clientes simus, visum est nobis, apud vestros ipsos amplissimos ordines conqueri non debere de iniusta violenta nostrarum rerum occupatione. Cuius indignitatem vobis coram exposituro, eandem a vobis fidem adhiberi velimus, quam nobis ipsis, si praesentes vobiscum vna loqueremur, haberetis.</p>
<p>Reuerendissimi, Illustrissimi, etc. Deus Optimus Maximus sacrosanctum istud vestrum Imperium tueatur semper atque etiam augeat. Datum Lugduni Calendis Iunii M. D. XXXVI. Sign. <hi rend='italic'>Francois, Henry, Charles:</hi> et paulo inferius a secretario, <hi rend='italic'>Claussc.</hi> et in superscriptione, <hi rend='italic'>Reuerendissimis, Illustrissimis, etc. Sacri Romani Imperii ordinibus, consanguineis, amicis et foederatis charissimis.</hi></p>
</div3>
<div3 id='FrRS.01.18.08' n='8' type='section'>
<head>VII. LITERAE A LEGATO CHRISTIANISSIMI REGIS, ET SERE-NISSIMORVM EIVS LIBERORVM, AD PRINCIPES ELECTORES, ET ALIOS SACRI ROMANI IMPERII PRINCIPES, DATAE MENSE IVLIO, M. D. XXXVI.</head>
<p>REuerendissimi, Illustrissimi, et excelso loco nati Principes, etc. Quo tempore venturus in Germaniam a Christianissimo Rege dimittebar, is et Serenissimi eius liberi, quum et literis et sermone multorum accepissent, atque ita persuasi essent, amplissimos Sacri Romani Imperii ordinis conuentum inter se hoc tempore habituros, literas et mandata communiter ad eum conuentum mihi dederant, vt senatum sibi dari flagitarem, quo vos libere ac tuto, citraque omne offensionis vllius periculum, tam de suis ad Insubres atque alias haereditates rationibus abs se vim atque iniuriam abstractas, per Legatos earum actionum peritos edocerent, quam apud hoc sacrosanctum Imperium, in quo dignitatis suae splendorem obtinere semper cupiunt, sui facti rationem probarent, et singula in se intentata maledicta potius quam crimina diluerent. Verum postquam in Germaniam perueni, simul didici, neque in praesens haberi, neque propediem iri Concilium:
<pb id='s366' n='366'/>
simul mihi minime tutum fore, vestras singulatim adire atque appellare Amplitudines: quin a plerisque summa dignatione viris amice ac serio sum admonitus, mihi extrema omnia intentari, si vspiam in Germania publice apparerem. Commotus sum ex eo sane non mediocriter, neque meo tanrum et Regiae causae periculo (quanquam et eo quoque) sed ipsius etiam rei nouitate, simul et indignitate, quod non magis Regem meum violari, quam vos ipsos, quam sacrosanctam huius Imperii et Germanicae nationis authoritatem intelligebam, quibus olim cum diuina clementia eam animi et roboris excellentiam impertierit, vt non sua tantum, verum aliena quoque ab omni iniuria vindicare, propugnare, tueri, in animum inducerent suum: quis non dignum omni commiseratione iudicauerit, huc iam vestram recidisse libertatem, vt hoc vobis ferentibus atque conniuentibus, admittere quisquam, aut repudiare vos pro suo arbitrio, Regum et Principum legationes iubeat? quibus velir, aditum ad vos patere, aut intercludi edicat? et iis edicat nominatim, qui authores generis eosdem habent, quos habetis Imperii, siue Francos esse, siue Francogermanos malueritis: quique hoc ipso vobis conciliato, et veluti postliminio ad Latinos e Graecia reducto Imperio supra quae in Germania et Italia, et vbiuis gentium vobis multo suo sudore ac sanguine pepererunt ornamenta eius Imperii, et praesidia libertatis vestrae, iis etiam quas peramplas suorum antiquo patrimonio proprias ad vtramque Rheni Ripam obtinebant prouin cias, liberaliter auxerunt nomen, atque fines Germaniae, honestarunt hoc Imperium: tum res suas ita vobiscum semper amice constitutas habuerunt, vsu, ratione, concordia, vt ne in grauissimis quidem et pertinacibus bellorum, inter Reges suos et Caesares vestros incendiis (quod non ita pridem experti estis) vestra cum illis societas, et mutua inter vos communicatio dissoluta vnquam aut dissipata fuerit? Ab iis (inquam) ius gentium in hoc imperio, vt sociorum Legati sint apud vos sacrosancti, quorum nomen eiusmodi esse debet, vt etiam inter hostium arma versetur incolume, desiderabitur? Sed hanc, Principes amplissimi et alias tam indignas quam insolitas sibi factas iniurias permittit Rex aequissimo Dei omnipotentis arbitrio. Ego vero, qui me videbam ab illo, et serenissimis eius liberis nullam magis ob aliam causam in Germaniam esse missum, quam vt vobis quibus vt ius designandi Caesaris; ita permissa sunt benesiciorum et clientelarum Imperii iudicia, controversas illorum causas explicarem, et eorum patrimonii occupatores ex iure manu consertum vocarem, de quo patrimonio iudicium detrectasse deferuntur, et quo proculdubio eo carent aegrius, quod illius causa inter huius Imperii amplissimos ordines haberi enumerarique possunt, atque adeo gloriosum sibi esse ducunt. Ego inquam, ne omnino mea illis legatio frustra esset, quod me coram facere summo sine periculo non posse admonitus eram, per literas id exequi constitui, atque ad Illustrissimum Principem Ludouicum Comitem Palatinum, quod is Galliae finiti. p mus quum esset, in Galliam ab eius ditione receptus, minus habere videbatur periculi; quas a Rege meo et liberis eius habebam literas, adiecta illis mandatorum summa, per nuntium diligenter misi, enixe orans, vt cum suis collegis, et caeteris item Imperii ordinibus, ad quos eius rei iudicaret notionem pertinere, communicare de causa vellet, deque iustis illorum postulatis statuere. At is mihi per literas significauit, se ad serenissimum Regem Ferdinandum omnia missurum esse, per quem ad Caesarem de iis referretur; qui se quemadmodum ea in causa debeat gerere, probe norit. Sed quid ego sapientissimi Principes, a Caesare aut Ferdinando sperem, nisi vt mandata cum literis supprimant? Alter enim eorum Principum. ornatus est spoliis, auctus patrimonio. Vterque dum id agunt, id cogitant, in eo laborant, vt Regem apud omnes traducant: studiosissime (vt videtis ne quid ipse de inuidia deoneret, quod in eos traiiciat, irinerum obsessione curant: et hunc interim criminantur nunc Insubres sine iure repetere, per iniuriam prius occupasse, nec subire vllius vnquam iudicium voluisse: quum nihil horum sit tamen, contra
<pb id='s367' n='367'/>
vero sint omnia. Nam in possessionem Insubrium, Ludouicum Regem et hunc generum et propinquum eius, ex haereditario, auito, et proauito (vt sic loquar) iure, Maximilianus Caesar requaesita et deliberata misit, in fidemqae et clientelam Imperii more maiorum ac de procerum consilio accepit. Tum Rex meus, huius Imperii ordines, totius controuersiae disceptatores non modo nunquam recosauir, sod vltro etiam ac saepe depoposcit: tantum abest vt vel in hac, vel in Sabaudiensi causa (quae aliter. etiam vobis atque habet exposita est) conflictari iudicio detrectauerit. His ego igitur tot ac tantis difficultatibus affectus, vt offensionem negligentiae vitare tamen atque. effugere possim, et pro eo officio, quod Christianissimo Regi meo, et serenissimis eius liberis debeo, illorum mandatis si non plene, saltem aliqua ex parte satissaciam, et aliquid certi atque testati referre ad illos possim, ecquod in aequitate vestra paratum habeant perfugium. Ecce, Principes aequissimi, communiter ad vos vniuersos. has literas per proprium hunc tabellarium scribo, et priuatus singulos nominatim appello, vestram omnium et singulorum fidem imploro. Respicite regni nostri, atque Regum eius, cum hoc sacrosancto Imperio antiquissimam foedetis sanctiratem, et cum vestrae Germaniae Principibus renovatae toties cognationis, neque. vnquam mtermissae amicitiae necessitu dinem. Cogitate qui sitis, quo loco, quod sit antiquae vestrae veraeque Germacae libertaris officium. Expendite quid vos dare huic Imperio, quid authorum eius memoriae reddere, quid praestare reipublicae Christianae debeatis. Ne sinite eo concuti ac debilitari praecipua eius capita, quorum ex amplitudine praesidia periculis, et adiumenta honoribus quaerere ac sperare potest: quorum maiores. prae caeteris semper, res, corpora, vimque. omnem. suae. potestatis, in. commoda eius. et incrementa consumpserunt. Hoc enim vnum omnium maximopere vos oro et obsecro. Haec est Regiorum ad vos mandatorum summa, vt omnia deponatis, si qua ex falsis auditionibus iam omnino concepistis praeiudicia: vt a quo stant omnia, ad eum transire opinionem iustitiae patiamini: vt in memoriam redeatis iuris eius haereditarii, iam inde a proauis atque atauis certi ac testati, tamque luculento Maximiliani Caesaris testimonio ac iudicio comprobati: vt consideretis cum animis vestris. vosmetipsi, Maximilianurn ab huius socero pro ea (quam vocant) inuestitura, supra centena quinquagena nummum aureorum mllia extorsisse: neque ita multo post coacto exercitu, (atque issdem fortasse diuisis in eum vsum pecuniis) eundem ipsum exegisse. Meum Regem ab eodem Maximiliano Mediolani Ducem agnitum, quum iam multos annos receptum ab occupatore Principatum possedisset, a Carolo Caesare etiam indicta causa deturbatum: cum hoc. tamen iure et maiores vestri, et vos semper vsi fueritis, vt Imperii vestri benificium; ab antero in alterum transferendi ius et facultas in lege, non in vllius consistat voluntate atque audacia. Cuius legis, cum vestrum sit, aequissimi Principes, proprium ac peculiare iudidum, constituite iam apud vos, quid sit vobis ad haec serenissimorum Principum aequissima postulata respondendum: qui vos orant, vt se quoque (sicut caeteros sacri huius Imperii Principes) dignos existimetis, quorum causam intellgere non aspernemini. Mihi proculdubio, si vos esse, qui estis, recordamini, hoc est, Imperii Romani liberos ordines, et supremos eodem in. imperio conti ouer si arum iudices; serio videtur a vobis vrgendusCaesar, vt senatum illis dari, vt parere iudicato malit, quam vt in illa. permaneat, quam. nescio an saris digne iactat opinione, vt. conferre; se vires suas omnes, et in Regem meuin experiti malit; quam in Turcam ipsum, in Christiani sanguinis et nominis hostem haereditarium: seque profiteatur. dimoueri nulla re ab hac sententia posse, quin omnia potius, atque suas ipsius omnes. prouincias, quas a tergo relinqueret, expositurum praedae Turcicae, quam a bello caput auersurum, semel in eum Regem coepto, cuius a maioribus ea profecto accesserunt familiae Austriacae opum et facultatum incrementa, quibus maxime in hoc, quo nunc eam yidetis, eluctata est culmen atqua fastigium
<pb id='s368' n='368'/>
Quod si maluerit, in hac perseuerare voluntate, et in nostros fines semel (vt aperte minitatur et iam fortasse. aggressus est) impressionem fecerit; nihil sane Rex Christianissimus, aut liberi eius omissuri sunt, atque Deo propitio iam ad omnia. egregie instructi sunt, quae ad eum intrepide excipiendum spectant, et curari debent a patriae suae atque ciuium suorum amantibus. ac vigilantibus patronis. Sed antequam tanta excitetur in republica tempestas, ex qua ipsi, quicquid Christo audiens est, ad exitium et vassitatem. vocari non ignorant, iam inde ab initino vt iniretur via, qua sanguini parceretur, aut aliquid saltem adhiberetur temperamenti, haec me apud vos commemorase voluerant: vt intelligatis, si ad arma cum Caesare veniant, non suam eos voluntatem, sed tuendi se, atque iniuriae propulsandae necessitatem adduxisse. Quod quum praesenti mihi persicere non licuerit (multa enim frustra et apud multos sum expertus) ad extremum. literarum subsidio esse vtendum duxi, Amplitudines, vestras interim obsecrans, vt quid super hac. aequissima Regis mei ac liberorum eius petitione statueritis, mihi per hunc nuntium rescribere ne grauemini.</p>
<p>Reuerendissimi, Illustrissimi, etc. Deus Opt. Max. easdem amplidines et dignitates vestras tueatur et fortunet, atque in hoc graui et vrgente negotio, vereque ad vniuersos pertinente, tam ea vobis inspiret consilia, quae vestri officii ratio postulat, quam quae Christianae rei exigit necessitas.</p>
</div3>
<div3 id='FrRS.01.18.09' n='9' type='section'>
<head>VIII. CHRISTIANISSIMI REGIS EPISTOLA AD ELECTORES IMPERII, DATA MENSE DECEMBRI ANNO DOMINI M. D. XXXVI. QVA CONVENTVM AD DISCEPTANDAM DE MEDIOLANO CONTROVERSIAM, ET SE ADVERSVS MALEVOLORVM CALVMNIAS PVRGANDVM, INDICI POSTVLAT. FRANCISCVS DEI GRATIA FRANCORVM REX ETC. REVERENDISSIMIS ATQVE ILLVSTRISSIMIS PRINCIPIBVS SACRI ROMANI IMPERII ELECTORIBVS, CONSANGVINEIS, AMICIS, ET FOEDERATIS CHARISSIMIS S.</head>
<p>SAtis superque amplissimi Principes, amici vereres, foederati, et consanguinei charissimi, intellexisse vos existimo, quibus, quoties, et quam inuidiosis criminibus, ex quo primum in fortunas meas hostiliter inuasit Caesar, accersitus oppugnatusque fuerim. Quanta vero idipsum iniuria, vt iniquorum meorum refutatis calumniis aliquando vobis constet: atque vt controuersas meas et liberorum meorum causas vobis explicem, quarum est propria notio iudicii vestri: quemadmodum ego mea quidem interesse duco, ita vestri fortassis officii fuerit, senatum iis de rebus mihi dare: cum pro ea quae vobiscum intercedit. mihi antiqua, et quantum in me fuit, sancta semper amicitia: tum vt incommodis occurratis indies eo ex bello gliscentibus, quod earum occasione rerum subinde renouatum esse conspicitis. Id quod ego sub initia renascentis huius belli, quum a vobis diligenter efflagitauerim (dolenter hoc, non contumeliose in vllum dicam) minorem mihi habuisse videmini, ac par erat, postulationis meae rationem: vt qui nondum mihi tanto iam interuallo significaueritis, quid ab aequitate vestra ego ac liberi meisperare debeamus perfugii atque praesidii. Eam ob rem vt ne temere forte, neque tam ex animo quam perfunctorie postulasse id a vobis videamur, idem in praesentia ego etiam atque etiam eo quidem accuratius efflagito, quod subinde atrocioribus affectus iniuriis atque indignitatibus, extare apud vos cupio (quicunque postea
<pb id='s369' n='369'/>
cafus consequetur) et petitionum mearum et conscientiae testimonium aliquod sempiternum. Enimvero non ignoratis, quemadmodum Caesar, vbi me satis in inuidiam rapuisse sibi visus est, longa illa et intemperanti oratione, qua publice, Romae apud summum Pontificem, et consessum Patrum, eorum in me culpam deriuare conatus est, quae contra me ipse multa egerat: tum ad eam se accingens praedam, quam opinione ac spe velut explorata deuorabat: improuiso, atque adeo cum de firmanda inter nos pace, conciliandaque sanctiore amicitia; cum Legatis meis transigere simulabat, instructissimis terra marique exercitibus, quadripartito <note>Intelligit bellum in Italia, Picardia, Campania et maritimum contra Franciscum I. gestum. Tres exercitus priores memorat Bellaius <hi rend='italic'>lib VI. p. 218.</hi></note> me inuaserit: eo etiam animo et consilio, nunquam vt bello facturus finem esset, donec me, caeteris interim posthabitis cum priuatis tum publicis commodorum atque incommodorum cogitationibus, imperio ac fortunis omnibus (vt publice iactitabat) exuisset. Neque vero defuere, qui vt expeditius illi foret, hoc re ipsa praestare, quod ipse iam ante Neapoli scriptum, meditatum, cogitatum attulerat, Romae non iracunde minus quam insolenter effutierat, facinus ausi sunt, omnium post homines natos deterrimum et crudelissimum, quod iam dimanasse ad aures vestras puto. Ego vero tractare nequeo sine refricatione doloris, ex patrio sensu, et acerba recordatione miserabilis et indignissimae necis, natu maximi filii mei, cum quo quanta conciderit huius florentissimi regni expectatio, non patitur moeror vt referam. Et sane id testificari possunt externi et domestici, quicunque egregiam adolescentis indolem recordantes, temperare ipsi lachrymis non possunt. Huius ego nefandiffimi sceleris, amplissimi Principes, nolim cuiusquam, nedum tanti Principis famam perstringere crimine, quod suspicionibus tantum et coniectura possit coargui. Verum ipse tam exsecrandi facinoris administer, cuius ex nominis recordatione totus horrco, Sebastianus Comes a Monrecucullano, <note>Breuiter haec narrat Sleidanus lib X. p. 292. ad an. 1536. <hi rend='italic'>Sub huius initium belli vitam finiit Gallia regis filius natu maximus, Franciscus, octodecim annorum adolescens. Veneno periisse fama fuit, et Italus quidem Sebastianus Montecucullanus in suspitionem vocatus, habitu quaestione, diuersis equis Lugduni fuit distmctus, et rex datis postea literit ad Germaniae principes, inter alia grauem ea de re querimoniam habuit, in Antonium Laeuam et Ferdinandum Gonzagam, Caesaris administros, omnem inuidiam facti conferens.</hi> Franc. Belcarius vero Comment. rer. Gallic. lib. XXI. p. 277. <hi rend='italic'>eodem tempore Valentiam Delphinatium muniens Rex Franciscus Francisci Delphini maximi natu fili: mortem, quem secum Rhodano secundo nauigantem Turnone aeagrotum reliquerat, Guisanam arcem ignaue deditam Monteianem ac Boesium captos intellexit. Delphini mors vt duarum posteriorum calamitatum Rex obliuisceretur, essecit: in hoc vno animum defixit, hunc gmuissime lugens, praesertim quod veneno sublatus ferebatur, quarto enim valetudinis die expimuit, paternam in liberos chariatem declarauit. In parteis dissectus est Sebastianus Montecuculus veneni propinati reus: at Antonium Leuam, ac Ferd nandum Gonzagam quasi huius facinoris authores nominauit: an quod itares haberet, an quod tormentis finem imponi cuperet, incertum. Delphinum nonnulli ex parua pila ludo multo sudore madentem aqua frigida intemperatius hausta, alii ex nimia venere cum Lestrangia aulia matrona mortem sibi consciuisse existimarunt.</hi> Prolixius hanc Delphini mortem exponit Guil. Bellaius lib. VII. p. 268. Belcario fere adsentitur Varillas <hi rend='italic'>Hist. de Francois I. Tom. II. lib. VIII, p. 327.</hi></note> priuatim et publice, etiam in ipso supplicii atque mortis articulo professus est, authores sibi fuisse patrandi huius atrocissimi sceleris, Antonium Laeuam, et Ferdinandum Gonzagam, Principes in exercitu Caesariano viros, seque primum a Ferdinando multis oneratum promissis, quo tollendos viros aliquot primarios susciperet, ad Caesarem esse introductum: a Caesare multa interrogatum, de mea cibi atque potus ratione, ad Antonium vt quae ille imperaret exsequeretur, esse missum. Antonium, vt me primum, et ex meis item aliquot veneno tolleret, hoc mandasse.
<pb id='s370' n='370'/>
Si haec amici veteres, foederati, et consanguinei charissimi, tam atrox accepta iniuria digna vobis non videtur quae hominem possit a vitae suo statu deducere, quaenam tandem esse digna possit, non video. Tametsi ego quidem tantis affectus indignitatibus, maledictis et contumeliis lacessitus, petulantibus libellis (indignissimo Regibus exemplo) traductus, clientum meorum ad defectionem sollicitatione oppugnatus, crudelissimo bello absque denuntiatione vexatus, talis filii crudeli et miserabili morte afflictus, cum me ad vlciscendas has iniurias efferret animi quidam dolor necessarius, occasionem afferrent Caesariani exercitus, vbicunque posuerunt vestigia, mutilati, et affecti: tamen vt sanguini Christiano parcerem, et quod authorem huius victoriae Deum dominum exercituum agnoscerem, quo nimirum vlciscente Caesar ab audacissimo coepto abstractus esset, potius quam humanarum virium auxilio: venienti ad me Legato Pontificis, de pace cum hoste denuo coagmentanda, lubens parui: etiam meas liberorumque meorum res interuersas eiusdem hostis beneficio accipere non recusaui. Contra hostis ne Fortuna quidem fractus minuit insolentiam, et Legati ad se Pontificii orarionem, vt antea fecerat, instructissimis et promittentibus sibi victoriam exercitibus sic affectis et profligatis, contumaciter et superbe repudiauit, seque in Italiam recepit ardens et cumulatus ira, inueteratoque odio nostri nihil quicquam nisi de pernicie nostra cogitans. Atque adeo sese de integro reparaturum vires minitatur, et eam vlturum in me de qua conqueritur iniuriam, quae a me profecto nulla (quod sciam) in eum est profecta: nisi hoc ascribere iniuriae voluerit, quod me supra quam voluerit aut sperauerit, eius obsistente conatibus, vel numine potius eius vlciscente contumaciam, essectum esse intelligit. vt inuectus in me iracundius, quam fortius exsequutus videatur. Quorsum haec tandem omnis, dicetis, spectat oratio? nempe vt quam obstinato cum hoste bellum habeam, intelligatis: et cum iam is mecum agat, non quam late regnaturus, sed regnaturus ne sim, eius etiam administri an victurus; mirum vt ne vobis videatur, si me posthac mea cautio adigat (vti adiget, si ab aequitate vestra nihil impetrauero) mihi ac rebus meis vt capiam vndecunque dabitur consilium: id quod mihi antea quidem licuit semper, et nunc necesse est etiam, loquatur licet in me hostis quicquid sibi libuerit. Ego vero semper habiturus sum (quod habui adhuc) prae oculis, tum vt ne vllo scelere me astringam, tum vt cuiuscunque armis vtar, si erit necesse vti, siue ad propulsandam iniuriam, siue ad res meas et liberorum meorum repetendas; tamen iis quibus sine nostra reprehensione non possint, ea arma ne noceant.</p>
<p>Reuerendissimi et Illustrissimi Principes, amici veteres, foederati et consanguinei charissimi. Deus Optimus Maximus sacrosanctum hoc vestrum Imperium vobis ac reipublicae Christianae tueatur, atque etiam augeat: et ea vobis inspiret consilia, quae postulare videbitur horum temporum occasio et necessitas.</p>
</div3>
<pb id='s371' n='371'/>
<div3 id='FrRS.01.18.10' n='10' type='section'>
<head>IX. EXPOSTVLATORIA CHRISTIANISSIMI REGIS EPISTOLA, DE VIOLATO TABELLARIO, AD AMPLISSIMVM CARDINALEM MOGVNTINVM: QVA CONVENTVS ITEM AD DISCEPTANDAM MEDIOLANI CONTROVERSIAM POSTVLATVR: TVM ALIA QVAEDAM EXPLICANTVR, AD RETINENDAE PVBLICAE CONCORDIAE RATIONEM FACIENTIA. FRANCISCVS DEI GRATIA FRANCORVM REX, ETC. REVERENDISSIMO ET ILLVSTRISSIMO PRINCIPI ALBERTO, EADEM GRATIA ECCLESIAE MOGVNTINAE ARCHIEPISCOPO, SACRI ROMAN. IMPER. ELECTORI, ATQVE IN GERMANIA CANCELLARIO SVMMO, SACROSANCTAEQVE ROMANAE ECCLESIAE CARDINALI DIGNISSIMO, ETC. CONSANGVINEO, AMICO, ET FOEDERATO CHARISSIMO, S.</head>
<p>QVum proximam ad Septemuirale istud amplissimum vestrum collegium a me scriptam epistolam tabellario ad te dabam, per te virum eo ipso in Collegio Principem cum collegis tuis communicandam; tum equidem ostendebam vehementer me demirari, neque id certe immerito, nihil iam tanto interuallo responsum a vobis fuisse ad priores Guilielmi Bellaii Legati ad vos nostri literas: quibus videlicet vbi aditus eo perueniendi sibi comperisset ipse omnes esse interclusos, postulata nostra detulisset, de priuatis illa quidem nostris rationibus, sed tamen ad officium proprie iudiciumque vestrum, et publicorum auersionem incommodorum (vt quae maxime) pertinentibus. Interea vero dum me responsionis expectatio vestrae suspensum ac sollicitum habet, ecce tibi non admirationis nouae tantummodo, sed expostulationis quoque oblata causa est, et ea profecto non minima. Etenim quum iam tabellarium dimisissem, tum mihi e Germania prior ille tabellarius, cui literas suas Bellaius ad vos perferendas crediderat, praesto fuit: a quo ego quum itineris sui rationem acciperem, varie profecto et pro eo ac debui affectus sum. Initio enim quum ex eo audiebam, fuisse a plerisque vestrum humaniter et acceptum et dimissum, rescripsisse item nonnullos ad Legati mei literas: quosdam promisisse paratas literas se ad reditum eius habituros; mirifice (vt par erat) ea in me beneuolentiae significatione recreabar. Verum vbi, quam pro redditis literis ab Illustrissimo Ioachimo Brandenburgensi Marchione, tui fratris filio accepisset iniuriam, intellexi; tum vero hac contumelia grauissime non commoveri non potui: eiusmodi enim ea fuit, nullam vt rem in hoc genere post hominum memoriam, insigniorem non modo ad vos vnquam delatam sed ne a quoquam quidem auditam esse arbitremur. Nam quid veteres illas commemorem Regum et populorum expostulatas grauius inter se, ac vindicatas acerbius iniurias? Ego enim adhuc nullam audire memini, quae tam sine vllo exemplo quidem ea sit, magis tamen ad exemplum pertineat. Berlinum tabellarius cum literis Legati mei, et mandatis ad Marchionem venerat: tabellarius ille inquam Principis, nec id tantum, sed (vt mihi hoc meo iure dicere liceat) Christianissimi Galliarum Regis nuntius, credo et amicitiae nostrae, et veteris societatis authoritatem aliquid valere alioqui debuisse. Sed vide, quampro nihilo ea mihi omnia fuerint, quominus ab eo quidem (a quo minime debui) indignissime contemnerer ac violarer. Venit ad Marchionem cum literis ac mandatis nuntius meus. Marchionem, vt sit, honorifice salutauit: reddit etiam quas ad eum habebat literas. Accipitur sane,
<pb id='s372' n='372'/>
quod ad speciem et simulationem, attinet, non omnino inhumaniter: diuertit, nec id iniussu Marchionis, in cauponam: vnde commodius posset, quandocunque liberet, accersiri. Nec erat quicquam quare secus suspicari posset is, quem consuetudo inter nos, ac fides mutua, et libertas ad vtrosque vltro. citroque commeandi, securum praestabat: ita vt nihil omnino doli, nihil insidiarum vel periculi subesse videretur. Atque non multo post reuocatus ad arcis ipsius ingressum, humaniter in vaporarium est deductur, ibidemque cum aulicis aliquot iussus discumbere. Quo post paulo ingressi viri quinque primarii, ex quibus duos tantum se nosse dicit, alterum Marchionis magistrum equitum (Marescallum. vocant) alteri Eustathio Schlebello nomen esse: caeteros, quinam essent, ignorare. Eos inquit meus nuntius, vbi ex se de suo primum, deque Legati mei toto itinere, atque vbinam ille tum ageret, et quo stipatorum numero iter faceret, quaesiissent; seinde ad incutiendum terrorem et trepidationem, minaciter esse percontatos. Quonam ipse in loco, et quibuscum caedem eam fecisset, cuius reus ageretur: postremo nunquid ex eorum esset incendiariorum numero, qui tum Germaniam nocturnis incendiis deuastarent et perderent. Cum negaret, vllius se homicidii aut incendii sibi conscium esse: se nuntium nostrum affirmaret: eius mandati administrum, a quo cum nihil discessisset, nihil in quenquam hominum scienter fecisse, quod ab vllo reprehendi posse arbitraretur. Tum ii nihilo hac responsione facti aequiores, dum nuntium nostrum, vt latronis satellitem excutiunt, in earum exemplaria literarum inciderunt, quas Legatus meus communiter ad vos dederat, et formis vt excuderentur ea tantum gratia curauerat, vt quam ego ad aequas me demisissem conditiones, vniuersi per Germaniam intelligerent. Ea quidem exemplaria et aliquot praeterea literas Legati mei, nondum iis ad quos mittebantur redditas, tum vnius atque alterius vestrum ad Legatum eundem meum epistolas, tabellario nostro per summam contumeliam abstulerunt: subinde sciscitantes, Annon satis sciret, quam inter me et Caesarem belle conueniret? annon edicto publico Gallos omnes, et quicunque Gallicae ditionis essent, regionis illius aditu prohiberi? quae tanta illi fuisset confidentia, vnde iste contemptus esset, vt non impetratis publicae fidei literis eo per se venire ausus. esset, vbi libellos dissiparet huiusmodi, quo vno facto incendiarius vere dici possit atque debeat? vtpote qui Caesari, ac rebus eius plus inde incommodi atque periculi attulerit, quam si pagos duodecim igne immisso aliquando consumpsisset. Quum iterum ille mandata patroni excusaret, cum nihil offensionis a se prudente fuisse ostenderet, cum testaretur antiquissimam Imperii vestri cum hoc Regno meo societatem, quae publicae fidei literarum loco esse sibi debuisset; quo etiam nomine et abs te Marchionis patruo, et a caeteris quos ante adiisset Principibus, et acceptus et dimissus fuisset humaniter: illi miserum hominem diuina humanaque iura atque auxilia implorantem, onustum grauibus catenis, quas tum collo, tum sinistro brachio inuolutas miserabili aspectu gestabat, spreta Dei religione, ac humana societate, gentiumque omnium iure violato, in custodiam crudelissime et inhumanissime coniecerunt. Habes hactenus quam honesta et iusta causa nuntium meum foederatus et amicus in vinculis habuerit. Iam venio ad reliqua. Ibi cum ille totos dies quinque, grauiora morte supplicia exspectasset, rursus. iidem ad eum ingressi, diligentius exquirunt, quidnam rerum toto itinere fecisset, dixisset, audiuisset, minati etiam, se de eo quaestionem habituros, nisi vltro confiteatur omnia. Addunt illum a patrono suo iis periculis fuisse de industria expositum, et Principes illos, qui se dixerant rescripturos, hoc ideo promisisse, quod scirent eum nunquam ad se reuersurum. Quibus ille minis tam praesens certumque sibi supplicium capitis significari ac promitti intelligebat, vt ne nunc quidem dubitet, eas poenas se daturum fuisse, nisi diuino potius beneficio quam humano subductus fuisset consilio. Quo in loco mira Marchionis in me iniquitas, et improbior quaedam maleuolentia et iniuria extitit.
<pb id='s373' n='373'/>
Nam cum miser forte fortuna elapsus esset e vinculis, ac tum fuga, tum latebris, sibi salutem quaesiisset: Marchio edicto suo, florenos quingentos praemium ei proposuit, qui a se fugitiuum illum retraxisset incendiarium (ita enim tabellarium ille designabat meum) quem Rex Galliarum ad vastandam igne Germaniam summisisset, quique magicis artibus et praestigiis e carcere aufugisset. Dignumne per Deum immortalem edictum, quod in Regem Galliarum, a Germano Principe, hoc est, a foederato in foederatum non temere tantum, sed (ne quid durius dicam) tam maligne emitteretur? Quid enim, patiensne, an dissolutus hoc in edicto videar, si aequo animo dispendium hoc famae, hanc atrocem iuiuriam, a Marchione illatam paterer? praesertim cum non modo nulla esset a me prouocatus iniuria, sed non obscura etiam mea in eum voluntate, officiis etiam meis, vel in hoc ornatus, quod ego ad eum quoque inter caeteros causam meam vltro detulissem. Ad quam tantam contumeliam et hoc quoque accedere voluit, quod miser ille hoc edicto rusticorum obiectus est furori, qui cum iacturam (vt audio) magnam ab incendio fecerant, tum etiam praemio inuitabantur ad illius perniciem. Cuius si innocentia nihil commouebat Marchionem, nihil miserrimi hominis et peregrini apud exteros solitudo, nihil afflicti et plane perditi calamitas; an etiam illum nihil nostri nominis, nihil Imperii vestri maiestas, nihil nostrae societatis et amicitiae reuerentia, nihil humanae communitatis leges, nihil religionis ac pietatis obseruantia debuit commouere? Dimanarant ad me quidem antea clientum aliquot meorum aliae querimoniae, qui se dicerent aliena quaedam a commodis suis in Germania esse passos: audiebam apud vos agi, et traduci honorem meum et opinionem in circulis et conuiuiis: neque ignorabam quoties in Germaniam Legatos mittebam, siue ad refutandas aduersariorum in me calumnias, siue ad alia quaecunque procuranda negotia, eos pasfim intercludi, obseruari, obsideri. Postremo et hoc etiam intelligebam, de quo ego sic vobiscum expostulandum esse duco, vt quam ab aequitate vestra sit, et a nostra coniunctione alienum, vosmetipsos cogitare, proque societatis inter nos et foederis ratione statuere, maximopere cupiam et flagitem. Intelligebam (inquam) nihilo mitius hodie cum vestratibus agi, qui mihi ad retinenda vel obtinenda mea nomen darent, quam si vobis, Imperio vestro, templis, delubris, calamitatem omnem et solitudinem attulissent. Haec tametsi omnia vt indigna erant, ita mihi videbantur, quod Rex amicus, quod socius, quod in legitimo atque haereditario regno more maiorum constitutus, quod alieni nunquam appetens, quod maiorum meorum in omnes officiis, meis etiam in plurimos, mihi viderer esse meo iure commendabilis: tamen ea (quoad eius fieri poterat) sic ferebam moderate, nulla vt mihi oblata sit interim de vobis bene merendi occasio, in qua non experti sitis, sicuti et in posterum (nisi vobis aliter videbitur) experiemini, summam meam in commoda eiusdem Imperii vestri communia diligentiam, in singulos ordines benignitatem, inomnes homines beneuolentiam et fidem. Nam nec ego meopte ingenio tam libenter de amicis bene mereri desino, quam grauate nuntium illis remitto: nec eas omnes iniurias arbitrabar, aut a vobis, aut ab vllo in quem statuendi ius esset vobis, sed a maleuolis meis atque aduersariis tantummodo proficisci: qui quum ipsi nihil intentatum vellent relinquere, quo antiquam illam inter nos consuetudinem dirimant, sibi vero persuaderent futurum, vt si nostris hominibus iniurioase in Germania habitis, ego Germanis paria in hoc regno meo rependerem, tum inter nos tandem committeremur: hac vtique persuasione moti, et spe imbuti, curauissent clientes et Legatos meos male in Germania excipi et haberi. Tum quaecunque ad me inuidia obruendum maledicta iudicabant accommodatissima, quum ex conscientia suorum in me factorum et consiliorum sceleratissime deprompsissent; neque vellent aut purgandi mei, aut quod deonerarem de inuidia, in eos traiiciendi a quibus staret inuidia, locum mihi ac facultatem vllam superesse: tum vero
<pb id='s374' n='374'/>
illos ad vim arbitrabar animos intendere, atque in eo laborare, vt quos nullis porerant artibus disiungere, acerbitate certe suppliciorum ab eadem euerterent coniunctione, atque mutua inter nos beneuolentia. Ad postremam hanc iniuriam tantum abest vt eodem quo priores gradu ponam, vt ne dissimulare quidem eam possim: nempe qua sim ab eo affectus, a quo minime debui: et in eo Imperio, quod a maioribus meis acceperit praecipua pacis ornamenta, et libertatis suae in periculis praesidia tutissima: liceat enim hoc mihi sine inuidia dicere: in eo (inquam) Imperio, qui cum amice semper vixerim, quod quo sponte offenderem, ne nimirum quidem vnquam in me fuit: in eo meum nuntium, et ab eo Principe, quocum ego Rex socius et amicus de summa reipublicae Christianae velut cum arbitro agerem (coniuncta est enim eiusdem reipublicae periculis qua de nunc agitur controuersia) insidiose capi, contumeliose haberi, vinciri, custodiri, veste, zona, pecuniis, armis, equo, sarcinis, meis ad Principes Imperii, et Principum ad me litteris spoliari, et quo mihi grauior conflaretur inuidia, pro summisso incendiario, atque a me subornato, capitali supplicio destinari: ad hunc retrahendum, trucidandum, efferatum vulgus, et persuasione iniuriae, et praemio proposito concitari. Ego sane, dum ille miser etiam tum iniuriae illius ac violentiae immanitatem, pallore, macie, trepidatione prae se ferens, catenarumque adhuc impressa ostendens vestigia, flens apud me miserabiliter casum suum deploraret: cum hoc ipso commotus sum vehementer, tum edicto illo insolenti esse me insigniter violatum, grauissime doleo. Tuam vero, amplissime Princeps, hic appello conscientiam et memoriam, ecquid aliud Legati mei ad vos literae, ecquid mandata continebant, praeter meam de iniuriis, deque itinerum insessione querimoniam, cum postulatione iuris coniunctam? idque praesertim apud eos, a quibus vt non postulassem, expectare tamen debueram. Marchionem porro auditis, nunc quoque se hac vna ratione defendentem, quod dispersa circum Germaniae ciuitates earum literarum exemplaria, plus Caesari attulerint incommodi, quam si opulentissimi pagi duodecim incendio illi periissent. Quodnam vero eiusmodi esse potest incommodum, nisi quod iis literis aduersus maleuolorum et obtrectatorum nostrorum calumnias, aliquando est defensa veritas? Sed haec ratio non video quid habeat in quo possit. consistere, nisi forte vnus hic fuit ab Imperio ad vos translato Caesar, cui non modo iura Imperii omnia tradidisse Germania videatur, sed a cuius etiam praescripto nihil audeatis recedere: cuius vel iniuriis omnibus patrocinari vos oporteat: qui cuiusuis existimationi notam inurat, si quem de possessione vi eiiciat, si clam, si dolo malo in alienae rei possessionem obrepat, eam vos confestim esse eius propriam atque legitimam iubeatis: quicunque autem re aut verbo eidem restiterit, vel ad vos prouocarit, quorum esse debet earum rerum peculiaris ac propria cognitio, hunc vos in hostium publicorum, hunc incendiariorum in numero habere cogamini. Neque enim adduci possum, vt voluntate vos potius adductos, quam impotenti eius tyrannide adactos, haec videre ac pati posse putem. Veruntamen si acceptam a maioribus vestris libertatis, aequitatis, ac religionis gloriam retinere vultis, cur alios potius, quam vos ipsos respicitis? Cur non aliorum securi, vestri memores estis in aequi bonique iudicio? aut si patimini aequo animo, diuina humanaque iura impune violari, cur non libenter etiam de antiqua illa laudis possessione deceditis? An cum apud vos toties, nunquam tamen nisi iuste querar, nunquam animos vestros, nunquam aequas aures habeam? a plerisque repudier? Senatum petens violer? cum hoste interim bellum habeam, qui omnes cum omnibus reconciliationes gratiarum in meam vnius ambiat perniciem? Cur igitur mihi non liceat iam tot annos, et has, et alias multas indignitates passo, contumeliis omnibus onerato, amicitiis, clientelis, contra foederum leges nudato, bello crudelissimo absque denuntiatione vexato, legatorum offensione, per eum etiam a quo ius expectari oportuit, violato, rarissima
<pb id='s375' n='375'/>
indole silii, crudelissima et indignissima necati morte afflicto, veneno ipse quoque vt tollerer, appetito, a vobis denique neglecto, deserto, derelicto: cur non liceat (inquam) mihi ac rebus meis aliunde capere, vndecunque dabitur consilium modo tamen vt quam ego mihi ac rebus meis adhibebo cautionem, ita eam adhibeam, vt si maledicta quidem non potero, certe crimen effugiam. Sed redeo ad postremam hanc, qua de nunc agitur, iniuriam: de qua prius quam ego apud istud amplissimum vestrum Septemuirale collegium publice conqueror, mihi visus sum facturus operae pretium, si apud tuam familiariter Amplitudinem expostulauero. Etenim cum tu primas isto in Collegio feras, sis in Germania istius Imperii Cancellariorum summus, ingenii grauitate polleas, iis dotibus fueris, in ordinem patrum Ecclesiae cooptatus, iis nominibus abhorrere omnium maxime debeas (vti mea quidem sententia facis) ab iis omnibus quaecunque vi ac iniuria tentari, agive a quocunque contigerit: maxime vero eidem Marchioni cum sis patruus, a quo violari ius gentium et quantum in eo fuit, disturbari vitae societatem, moleste (vti par est,) sis laturus; non dubito quin omnem sis operam, omnem curam atque solicitudinem adhibiturus, vt ille in salutaribus tuis monitis acquiescens, memoriam huius offensionis, cum animi aequioris atque resipiscendi significatione, tum insigni aliquo deleat officio. Quod si pro ea, qua valere apud eum debes authoritate perfeceris, proculdubio pro eius personae quam sustines officio, pro mutua inter nos fide ac necessitudine, pro maiorum opinione nostrorum, pro Christiana pietate, pro communi omnium et in praesens et in futurum otio, pace, tranquillitate laudabiliter ac sancte feceris Summa igitur meae apud te postulationis haec erit, vt de Marchionis facto ita statuas, meam vt dignitatem possim apud omnes integram obtinere: deinde vt communicato cum amplissimis istis et prudentissi mis tuis collegis consilio, illam seueritatem moderemini (nolo enim grauius quicquam dicere) qua in Germania passim (vt dicebam) animaduerti audio in vestrates omnes, quicunque mihi meruere milites: postremo vt iisdem istis de rebus, deque eo quod sperari vultis mihi ac liberis meis esse relictum in aequitate vestra, perfugio, dilucide mihi et significantibus verbis aliquando rescribatis. Ego sane nihil rerum omnium inter homines magis ex animo cupio, quam publice ac privatim sic inter nos conuenire, nonnihil vt potius ad amicitiam nostram coniunctionemque pristinam accedat, quam vel tantillum de ea decedat.</p>
<p>Reuerendissime, Illustrissime Princeps, consanguinec, amice, atque foederate charissime, Deus Optimus Maximus Amplitudinem tuam tueatur semper, atque etiam augeat.</p>
</div3>
<div3 id='FrRS.01.18.11' n='11' type='section'>
<head>X. AD VNIVERSOS IMPERII ROMANI ORDINES, CHRISTIANISSIMI REGIS DE INDICENDO CONVENTV, DEQVE SIBI OBLATIS PER SOLIMANNVM TVRCARVM REGEM PACIS CONDITIONIBVS, EPISTOLA. FRANCISCVS DEI GRATIA FRANCORVM REX, ETC. REVERENDISSIMIS, ILLVSTRISSIMIS, INCLYTIS ET SPECTABILIBVS SACRI ROMANl IMPER. ORDINIBVS, CONSANGVINEIS, AMICIS. FEODERATIS CHARISSIMIS S.</head>
<p>QVum per hosce dies crebris amicorum ad me literis, mihi significatum fuerit, Caesarem Carolum certos homines misisse, qui a vobis auxilia peterent, tum ad nostros aduersus sacrum vestrum Imperium conatus (vt dicebat) reprimendos, tum vt Solimano Turcarum regi oceurrreet, quem arebat etiam inuitatu atque hortatu
<pb id='s376' n='376'/>
nostro exercitum in vos comparare: visum est mihi pro antiqua illa inter nos iam inde a prima gentis vtriusque origine contracta coniunctione amicitia, non temere ferendum esse, vt inter vos inauspicata haec de mea erga vos omnes voluntate opinio, taciturnitate mea diutius senesceret: quin potius vestram duxi omnium et singulorum aequitatem et prudentiam etiam atque etiam implorandam, vt ne continuo fictis huiusmodi et commentitiis accusationibus aures vestrae pateant: quas accusationes non modo me refutaturum, sed traiecturum etiam in eum ipsum accusatorem spero et confido: modo vt nos nihil grauemini, senatum iis de rebus mihi dare, quemadmodum ego id a vobis, et ante hac saepe ac diligenter petii, et nunc denuo etiam atque etiam efflagito: tum vero officii vestri et quam sustinetis personae ratio mihi videtur, vt concedatis, exigere. Atque vt ad primum accusationis eius caput veniam, praetermissis iis omnibus quae contra me Caesar nulla foederum habita ratione multa egit, et quae tametsi quidem tuendae nostrae integritatis ratio vt exponam, hoc loco postulat, quia tamen non flagitat, praeterire malo. Ego, amplissimi ordines, qui nam ii sint mei conatus, quos apud vos Caesar tantopere vt a commodis Imperii vestri alienos criminatur, quos publico Germaniae consilio vindicandos quiritatur, non video. Enimuero si posteaquam omnes frustra sum aggressus retinendae atque stabiliendae pacis inter nos et concordiae rationes, ea tandem armis recuperare tentauero, quae mihi per vim atque iniuriam ablata Caesar retinet; vel si sanguinem vlcisci meum aliquando in animum induxero, quem vos quibus artibus quamque crudeliter et scelerate isti appetierint, audiuistis: ego vero neque non recordari, neque recordari sine lacrymis vnquam possum: vel si bellum in Caesarem hoc tempore suscepero, quo is scilicet (postquam ab eius me insidiis liberauit Deus Optimus Maximus causae meae complexus aequitatem et innocentiam) iactitare publice non erubescit, se nullius gentis aut hominis auxilium aut fauorem aspernaturum, dum eam vlciscatur, quam in se queritur a me profectam esse iniuriam: an me ideo Amplissimi ordines continuo perduellionis reum esse, continuo vestri Imperii hostem iudicabitis? Tametsi ego quidem huius de me quaerimoniae nullam agnosco omnino causam, nisi forte quod obuiam illi cum exercitu in me irruenti, supplex et reuinctis a tergo manibus, non prodierim, neque me ad eius pedes illico abiecerim: quemadmodum ipse sibi persuadebat fore: certe apud summum Pontificem, apud Cardinalium Ecclesiae Romanae sacrorum ordinem, apud omnes omnium Principum, ciuitatum, populorum Legatos, ita se facturum dictitauerat, si se habere militem existimaret, adeo et rudem et inexercitatum, atque me iudicio quidem suo habere praedicabat. Verum ad rem vt redeam, Ego, Amplissimi ordines, etiam vt vindicaturus sim aliquando tam atroces eas, neque homini vel dissoluto ferendas iniurias, tantum abest tamen vt aduersus vestrum istud Imperium moliri ac tentare quicquam velim, vt e contrario nihil minus cupiam eius causa laborum suscipere, quam maiores olim mei susceperunt, quamque ego me suscepturum antehac saepe obtuli. Iam quod Caesar addidisse fertur, Solimanum se hortatu atque impulsu meo, ad inferendum Christianis atrox bellum accingere: equidem de illius apparatu non ita pridem ex multorum ad me literis intellexi, in quibus erat etiam, adornare Solimanum eos exercitus quanta maxima vnquam fecisset cura, celeritate, diligentia, idque (vti vulgo ferebantur) ad vlciscendum id quod in Africa proxime damnum acceperat. Cur id autem existimabitur meo fecisse vel hortatu, vel consilio, si quum olim a Caesare vocarer in eiusmodi suspicionem criminis, aeque atque nunc etiam vocor, exitus adhuc fidem fecit me fuisse purum plane atque innocentem? Aduersus autem hunc tanti hostis apparatum, vt se potius compararet Caesar, quam vt bellum in me, (quod nunc omni conatu facit) de integro instauraret, aequum proculdubio vel hac vna ratione foret, quod cum illi causam dedit arma in nos conuertendi, dum pro Rege Afro bellum intulit, tum vero id longe audacius et maiore spe aggrediendi,
<pb id='s377' n='377'/>
occasionem vnus affert, misera inter nos virium nostrarum accisione, ex hoc tumultu intestino: quem non minus obstinate nunc tuetur, quam eiusdem prius voluntarius author fuit. Sed veretur, opinor, atque refugit leuitatis et inconstantiae sibi notam inurere, si contra quam se publice testatum meminit, non omnia susque deque ferat tum priuata sua, tum publica rei Christianae incommoda, potius quam vt caput sit vnquam a suscepto semel in me bello auersurus. Quin et plerique mihi nuntiant, etiam quidam a Constantinopoli recens (ego vero temere vobis affirmare non ausim) eundem ipsum vestrum Caesarem hoc nunc vnum agere, hoc cogitare, in hoc laborare, vt quibus ego Solimani eiusdem viribus et opibus, antehac mihi ne cogitanti quidem oblatis, vti nolui, non modo ad inferendam, sed ne ad arcendam quidem iniuriam; illis ipse (inquam) Caesar viribus vltro et ambitiose expetitis, ad me vnum exercendum, diuexandum, conficiendum abutatur. Sane vero vtcunque se res habet, mire instat Solimanus, atque inter hos apparatus mihi iam aperte denuntiat, nullum se amplius dubitationi locum reliquum esse velle, quin aperte significem, pacatone me, an hoste, in re praesertim nihil ad me praecipue, nihil ad Christianorum commune pertinente vti, sibi sperandum sit. Cogitate porro vosmetipsi cum animis vestris, amplissimi ordines, consanguinei, amici, socii atque foederati veteres, quorsum tandem haec mihi proponatur optionis, hoc maxime tempore necessitas: quo ego scilicet in extrema sum positus fortunarum omnium ac vitae, salutisque nostrae dimicatione. Cogitate (inquam) ac redite quaeso in memoriam eorum omnium, quae tum iis ipsis ad vos literis, tum aliis non vnis, ad eos Principes, ad quos designandi Caesaris cura pertinet, commemoranda duxi. Recordamini, me iam statim ab initio, cum res adhuc in apparatu magis quam in administratione belli versaretur, Legatum ad eos misisse cum mandatis amplissimis petitum atque oblatum Caesari, iuris nostri ex moribus et exemplis disceptationem. Qui cum ipsi hortati me ad id, atque in primis vrgere debuerint, tamen pestulata mea non repudiarunt modo, sed Legatos etiam et nuncios meos violari passi sunt: neque id tantummodo, sed accurrere suos clientes, et certatim ei nomina dare, qui me indicta causa, contraque ius et fas omne opprimendum, exigendumque regno susceperat: neque id tantum etiam, sed in eos quoque animaduertere, quicunque mihi ad propulsandam iniuriam atque perniciem, adducti coniunctionis nostrae memoria meruissent: atque ita animaduerti, quasi Imperio illi vestro, aris, focis, templis, periculum, vastitatem, solitudinem attulissent. Quae cum ita omnia se habeant, quaeso vos, si vt implacabili, si vt contumacissimo omnium hosti, facilius possim obsistere: si vt de alrero sim securus, aeque formidabili quidem ipso, sed neque adeo vel iniquo vel implacabili: si vt ne cum illo hic se coniungat (a quo illo intelligo non iam fortunas meas, vt antea, sed vitam hanc atque animam peti) cum hoc ego pacem fecero: addite si placet, nulla interim eorum habita ratione, qui nullam ipsi periculorum et incommodorum meorum habuerunt: quaeso vos (inquam) ecquaenam mihi assignari eo nomine culpa, vel conflari iuste inuidia poterit? Vel si poterit, annon illam iustus dolor excusabit atque diluet? mihi vero dilectissimi consanguinei, amici socii, atque foederati veteres, cogitata diu ratione constitutum est, pertentare malle omnia, quam vt nostram antiquam illam coniunctionem non omnino retineam: aut si minus retinere possim, testatissimus certe non relinquam, omnem a vobis eius rei culpam, a me partem illius nullam extitisse. Vos itaque re integra commonefaciendos esse duxi, quidnam ego in praesenti rerum mearum acerba ea quidem et anxia, sed inculpata difficultate, mihi capiendum esse consilii existimem, Cuius sane consilii, atque adeo cautiones, et vos quoque, nisi per vos steterit, participes fore velim et confido. Etenim ego ita omnino constitui, si quo Solimanus apparatu contendere dicitur, eo contendat: neque animum suum Caesar ad clementiorem inclinauerit sententiam: caeteri vero Christianae reipublicae ordines incommodorum
<pb id='s378' n='378'/>
meorum interim spectatores, quidam etiam impulsores, authores, fabricatores esse perseuerauerint; quasi salus illius in mea vnius consistat pernicie, cuius in salute consistere potius bonam partem et salutis et ornamentorum illius existimo: ego (inquam) omnino ita constitui, cum eo me depacturum, si quas aliquando potui, etiamnum impetrare possim pacis aut induciarum conditiones. Vestrum porro erit de iis omnibus (si quidem ita placet, et videtur) mihi per literas respondere, atque voluntatem significare vestram, gratumne vobis futurum sit, si quanto vos huic incendio propinquiores video, propter loca quaedam in limitibus vestris ab illo iam capta, tentem ego apud illum, vt ipsi quoque ad me iisdem pacis ac induciarum conditionibus adiungamini. Atque vtinam caeteri omnes Christiani nominis ordines eo essent affectu, ea voluntate, ea denique propensione; et animorum inclinatione ad pacem, vt vnusquisque rationi obediendum sibi duceret: atque alter alteri vt ne nocere vellet, quo nos simul omnes, quicunque Christo eidem Domino militamus, communi animorum consensione viam inueniremus, qua ille ab inuasione nostri deflecteret: atque in alienas a fide nostra gentes tantummodo, vires suas et instructissimorum exercituum robur converteret.</p>
<p>Reuerendissimi, Illustrissimi, generosi ac spectabiles, consanguinei, amici et foederati charissimi, Deum immortalem enixe precor, vestrum vt Imperium vobis et reipublicae Christianae perpetuo conseruet ac tueatur. Lutetiae, die XXII. Ianuarii M D XXXVI. ad calculum Gallicum.</p>
</div3>
<div3 id='FrRS.01.18.12' n='12' type='section'>
<head>XI. CHRISTIANISSIMI GALLIARVM REGIS AD PRINCIPES ET ALIOS IMPERII ORDINES EPISTOLA, QVA SENATVM DE MEDIOLANENSI CONTROVERSIA SIBI DARI POSTVLAT, ET ALIA QVAEDAM SVPER SOLIMANI EXPEDITIONE SIGNIFICAT. FRANCISCVS DEI BENEFICIO FRANCORVM REX, ETC. VNIVERSIS ET SINGVLIS SACRI ROMANI IMPERII ORDINIBVS, FOEDERATIS, SOCIIS, ET AMICIS CHARISSIMIS S.</head>
<p>QVanquam ego, Amplissimi ordines, ex superioribus non paucis meis ad vos literis, (quae vt ad vos vniueros et singulos aliquando peruenirent, quoquo modo potui, operam dedi) constare omnibus arbitror, nihil prorsus intentatum nos reliquisse, vnde imminentibus ex renouato inter me ac Caesarem bello, reipublicae incommodis occurri posse sperauerim: quia tamen ex amicorum ad me literis conuentum a vobis Wormaciae Vangionum propediem esse habendum intellexi; conquiescendum adhuc mihi non putaui, quin eadem quoque ipsa repeterem, quae prioribus illis Epistolis non postulaueram modo, sed enixe etiam flagitaueram: nempe vt pro eo quem geritis magistratu, pro eo quod in commune Christianorum nomini, quod maiorum nostrorum inter nos communium memoriae, quod mutuis vicissim inter nos acceptis et collatis beneficiis, debere videmini officio, conuentum tandem indiceretis, ad quem mihi Legatos actionum mearum omnium peritos libere ac tuto securosque offensionis omnis mittere liceat: qui tam aduersariorum meorum refellere possint maledicta (si quod forte superest eiusmodi, cui virorum illustrium famam esse subiiciendam arbitremini) quam etiam nostrae liberorumque nostrorum eausae rationes ad eas res
<pb id='s379' n='379'/>
confirmare, quibus rebus sub Imperii quidem vestri clientela positis, ad nos vero pertinentibus, nullo nostro merito sumus, nullo neque more neque exemplo spoliati: qui tamen quemadmodum earum rerum causa inter eiusdem Imperii vestri clientes enumerari, dicique non inglorium nobis esse ducimus: ita nos vobis neque incommodo neque dedecori futuros arbitramur. Et Legatos quidem nostros, Amplissimi ordines, quanquam accipere a me legationem vlla de re, Imperiis atque edictis prohibeamini: iam nunc tamen vestra nixus aequitate dimitterem, nisiserius de indicto conuentu vestro accepissem: quem fortassis, et (vt ego existimo) eo animo, deque industria Caesar improuisum et inexpectatum indici voluit, ne indictionis ad me perueniente fama, causae mihi per legatos eo in conuentu exponendae explicandaeque (vt qui in tenebris ipse versari, quam in luce malit) occasio daretur et facultas. Duo porro percrebuisse iam video, et in ore atque sermone omnium esse, de quibus referendum Caesar esse ducit, ac de quibus a nonnullis consultus istius vestri ordinis non infima authoritate viris quidnam ipsis ducerem esse respondendum: quoniam ad me quoque, atque ad eam quam apud vos petitionem instituti, pertinere puto visum est nostri esse officii, nostram vt vobis iis derebus sententiam aperirem. Conqueritur apud vos Caesar de impensarum immanitate, quas gerendo, vno eodemque tempore tot disiunctissimis in locis bello, sustinere cogitur: accedere ad id nouum a Solimano Turcarum Rege in Christianos omnes praecipueque in Germanos bellum: imparemque ferendo ei oneri se testatur. Proinde cupit vt interim Imperii vestri senatoribus salaria, vt militi aduersus Solimani apparatum stipendia, vestro aere persoluantur. Horum primum, Imperii vestri senatum videlicet profitetur (vt est reuera) dirimendis clientum inter se controuersiis, iuri omnibus dicundo, tuendae proborum innocentiae, cohibendae, improborum audaciae, prae caeteris rebus omnibus accommodatissimum: atque ob id multis ante seculis a priscis illis Imperatoribus sanctissime institutum. Alterum, vt Solimani occurratur conatibus, Christianis inquit in vniuersum omnibus, priuatim vero Imperio vestro, vt si vnquam alias, hoc tempore maxime necessarium. In vtroque, vt video, idem spectatur Caesari scopus, idem finis: nimirum vt ad nummos vestros celeriter perueniat. Ad vtrumque ita respondebo, viam vobis vt aperiam, qua impensis vt quam minime grauemini, atque honoribus interim vestris et dignitatibus fruamini sine periculo. Tametsi ego quidem non ignoro ad Caesarem debere hoc potius pertinere, vt quem existimem eo fuisse priscis illis Imperatoribus suffectum, vt qua illi olim, eadem nunc ipse solertia, cura, vigilantia, ius vnicuique reddat, Imperiumque vestrum non tueatur modo, sed augeat etiam. Quo magis mirari subit, Ampliss. ordines, audere Caesarem ad vos scribere, sibi ad ius reddendum, ad tuendum Imperium, hoc est, ad officium proprie suum, pecunias deesse: quae abunde tamen illi ad inferendam iniuriam, ad interuertendas Imperii opes suppeditant. Nam hoc bello, quod causatur, sicut iniusto illo quidem, ita voluntario (vt excusationem hanc praetexere nequeat) vtrumque per eum agi confirmare liquido possum. Sed quum mearum quoque partium esse ducam, et Imperio prodesse, cuius me clientem agnosco Insubrium principatus ergo, et auertere omnia quae inimica esse videantur vestro nomini, atque dignitati: ego ad posterius hoc ita profiteor, quoniam aliquo suspicionis odore a quibusdam est deprehensum, qui eius me rei admonitum voluerunt, hanc a Caesare denegationem salariorum aliqua in causa esse, quo minus ego quum saepenumero conuentum indici, senatum mihi dari, exemplis ac moribus me deduci petierim, et eo tempore quo Caesar nobis in spem verae pacis obtinendae ingressis, de integro eam subuertit, et quo iam, volente Deo, incitatos impetus eius retardaueram, adhuc tamen id impetrare potuerim, quod negari mihi certe sine summo Caesaris, sine famae atque nominis vestri aliquo detrimento non potest: profiteor (inquam) me potius quam vt haec vestro decori denegatae vel dilatae iustitiae nota insideat, vel de
<pb id='s380' n='380'/>
vestro salarlum dare iudicibus cogamini, id me quamdiu nostra Causa Senatus habebitur, deque nostra controuersia disceptabitur, suppeditare de meo velle: tantum vt disceptatore Imperii populique Romani senatu (qui vspiamne sit, haud satis scio) non Caroli Caesaris redemptorum iudicium concilio decidatur. Tametsi ego quidem (vt plane loquar) nihilo leuioribus ad me defendendum, quam Caesari ad me offendendum impensis opus esse mihi censeo. Sed cum videam eo rem adductam esse (bonam in partem accipi hoc a vobis velim, quemadmodum dico animo amicissimo) non grauabor, vt exemplum hoc in me Caesar instituat, si qui posthac (vestris Caesaribus aerarium publicum ad opprimendos eos exhaurientibus, quos tueri magis deceat) ius ab Imperii Senatu postulaturi sint, salaria iudicibus vt praebeant. Iam vt ad alterum petitionis Caesareae caput veniam: Ego, Amplissimi ordines, quum viderem Caesarem (qui occupasse adeo possessionem Fortunae sibi videatur) ardentem odio atque in me plus quam hostili animo, publice testari ausum, sua omnia praedae Turcicae permissurum potius, quam vt bello in me abstineret (quod ipsum sane aliud nihil erat, quam Solimanum ad paratam et indefensam praedam inuitare (quum viderem Caesaris orationi reliqua conuenire, id pugnare illum scilicet, id agere, vt me (quantum esse in eo potuit) fortunis omnibus euerteret: ad apparatus Turcici famam, ad vtriusque Siciliae trepidationem, ad populorum suorum diuina humanaque auxilia implorantium obtestationem obsecrationem nihil vel parum commoueri: postremo cum viderem ita me a Selimano vrgeri, vt differre non possem, quin vel illi pacatum me fore promitterem, vel hostem ex professo experirer, quo pacato vti poteram, et quo vti erat necesse: adactus sum ea necessitate, quum iam vel minima dilatio temporis plena esse periculi mei videretur, cum altero placabiliore scilicet hoste Solimano depacisci inducias, vt aduersus impotentem, implacabilem hostem Caesarem facilius me tuerer ac defenderem. Verum istas inducias tamen ea ratione sum depactus, vt quoad eius fieri potuit, non vni mihi tantummodo, quasi vestra caeterorum Christianorum pericula pro nihilo mihi habenda esse ducerem, sed Christianis in vniversum omnibus consulere prouidereque studuerim. Cuius rei vos ego testes appellare possum, si quidem ad vniuersos meae literae peruenerunt, quemadmodum eas proximo Ianuario mense ad amplissimum Cardinalem Moguntinum, vt cum caeteris communicaret, dedi: ad quem eas peruenisse certo scio. Vtcunque est, etsi responsi nihil a vobis tulerim, Legatus tamen meus hanc ipsius Solimani vocem excepit, <hi rend='italic'>Nihil se, nisi prouocatus fuerit, Germaniae nociturum.</hi> Ac tum fortasse factu facile fuerat, vt vos mecum ad easdem pacis aut induciarum conditiones adiungeremini, idque vt mihi relinqueretur integrum, quantum per obstinationem hostis importunissimi licuit, curaui atque prouidi. Porro autem vestrum erit ea de re (dum est integrum) statuere, meque, si vobis ita videbitur, consilii vestri atque voluntatis admonere. Vos me sane ad eam rem (vt quam maxime omnium velim) interprete fidelissimo, sponsoreque officiosissimo vtemini: vt qui persistere cupiam in illa ipsa eadem erga vos animi beneuolentia, vobis meo iudicio non incognita. Vicissim vero et hoc a vobis, Amplissimi ordines, quae non semel antehac feci, diligenter etiam atque etiam postulo, et veluti meo quodam iure debitum efflagito, vt qui e vestratibus milites ad me tuendum, ad constituendum aut recuperandum fortunarum mearum statum, stipendia mihi fecerint: eo apud vos esse velitis loco, quo ii esse debent, qui mutuae originis, societatis, necessitudinis, amicitiae memores, depellere vt decuit a cognatis, a sociis, a necessariis, ab amicis iniuriam voluerunt. Tum pueri huius, per quem vobis hae reddentur literae, tutum itum et reditum, non a vestra ipsorum quidem (a quibus ea timere nolo, quae ne Barbaris quidem in mentem, vt committant, venire debeat) sed ab eorum praestetis iniuria, quibus nihil esse sanctum experior, et fortasse non nemo vestrum intelligit.</p>
<pb id='s381' n='381'/>
<p>Reuerendissimi, Illustrissimi, inclyti, generosi, splendidi, amplissimi, spectabiles, et prudentes amici, socii, foederatique charissimi, Deum Optimum Maximum veneror, vt quod isto conuentu statueritis, decreueritis; foelix, faustumque sit vobis, cunctae Germaniae, Imperio vestro, et Christianis in vniuersum omnibus. Medone, Parisiorum agro, Pridie Cal. M. D. XXXVII.</p>
</div3>
<div3 id='FrRS.01.18.13' n='13' type='section'>
<head>XII. FRANCISCVS DEI GRATIA, FRANCORVM REX, ETC. ILLVSTRISSIMIS ET EXCELLENTISSIMIS PRINCIPIBVS IOAN. FRIDERICO EADEM GRATIA SACRI ROMAN. IMP. ARCHIMARESCHALLO, ET PRINCIPI ELECTORI, LANDGRAVIO THVRINGIAE, MARCHIONI MISNIAE, ETC. ET PHILIPPO HASSIAE, CATTORVMQVE COMITI, ETC. CONSANGVINEIS, AMICIS, ET FOEDERATIS CHARISSIMIS, S.</head>
<p>REdditae sunt mihi litterae, vestro foederatorumque vestrorum nomine quibuscum Schmalcaldiae tum conuentum habebatis, tertio Nonas Martias ad me datae. Quarum tria potissimum esse capita animaduerto. Primum quidem excusatis quod superioribus eodem in loco conuentibus habitis, Orator noster non quam expectabam responsionem tulerit: causam etiam affertis quare ne nunc quidem decerni a vobis Legati ad nos potuerint. Deinde postulatis vt haereditariam illam beneuolentiam ac fidem, qua Germanos omnes semper sumus persecuti, perpetuo tueamur ac retineamus: neque vos et qui vobiscum eandem in societatem coierunt, a nobis destitutos velimus, quin singulari eorum atque vestrae in Ecclesiae concordiam et Christianae reipublicae otium animo, voluntatique suffragemur. Postremo, quid consilii de Synodo ceperitis, significatis copiose, ostenditisque scire velle, quae sit ea de re mens nostra. Quod ad primum attinet, multo gratissimum fuit intelligere, quicquid superiore conuentu omissum est, id neque a culpa vestra, neque abalienato a nobis animo profectum fuisse. Quamobrem qui rerum summae apud vos praesunt, si (quemadmodum constitutum vobis esse video) Legatos ad me sunt missuri, hos ego humanitatis genere omni fic accipere cogito, vt si literae meae illis (quemadmodum scribitis) suaues sunt visae, conspectus noster nihilo minus iisdem iucundus sit futurus. Ad caput alterum sic habetote: Scire vos opinor, viri amplissimi, gentem quidem Germanicam, ex qua velut stirpe genus meum duci non solum libenter profiteor, sed magno etiam in honore pono, tanta necessitudine semper cum Francica coniunctam fuisse, vt maiores nostri vtramque fere pro vna eademque gente habendam censuerunt. Quod si qui adhuc sunt, qui non ita existiment, vehementer meo quidem iudicio falluntur, manifesteque originem nostram ignotam sibi esse prae se ferunt. Itaque mirum videri minime debet, si quae inter caeteras nationes pacta sunt atque inita foedera, literarum monimentis et quam validissimis fieri potuit cautionibus nitantur: qua vero inter nos necessitudine vincimur, ea demum vna sit, quae cum ex sese ipsa consistit, tum in populi vtriusque pectoribus impressa longa temporum serie egisse radices altius, inseuisseque hanc non iam consuetudinem, sed potius naturam videtur, et ita insevisse, vt quantumuis corruptis vetustate ac situ (si forte aliquando contingat) mutuae beneuolentiae velut tabulis, ipsa tamen amicitiae inueteratae vis non idcirco labefactetur, ac ne in dubium quidem vocetur: nec illa praeteriti temporis ab omni prope aeternitate memoria nobis a maioribus nostris per manus tradita, satis ad legem et authoritatem non futura sit. Deum enim hominesque testor, quantum ad me attinet, viri amplissimi, me hac in re non modo ad maiorum meorum ingenium accedere voluisse, verum etiam, vt praecederem, elaborasse. Quod mea
<pb id='s382' n='382'/>
quidem sententia ita est vniuerso orbi testatum et cognitum vt nihil hostes meos, eosdemque vestros (quales, estis experti) amicos, peius his proximis annis habuerit, quam quod senserint, viri sagaces, nullum aliud propugnaculum aduersum suos ad immodestum illud immodicumque totius orbis Imperium conatus, firmius nostra amicitia opponi posse. Quare nihil est cur miremini, si omnes omnium temporum calumniatores comminiscendis disseminatisque calumniis, mendaciis, confictisque in me criminibus arte et diligentia superarunt: quam solam inierunt labefactandae amicitiae nostrae rationem. At Dei benignitate, vestra vero prudentia, nostra item erga vos fide, de qua praemiis nullis, nulla aureorum montium pollicitatione deturbari vnquam potuimus, repulsi fractique sunt. Qua ex re iudicium ego quidem facio, magisque in dies aduerto, quam isti male operam suam ponant, communes (cur enim non ita eos appellem?) aduersarii nostri, cum insidias eorum vel pueris (quod dicitur) infantibus detectas, ac manifestas esse constet. Nihilominus tamen quoniam literis multorum ad me perfertur, eos eandem vsque quaque cautionem (vt in prouerbio est) occinere, nec proximo conuentu vllo esse pudore cohibitos, quominus odii sui virus omne in me iamdiu conceptum, in tanta tamque celebri virorum amplissimorum corona euomerent, statui mihi faciendum, vt certa quaedam atrociorum criminum capita, quibus nomen meum absentis deferunt, et nos vulgo traducunt, diluenda, et causam meam agendam curarem, nimirum vt re cognita, veritatis ipsius luce, mendaciorum istorum tenebrae discuterentur. Non quo istos tamen, qui ea in me maledicta effuderunt, tanti faciam, vt illis responderi a me oportere iudicem: cum neque illi, si id sua sponte faciunt, sint eiusmodi, quibuscum mihi rem vllam esse velim: et si authorem suum ea de re laudant, ille non nesciat, quid sibi, quum quid de me secus dicere ausus est, respondere solitus sim. Quid ergo? an hoc a me agitur, vt vobis innocentiam meam probem? Nequaquam. Neque enim mihi cognitu facile quidem videtur, vtris maiorem iniuriam facerem; vobis ne, si de vestra erga nos amicitia, quae a recta bonaque opinione separari nequeat, dubitem; an nobis, si apud vos, hoc est, viros integerrimos, ne alia existimatione simus, vereamur. Quorsum igitur haec spectat defensio? Eo sane, vt qui genere ipso rerum potestis omnem ex omnium animis, et iuris nostri, et aduersarii iniuriae dubitationem tollere, nunc sit vobis in promptu singulas partes, quibus alter absoluatur, alter condemnetur, explicare. Quod omnino facturos vos pro vestra erga me beneuolentia mihi ipse promitto ac recipio. porro autem hoc vos pro certo habetote, cum Apologiam quandam recognoscerem, quam ad refellenda istorum in me crimina et conuitia curaui ad vos perferendam, in ea me nihil deprehendisse, quod vel transversum (vt aiunt) digitum a rei gestae veritate discedat, quodque pro vero ab vniverso orbe recipi non debeat: et vt ita vobis persuadeatis, velim. Quod ad tertium attinet totius epistolae vestrae caput, breue est quod responsurus sum: atque eo breuius, quod ad ea, quae scribitis, nihil addi aut debere, aut posse videatur. Reliquum est, vt calculum meum ponam. Hoc igitur suffragium meum breuiter obsecro accipite. Eum me semper sensum in hac re habuisse, vt quemadmodum temporibus nostris perutile, vel potius necessarium arbitrarer, publicum Christianorum conuentum loco haberi libero, minimeque ad alterius partium iniuriam opportuno, eumque rite ac diuini illius Spiritus instinctu et nomine, more maiorum agitari, in quo ageretur de publica et vtilitate et Ecclesiae totius conciliatione et consensu; si quid horum deesset, nullo modo coitionem eiusmodi probarem: et vt quod res est dicam, et antehac quidem, et nunc maxime in ea sum opinione, vt non aliter recte atque ordine concilium haberi posse mihi persuadeam, et ita persuadeam, vt contrariae sententiae authoribus aures nunquam sim in posterum patefacturus. De Scotorum Rege, cuius et mentionem facitis, curabo diligenter, vt quod velle ostenditis, literae cum illo vestrae communicentur. Neque est quod
<pb id='s383' n='383'/>
dubitetis, quin ille authoritatem meam sit sequuturus, pro suo in me studio et obseruantia, quam eandem filii pietatem in patrem interpretari possum, praesertim cum ipse mihi conscius sim, eum a me inuicem non secus, quam liberos amari et obseruari.</p>
<p>Illustrissimi et excellentissimi Principes, consanguinei amici, foederati, charissimi, Deus Opt. Max. ornamenta vestra tueatur atque augeat. Farrae, X. Calendas Iun. M. D. XXXVII.</p>
</div3>
<div3 id='FrRS.01.18.14' n='14' type='section'>
<head>XIII. APOLOGETICA EPISTOLA ET SENTENTIA CHRISTIANISSIMI REGIS AD AMPLISSIMOS SACRI ROMANI IMPERII ORDINES SCRIPTA.</head>
<p>QVod Christianissimi Galliarum Regis apud vos vel opinionem, vel gratiam, vel authoritatem maledictis eleuare obtrectatores studuerunt, iampridem, viri Principes, amplissimi ordines, inclyti conuentus conciliaque Germani nominis, animaduersum est, id eos quidem morbo quodam animi, ac linguae petulantia magis quam iudicio egisse: at dedisse tamen operam, quacunque id ratione tentare potuerunt, vt temporum nostrorum omnem inuidiam in nomen Gallicum, atque in Gallorum Regem ipsum transferrent: denique vt vos nominis nostri, ac generis totius Francici authores, vel verius parentes, a nobis abalienarent, qui vestri et esse et dici contendimus. ac tametsi eorum iniquitas se in nonnullorum e vestris aures nimis familiariter inseruit, speraui nihilo secius, Ampliss. viri, pro vestra aequitate et sapientia, me facile apud vos veritati locum esse inuenturum, apud quos sese ipsa non tueri modo atque per se consistere, sed refellere etiam calumniam et explodere possit. Eam autem veritatem, dum breuiter expono, me sane beneuolis et attentis vobis vsurum esse confido, spero quidem certe, tantum enim abest, vt omnes istorum omnium calumnias pertimescendas putem, vt etiam non dubitem quin nobis tam sit causae aequitas profutura apud vos, quam istis sua impudentia vobis hanc controuersiam disceptantibus, obfutura. Eoque id futurum magis credo, quod anno superiore itineribus per hostium insolentiam quoquo versum obsessis, tabellariis, qui ad vos hinc mittebantur, partim interceptis, partim interfectis, eorum etiam edicto (quo res indignior sit) quorum iniquum Imperium dissimulare cogebamini, cum interim nos ea ipsa causa nostri apud vos purgandi locum nonnisi augustissimum haberemus, vestra tamen aequitate factum est, vt vna velut Apologia, quae ad vos et authore incerto, et itineris ratione in comperta peruenisset, tantum valuisse existimetur, vt conflatae in nos inuidiae pars non minima in calumniae retorqueretur autores: vos etiam vt et Francorum genti, hoc est generi vestro, et ipsi etiam Regi gentili atque consanguineo, veritate comperta, esse coeperitis aequiores. Haec vero quum ita cesserint, quid nunc tandem sperare non possim? quippe non modo repressa, verum etiam Dei primum immortalis benignitate, deinde Regis Christianissimi incomparabili et virtute et foelicitate, labefactata hostium nostrorum, vestrorum etiam aduersariorum (ne quid grauius dicam) insolentiae et arrogantiae pristinae causa, adituque nobis ad vos summo vestro beneficio, nec minori animorum vestrorum magnitudine patefacto. Est certe, nisi me longe fallit opinio, cur mihi de vestra humanitate et beneuolentia quippiam non mediocre promittam, vt qui neque mea sponte, neque item temere cuiuslibet hominis insistens vestigiis, sed Regis optimi, integerrimi, vobis amicissimi, ac propinquissimi autoritate fretus, vobis eadem illa confirmanda, atque iis etiam gratiora exponenda quaedam susceperim; quae ante ex aliis, qui nec commendatione pari apud vos, nec gratia valerent, non sine magna tamen animi attentione
<pb id='s384' n='384'/>
ac voluptate accepistis. Quanquam ne id quidem quae nunc agimus, tale est, vt in eo instructam valde, aut exactam, numerisue omnibus absolutam defensionem ordiar: quin potius id a nobis agitur, vt si qui forte adhuc sunt, qui superioris illius Apologeticae epistolae vel authoritatem, vel fidem in dubium vocent, quod ea istuc exierit, nec scriptoris nomine, vtpote incerti, nec cuiusquam subscriptione commendata: nunc tandem Regis confirmationem secuti, quam ipsius ex literis videre est, satis ea de re factum sibi esse intelligant. Nec enim ex ea ipsa Apologia (quisquis hominum tam egregia in patriam ac principem voluntate fuit, qui negotii huius rationem totam vobis exponens, innocentium causam suscepit suapte ipse sponte) est quod demere vel velim vel debeam. nam pauca sunt fortasse, quae pro rei ipsius magnitudine addenda censeam. Eam itaque in partem hoc nostrum quicquid esse videbitur, accipiatis velim, vt quod vobis hoc legendum traditur, illius eiusdem esse partem Apologiae existimetis: tametsi non eodem esse filo attexta videbitur. Minime vero offensum iudicium vestrum velim, sicubi res aliqua in priore illa defensione leuius perstricta, eadem in hac velut appendice vel repetetur, ad refricandam memoriam, vel copiosius aliquanto de Regis Christianiss. sententia et voluntate pertractabitur. Habetote igitur, Ampliss. viri, ex hac nostra, vt rudi fortasse et impolita sic minime fucata atque subdola defensione, mentis atque animi Regis, eiusque consiliorum summae, imaginem et simulacrum, iconice (vt ita dicam) et ad viuum expressum: quae prudentiae vestrae pio specimine erit voluntatis probae atque plane regiae, vt significantissime loquar. Id autem a me eam in partem dictum est, vt ex eius Principis ingenio facile iudicare possitis, conficta fuisse illa crimina, scelerata aduersariorum impudentique vaniloquentia. Qui dum ipsi quidem neque pares ferre queunt, neque armis tamen de virtute contendere audent, ad couuicia se et calumnias, sua opinione firmissimum improbitatis praesidium et propugnaculum, conferunt: vnde atrocissima probra in nos, in Regem, in nomen vniuersum Francicum, velut infecta et recocta tela importunissimi homines, animo plus quam fas est hostili, iaculantur. Enimuero ex multis, et (si Deo placet) apposite ad speciem confictis criminibus, tria esse video praecipue animaduertenda, quae maximam nobis inuidiam apud imperitos excitare queant, et quae inter nos quidem, qui iam olim, atque a conditis propemodum nominibus et vestrae et nostrae gentis, sanguine, moribus, foederibus, sumus quam coniunctissimi, vel grauissima odia, vel funestissimas simultates serere, atque alere possint. certe quidem eiusmodi sunt, iis vt isti se concordiam facile nostram dirempturos, ac publicam causam iugulaturos confidant. Iam primum Carolum Caesarem a Rege, bello indicto, interpellatum ac reuocatum ab expeditione Turcica tumultuose vociferantur. Deinde ab eodem Rege incitatum euocatumque in Christianos Regem Turcarum scelerato commento (vt interdum est maleuolentia cum amentia coniuncta) proferre non veriti sunt. Tertium illud de bello Sabaudiensi vel crimen vel maledictum huiusmodi est, atque iis argumentis instructum, pariterque (vt iam dicta) sic ieiune ac frigide tractatum, indignum vt mihi videatur, in quo refellendo contendendum mihi sit vehementius.</p>
<p>Horum igitur criminum primum est illud, et serie temporis vetustissimum, quo clamitant Carolum Caesarem a bello Turcico regiis armis reuocatum. Haec qualia molestissimi homines arma fuisse intelligant, cum nulla norim: quodnam illud sit bellum Turcicum, denique vnde sit Caesar reuocatus, cum diu mecum reputauerim: nulla possum suspicione assequi. Non me latet, Solimanum iam ante quinquennium magno tumultu, magnaque consternatione omnium, ac perturbatione in vtramque Pannoniam inuasisse: Caesarem maximas aduersus illum et florentissimas copias coegisse, vt quidem fama fuit. Verum vt haec omnia vera esse non inuitus credidi, quin maiora veris iactata esse, et sermone celebrata memini, ita explicare non queo quid in causa fuerit, cur trepide (vt isti volunt) se e
<pb id='s385' n='385'/>
Germania recipientem hostem, plane etiam profligatum, fugientique similem Caesar non sit persequutus, cur occasionem illam tantae gloriae, tantique ad rempublicam Christianorum momenti neglexerit: cur denique victoriam iam partam de manibus amiserit. An vt nos saepius cum terribilissimo hoste de salute, de vita, de libertate, de fortunis omnibus dimicaremus? Num etiam tum sese interpellatum esse ac retractum a Rege dicere ipse audebit? cum id omnibus satis innotuerit, adornanti expeditionem illam Caesari Regem ipsum obtulisse peditum millia quinquaginta, maiorem multo partem (ne quid incommodae suspicionis esset) e Germania delectam, equitum Gallorum millia sex, adhaec tormentorum vim ingentem, nec vero tantum hasce copias suas opesque in expeditionis illius et periculi societatem ei detulisse, sed proficiscentem etiam ad bellum, simul ipso in bello res gerentem, susceptis publice pro ipsius salute atque exercitus votis, et more nostro supplicationibus indictis, insuper prosequutum esse faustis ominibus, vt assolet, absentisque rebus perinde atque suis ipsius fauisse: postremo redeunti Caesari preciosissimam illam, atque (vt ferebatur) laboriosissimam victoriam gratulatum misisse. Iis si officiis Rex Caesarem ab expeditione reuocauit, faciendum illi quid fuit, vt retineret? Illa profecto si hominem interpellauere, si a persequendo Regis liberalitate atque eius generis beneficiis retractus est, quibus nos maxime incitari solemus: causae nihil est, cur vel hunc credere possum Solimano hostem fuisse; vel si fuit, necesse est iis assentiar, qui Caesarem negant tam obstinato implacabilique esse in suos hostes animo, quam homines plerique conqueruntur: qui si (vt reliqua persequar) tanto studio tenebatur, quanto isti praedicant, Turcicarum rerum funditus euertendarum, ac non potius sic suis cupiditatibus velificabatur, vt sub obtentu pietatis ac religionis sacra aeque ac profana raperet et auerteret, et vero (vt plane loquar) vt hoc praeclarum Imperatorii muneris tyrocinium ad miserae atque exanguis et spoliatae Europae iniquam possessionem verteret, si tanta (inquam) animi contentione in hostem Christianae pietatis ferebatur, neque, hac simulatione religionis tot nationum, tot populorum dominationi imminebat; si nostrae denique libertati, ac fortunis omnium non inhiabat auidissime; quid accidit cur auxilia nostra tantopere necessaria, ad id bellum et vltro et hilariter delata, Imperator repudiaret? atque is Imperator qui minime tardi aut negligentis speciem prae se ferat. Sed operae pretium est audire; quid ad conditionem eam sibi oblatam responderit. Ait ad id bellum quod susceperat, iam non ope, sed opibus, non equitibus, sed argentariis; non vi tormentorum, sed copia nummorum; non denique sibi prompto, expedito, numeroso milite; sed prompta, sed expedita, sed confestim numeranda pecunia opus esse. Et haec cum ita perspicua sint omnibus et cognita, vt negari ne ab illo quidem ipso possint, vel si omnium impudentissimus esse sustinuerit: tamen cum a singulari bonitate et liberalitate eximia proficiscerentur; videte quaeso, viri amplissimi, hoc Regis tam liberale officium, tam oportunum, tam appositum, quam maligne, quam peruerse, quam sinistrorsum Caesar ipse interpretatus fuerit. Deus immortalis, non veritus est dicere, Italiam liberalitatis subdolae, et officii specie repetere nos tentauisse, et ostentatione delectus Germanici ipsius Germaniae vires imminuere et exhaurire: atque ea ratione illam inermem et nudam, nec alienis tantum, sed domesticis etiam praesidiis spoliatam, infensissimis hostibus obiicere conculcandam. Qua in re si quae in Regem maledicta edita voluit, nunquam vera esse censuit (id quod facile ideo mihi persuadeo, quo et Regis vniuersa anteacta vita, et recentia eius in Caesarem ipsum officia longissime ab istiusmodi flagitii suspicione absunt) si non, inquam pro veris habuerit, quali ingenio quali sit integritate et sanctitate Caesar, qui innocentiae nostrae haec crimina affinxerit, apud vos ipsi cogitatote. Sin vera ea fuisse putauit, quam ex Regis ingenio coniecturam facere non potuit, eam de suo hac in calumnia fecisse, quaeso vt arbitremini. Verum illa fuit, scilicet belli Turcici species, magnifice advmbrata,
<pb id='s386' n='386'/>
in quo isti cum sibi ob hostem (vt loqui solent) deletum mirifice placent: tum vero de nobis ipsis, quos quo iure, quaue iniuria semper hostium numero habuere, multo magis (vt quidem est eorum sensus) triumphant, quam de hoste atrocissimo Christiani nominis. Nisi vero cum bellum Turcicum iactant, et Caesarem, reuocatum inde, ac vi extractum quiritantur, non illud in Germania gestum, tanquam momenti exigui verum posterius alterum insigne Africanum, cuius beatos illos et plausibiles triumphos a Diuo (si Deo placet) Carolo agi vidimus, significant. nullum enim video tertium esse, nec praeterea vllum. Tametsi quod ad triumphum illum attinet, non dico quam sit nugatorium. Sed enim nullum iudicio meo Carolus in omni vita aut gessit, aut gesturus est bellum, quod verius Turcicum hominari aut debeat, aut possit, quam quo bello gentem illam alio tum intentam ad bellum Christianis inferendum prouocauit. Vtinamque ea falsa sint, quae tamen sunt verissima, quae quotidie cum ex Genuensibus et Venetis, tum ex aliarum omnium nationum hominibus audiuimus, qui in Africa aut mercaturam, faciunt, aut alia ob negotia illuc commeant, imo vero quae ex procuratoribus ipsius Caesaris accepimus. Nemo est enim eorum quin affirmet Solimanum, cum, ex Persica expeditione rediret, publice apud omnes dicto eius audientes populos per literas, (quarum exemplum legimus,) questum esse, quod cum Tunetani cives Regis sui tyrannidem ac violentiam pertaesi, AEnobarbum Turcicae classis praefectum ad se asserendos asciuissent, seque eius commisissent fidei; illum postea securum et nihil minus quam vim a Carolo Hispaniarum Rege (sic enim eum appellant) metuentem, repentino bello oppressum de Tunetis possessione Carolus deturbasset, id tum demum, quum ipse Solimanus in longinquam expeditionem profectus esset, ausus facere, contra fidem ab oratoribus datam nihil eum interim rerum nouaturum. Proinde admonere, Solimanum, rogare, hortari singulos et vniuersos, sibi in vlciscendo hoste, vti ne deessent Siquidem certum ei omnino esse, vires suas omneis et copias quam primum in eum, a quo esset violatus, convertere. Quare fabricandis nauibus, rei nauticae instruendae, sociis naualibus vndecunque cogendis animum intenderent: ipsum quod sui esset officii, in reliquis curaturum. Haec si vera sunt, vt sunt verissima, equidem non video cur non recte (atque vtinam non tam vere) calumniatores homines bellum hoc posterius, bellum Turcicum nominare possint: quo quidem bello Caesar Turcarum gentem, in Christianam rempubl. prouocarit, incitarit, elicuerit. quippe cum illa gens dubio procul nihil motura in Occidentem fuerit, nisi prius lacessita vt video persuasum omnibus: impetus suos omneis, in res Persicas conuersura. Et eorum quidem consilii vel hoc inter caetera fidem faciet, quod Solimanus cum a nonnullis, quos non imprudens rerum taceo, quorumque maxime intererat mare hoc nostrum minime nobis fieri infestum, rogaretur, vt ab his nostris finibus abstineret, animum potius ad Orientis opes, quam ad Europae vires adiiceret; respondit ille, <hi rend='italic'>se non inuitum, vt quiesceret facturum, duntaxat quod posset integra sua existimatione facere: pateretur modo Carolus AEnobarbum suae classis praefectum Tunetem, vnde depulsus, repetere: caeteris de controuersiis facile transactum iri.</hi> Deus Opt. Max. faceret, vt latam conditionem rationibus Christiani nominis accommodatissimam acciperemus, nec tam improbe atque impie vel gloriae nostrae vel cupiditati seruiremus, vel denique obstinato animo vsque adeo obsequeremur: melius profecto et commodius rebus Occidentis consuluissemus, ac de Christiana religione salutarius statuissemus. Nam per Deum immortalem, quid causae fuit, cur non eadem de Tunete, id est Mahumetanorum latebra magna cum nostra laude et compendio faceremus, quae paulo ante de Methone arce ac praesidio Christianorum, illustrissimo ipsis Christianis, qui nos inuocarent, proditis maximo quidem cum, nostro dispendio, sed maiore multo dedecore et ignominia feceramus? Hocne, illud est tandem quod isti perhibent, de quiete et salute Reipublicae semper se cogitare;
<pb id='s387' n='387'/>
semper esse sollciros? sua opera, studio, diligentia, virtute, fide illa omnia, sustineri et seruari? prae illis priuatarum se rerum omnium et vtilitatum suarum rationem nullam habere? Anetiam id est Herculem alterum orbis liberatorem esse? alterum esse Caesarem Romani assertorem Imperii? Hoc est religionis Christianae propugnatorem se vnicum velle videri, atque eo nomine apud omnes inclarescere? Quod si Rex, quem isti tam pii homines neglectae religionis, quid dixi neglectae? imo vero proditae et afflictae insimulant, hac occasione oblata aut alia eiusmodi, illud nescio quod propugnaculum aut castellum ad fauces Tunetis positum Solimano non, restitueret; si non tyranno omnium quos terra sustinet, impurissimo (de Rege, oppidi illius loquor) amicitiam renunciaret: si non ab inhonesto foedere, si non, a consensu Christianae pietati perniciosissimo recederet: nisi iniurias omnes, si quas ab hoste accepisset, Reipublicae quieti benigne remitteret: nisi Africanum omne, imperium et inanes illos Europae, Asiae, Africae titulos otio Christianorum condonaret: nisi denique omnia faceret, vt iam ingruentum nostris ceruicibus tempestatem auerteret: quid tum, obsecro vos, quid (inquam) non essent rigidi isti censores proloquuturi? Nonne cupidum, nonne insolentem, nonne impotentem animi, nonne iam moribus praesentibus intolerandum parum illis esset eum dicere? Scelestum medius fidius, nefarium, sacrilegum, impium, humanitatis, pietatis, religionis euersorem, aris focisque infestum Regem esse clamitarent: idque non iniuria. Neque enim vllum opprobrii, vllum contumeliae tam inuidiosum genus est, quo non dignissimum eum homines merito iudicarent. Verum in hoc bello quidnam est tandem, in quo Regis benignitatem, humanitatem, aequitatem possit Caesar desiderare? quid quamobrem Regem sugillare iure possit? Coepit ipse hoc triennio classem parare in nostri litoris vicinitate, omnium quas nostra vidit aetas, atque audiuit, tum robore copiarum numeroque, tum omni apparatus genere longe instructissimam. Excipiebantur eius interim voces minarum plenissimae, quae ad Regem solum non dubie pertinebant. deprehensi et conuicti viri nefarii aliquot, qui tantam Caesaris classem in Massiliensem portum accipiendam, quique Andreae Auriae (quem vos et de fide et de nomine satis nostis) Massiliam ipsam vrbem omnium, nobis maritimarum opportunissimam, tradendam susceperant, et redemerant. Detectae iam erant insidiae, patefacta erat scelestae expeditionis adumbratio. nec dubium erat quin verbo quidem ad Punicae orae oppugnationem tanta classis, re autem vera ad Christianae expugnationem occupationemque vrbis iam dictae parata, esse videretur. Tam insigni iniuria Rex lacessitus, nec sic quidem ab vetere instituto suo discedendum putauit. Satis tum habuit ab insidiis cauere, reique euentum opperiri: nec in causa tamen fuisse facile affirmauerim sceleratam hanc perditorum hominum coniurationem, cur tandiu Caesar suam profectionem distulerit: nec ei moram attulisse eam spem, quod de capienda per proditionem Massilia aliquid aut cogitauisset ipse, aut sperauisset. Nam id licet verisim illimum multis visum sit, quia tamen nihil vobis ex vano haustum tradere institui, neque quenquam nisi comperta re fraudis ac perfidiae incusare, vestro sapientissimorum virorum iudicio rem totam arbitrandam relinquo. Id demum asseuerare iure possum, simul vt detecta est proditio atque oppressa, Caesarem qui diu nullam ob causam manifestam cunctatus Barcinone in anchoris steterat, illico cum ingenti illo apparatu soluisse. Qui iam in altum prouectus id Regiis oratoribus, quod eos persaepe antea sciscitantes celauerat, consilium expeditionis suae tandem aperuit, et hactenus tamen aperuit, vt Regi amico, Regi sororis viro, id demum significari vellet, sese in expeditionem quandam Christianae reipublicae gratia proficisci, suisque verbis per ipsos Oratores rogari, vt absenti sibi Regis fides atque amicitia perinde vt praesenti constaret, nec quicquam rerum interim in Italia moliretur. Hoc posterius tametsi durum, (nam superiora cum a Rege sponte semper exhibita essent, nihil attinebat postulare) verum hoc tametsi durum, et praeter aequum videbatur additum, pro ingenio Regis tamen et perpetua voluntate in rempubl. ab eo non est recusatum.
<pb id='s388' n='388'/>
<hi rend='italic'>In Italia vt nihil nouaretur,</hi> postulabat Caesar. id contra ius aequumque iniungi sibi probe Rex intelligebat, indignarique eam ob rem iure poterat, idque eo etiam magis, quod praeter haereditarias in agro Insubrium possessiones, quas repetere debebat, recentem Francisci Sfortiae iniuriam Mediolanensium tyranni, nullam moram admittere, nullam cunctationem perferre intelligebat hominum opinione. quippe pro contumeliae acceptae magnitudine e Regis tanti dignitate non erat, Tyrannum illum sinere diuturnum fructum violati iuris gentium carpere. Et nihilo secius tamen Rex placidissimus, cum vellet reipublicae potius quam vel dolori proprio vel dignitati morem gestum pedem domo non extulit, quamdiu in Africa, Caesar belligerauit. Haec si ad examen aequitatis vestrae perpendentur, viri amplissimi, nec futilia esse videbuntur, nec Caesaris ostentationibus similia. Caesar enim maluit alienae tyrannidi in Africano negotio, quam suo officio, quam otio Christiani nominis et securitati consulere. Rex vero (vt caeteras causas, quae et plurimae erant et iustissimae, praeteream) dolorem proprium, vindictae occasionem cum aequitate coniunctam, publicae tranquillitati, Christianorum quieti atque vtilitati postposuit. Neque vos latet tamen Sfortiam hac patientia Regis, hac animi aequitate indignum fuisse: qui in Legato Regis violando omnem barbarorum feritatem superauerat. Nam primum Regis Christianissimi Legatum comiter admissum, deinde crebro et familiarissime acceptum, ad extremum contra ius gentium trucidauerat. Tyrannus videlicet nulla virtute nec corporis nec animi praeditus; ne inglorius moreretur, innotescere facinore immanitatis concupiuit. Et vero Diomedis illius Thracis et Busiridis AEgyptii, qui necandis hospitibus suorum nominum memoriam ab obliuione vindicauerunt, aequare gloriam contendit. etsi hoc illis praestitit in eodem genere crudelitatis, quod illi in aduenas et viatores, hic in, ciuem et popularem: illi in quoslibet et ignotos homines nulliusque nominis, hic in virum nobilem, et legatione Regia functum, specimen dare ingenii barbarici voluit. Quod inauditum scelus et in primis nefarium, Rex et indignitate, contumeliae, et iustissima doloris causa percitus, vltum ire properabat: a quo etiam, cum diu hac de re satisfieri sibi postulasset, frustra habitus contemptusque erat. Neque ea tamen omnia Regium animum a communis vtilitatis atque humanitatis studio abduxere, vt publicae commoditati vel iuris sui vel iniuriae persequutione praeferret. Id quod tamen sine vlla cuiusquam offensione aut reprehensione facere poterat. Erant enim tum Regi ad manum omnia, quae ad vindictam nefarii facinoris viam munirent ac rationem expedirent, tempus, res, occasio, copiae, bonorum omnium, populi totius in optima causa consensus. quae quamuis et viderentur, et essent maxima, non tamen tantum apud eum valuere, vt reipublicae ratio ac vitae consuetudo non multo plus potuerit. Vos itaque, vos appello, Amplissimi viri, vestrumque istud collegium, cuius, cuius (inquam) dignitate et gloria Imperio Romano sua constat adhuc prisca et Augusta maiestas; vos quaeso acque obtestor, vt in re vestra contra veritatem atque aequitatem, calumniae et vanitatis patroni et defensores esse ne sustineatis: praesertim cum apud Caesarem ipsum ne dignitatis quidem istius illustrissimi collegii ius obtinere potueritis. Quanquam quid dico dignitatis? qui et saluti et incolumitati vestrae, affectatae sibi quoquo modo tyrannidis, etsi iniquissimae, tamen tutelam propugnationemque anteponere non dubitarit. Verum quoniam omnia fibi ignosci postulat et permitti, aliis contra nihil de summo iure remittere consueuit; hoc etiam in illus gratiam, vt aequum est, fateamur, in contentione humanitatis et beneficentiae nimis inique Carolum Caesarem cum, Francisco Rege componi, Sit enim sane huius Regis Christianissimi, non istius Imperatoris Romani, de Christiano nomine bene et sentire et mereri. Itaque, hactenus de illo et de illius in remp. voluntate dictum sit. Hoc certe quod sequitur, Regii plane fuit animi et moris, quod aliquanto post Africanum bellum confectum mortuo Sfortia, ne tum quidem Regem de sententia casus appositissimus et
<pb id='s389' n='389'/>
tanquam caelitus oblatus deduxit. Siquidem ea mors Sfortiae omnem aditum invacuam possessionem veluti caducam remigrandi Regi aperuerat, absente praesertim, hoc est e Sicilia nondum egresso Caesare: vbi tum etiam et incommoda valetudine et rerum inopia omnium ex Africa reuersus, premebatur. Neque vero erat tum in re improuisa et repentina, vnde auxilium facile mitteretur Antonio Leuae, qui tum forte Mediolanum cum Imperio quidem, verum sine exercitu obtinebat. Contra Regi praesto erant populorum studia, si iis vti in animum induxisset, pleraeque arces praefectorum voluntate, permulta oppida Insubrium munitissima patebant: iam vero Rex ipse ad radices Alpium versabatur, cum ab rebus caeteris omnibus, tum vero maxime ab exercitu paratissimus: cum tot tamen tantarumque rerum copia atque oportunitas in idem tempus illud incurrisset, nihilo ille secius temperandum sibi esse duxit, adhucque expectandum, ecquid Dux ille Sabaudiae pateretur ad aequitatem se adduci, apud quem iam decennium erat, cum assidue per internuntios Rex ageret, vti ablata per vim et retenta, moribus sibi restituerentur. Quae cum ita essent, ecquis crederet Regem viribus, opibus, studiis, causa denique ipsa superiorem, adde etiam (si ita videtur) et animo et rerum vsu, nihilo (vt leuissime dicam) Caesare inferiorem, ne ad hanc quidem occasionem loco se fuisse moturum? Nemo opinor. Atqui ne significationem quidem vllam huiusmodi dedit. Et quanquam toties ante expertus in se Caesaris animum, et vero certior factus, Caesarem Regiae suae primoribus iureiurando illo ad ostentationem Imperii exquisito affirmasse, potius extrema se exempla passurum, quam vt in Italia Regi vel tantulum retinere, in quo vestigium figere posset, per se liceat: attamen iterum atque iterum et saepius tentandum esse iudicauit, si quo pacto hominis ingenium molliri posset et mitigari: et si minus illum aequitatis et officii respectus, at hominum certe existimatio, et temporum communium ratio eo adducere posset, vt aliquando non inuitus faceret, vt Mediolani possessione sibi cederet. id autem erat, vt alienum, quod per summam iniuriam occuparat, iusto domino redderet, non armis quae (si in armis ius poneret) promptissima erant, sed iure, sed legibus repetenti: hoc est, vt Christianorum quieti prouideret, cuius rei causa velle se omnia prae se ferebat, tum quidem certe: nam nunc, ne simulat quidem. Neque vero fuit vlla tam iniqua conditio, quam non pro aequa, si modo ratio sui aliqua haberetur, Rex fuerit amplexurus. Acta autem res inter vtrumque per Oratores fuit, ita vt fieri aliquid posse speraretur. Quidnam igitur ille? Diem de die ex industria ducere, Regem pacis cupidissimum, studii eiusdem simulatione frustrari, dum sacramento quoscunque potest, adigit, exercitus comparat, dum pecuniam ad stipendia militum vndecunque cogit, dum locis opportunis munit oppida, dum quacunque, potest ratione, quorumuis hominum animos sibi conciliat, alios etiam per fraudem ab Rege alienat. denique dum populos Regi audientes solicitat ad defectionem, et Regis vero familiares qua spe, quibus praemiis, quibus pollicitationibus potest, calcata iusti, aequi, honestique reuerentia, corrumpit. ac ne pluribus, dum omnia omnium ingenia, qui vnquam arte, diligentia, industria, labore ad ambitionem valuere, non aequat modo, verum etiam vincit. Vbi autem haec ex animi sententia omnia successere, tum impetu sane incredibili, viribusque post hominum memoriam formidolosissimis Regem vndique a fronte, a tergo, a lateribus adoritur: Galliam ipsam, quid Galliam dixi? imo Europam potius atque Asiam et Africam spe quadam infinita et libidine dominandi inexplebili deuorat, ne id quidem obscure ferens, se non ante quieturum, quam Regem, nec tantummodo Regem, sed Regem Christianissimum, Regem foederatum et socium, Regem cognatum, praetereaque Regem sibi ex sororis suae matrimonio ante alios affinem factum, de Rege priuatum, de locupletissimo egentissimum omnium, et si natura pateretur, de propinquissimo alienissimum reddidisset. Proh Deum immortalem! quo tandem ista animi impotentia eruptura est, nisi prouidentia caelestis
<pb id='s390' n='390'/>
fraenos imposuerit? Mithridatem olim Regem Ponti, cum a Populo Romano iustissimis armis premeretur, quod maximis contumeliis ciues Romanos in Asia sociosque affecisset, antiquorum monimentis traditum est post grauissimas clades acceptas, Fortunae suae misericordia non vicinos modo Reges ac necessarios sibi populos commouisse, verum etiam nationes illas, quae supra Euxinum pontum incolunt, immanes et barbaras, et ab omni propemodum humanitatis sensu remotas, Regii nominis sanctitate atque reuerentia sibi ad auxilium extremique casus societatem adiunxisse: vt cum illo quidem, quocum nulla alia causa aut necessitudine iungebantur, tamen pericula sua omnia ac fortunas communicari voluerint. Tute vero populi (vt vis) Christiani Imperator, non tantum Christianum, sed Christianum Regem, Regem etiam Christianissimum, et quo nunc affinitatis iure vtimur, Regem fratrem tuum post illas tot tantasque a te illatas iniurias, homo barbaris inhumanior, nullo nec dicto nec facto lacessitus, bello atrocissimo atque sceleratissimo incautum opprimere conatus es: et quem amare, quem tueri, quem defendere, si quis alius violasset, debueras, omni dignitate spoliare, omnibus fortunis euertere, spiritum eius haurire et sanguinem exorbere voluisti. O ingenium truculentum! o mores ab humanitate Christiana abhorrentes, istique Maiestati tuae minime consentaneos! Atqui illa est vis violati numinis, illae sunt animi conscelerati tenebrae ad lucem illustrem caligantis, vt qui se in grauissimum aliquod et nefarium induunt flagitium, iis consilii acies et mentis ipsius oculi in illa, vesana concitatione animi, velut tenebris intus offusis, iam sui impotentes sint. Illas, illas inquam voces ab omni humanitatis more, et societate communis vitae dissonas et discrepantes, non prius emisit ille in publicum, quam apud sese statuisset, ita se districtum Regem et irretitum tenere, vt nullus iam recipiendi sui locus ei superesset. Id enim sibi nec prouidentissime nec intelligentissime persuaserat. Nam Romam quidem cum paulo ante venisset, vbi ad eam perniciem accommodatissimos hominum sensus inuenerat, illiusque suae sententiae non fautores modo, verum etiam authores nequaquam aspernandos, illo tamen in Pontificio senatu, illo principe orbis terrarum consensu, negare non ausus erat, sua nihil interesse, quod Rex Duci Sabaudiae bellum faceret: nec se ea re bello ab Rege lacessitum, nec foedera ideo violata videri. Equidem etsi (vt plerique audistis) nihil Regem tum prohibere poterat, quin exercitum, si vellet, in quosuis promoueret Italiae angulos: id tamen vt faceret tantum abfuit, vt etiam copias Vercellis oppido illius agri munitissimo, et momenti sine dubio ad obtinendum Mediolani dominatum maximi, sed tum imparato retraheret, dum de omni controuersia, Caesare ipso rogante, et Pontifice Paulo vrgente transigeretur, idque summi illius ordines, vel potius Imperatoris ipsius (vt postea cognitum est) arbitratu. Et vero tum quidem eam spem nobis Caesar iniecerat, vt pax conuenire posse videretur, quo facilius, dum pacis consilia simulabat, occulta belli studia dissimularet: quod totum fallendi genus sic ab isto est administratum, vt certas etiam ipsas conditiones tota de re proponeret, quae si reciperentur, de Mediolani possessione se confestim decessurum ostendebat. Quas conditiones posteaquam Cardinalis Lotharingus, vsus ad ipsum incredibili celeritate itineris, et ad eam rem missus ab Rege Legatus, accepisset pro potestate, et comprobasset; Carolus, qui illa omnia ad fallendum composuisset, qui videret nostras copias occasionem rei gerendae non minimam amisisse, suas procedere coepisse, qui etiam (si Deo placet) a Marchione Salussiorum homine perfidissimo, quem pollicitationibus aureorum (vt dicitur) montium corruperat, milites omnes deditos ac vinctos, et prouinciam ad quam sciebat eum pro Rege mittendum, breui recepturum sperabat. Qui igitur haec omnia in sinum sibi cessura certa iam et gestiente spe confidebat, et praesertim qui de superiori rerum successu in posterum coniecturam non dubiam facerer, sententiam semutasse perfricta neque satis augusta fronte (ne quid amplius dicam) respondit.
<pb id='s391' n='391'/>
nec id tamen (bone Deus) quum diceret, erubuisse fertur. Negauit se ad easdem, quas ipse paulo ante tulisset, conditiones descensurum, quin imo nec ad alias quidem nobis iniquiores, quas Cardinalis pacificator missus, pacis publicae pro Regis more cupidus, alias atque alias in medium afferebat: nihilque iam nisi arma, cladem, excidium, extremam vniuersae Galliae perniciem loquebatur. diceres eum iurisiurandi ac societatis et foederis fidem non officio et honestate, sed commodo atque vtilitate metiri. Atque ea fuit ad illa tempora, viri Principes, pacis toties frustra desideratae a nobis, frustra toties tentatae, et Caesaris conditionum tyrannicarum summa. Nec vero quae secuta sunt, aut aequiora, aut commodiora nobis a Caesare fuerunt: piget enim referre quae toto illo tempore, deinde castris ad Aquas Sestias Romanorum quondam in prouincia positis fecerit, quum ad eum etiam tum de pace referretur. Quo tempore cum Annas Mommorentius praefectus Aulae regiae, quem castris ad Auenionem positis Rex sibi legauerat, summam sibi rerum creditam ac mandatam vt prius in pace sapientissime, ita tum illic in bello fortissime administraret, nihil ipse quidem praetermisit quod ad pacem salua Regis ac gentis dignitate spectaret. Hic per Deum immortalem, quae dubiis adhuc vtrinque rebus, quae iam perditis Caesaris, <note>Illustrat hunc locum Sleidanus lib. X. p. 291. <hi rend='italic'>collectis iam viribus, et per mediam Italiam facto itinere, valido cum exercitu Caesar in prouinciam Galliam inuadit. Rex ad Auenionem castra posuit, inter Rhodanum et Druentium flumina, et deuastatis agris, qua parte Casarem esse descensurum videbat, cum pugnandi potestatem non faceret in summas illum difficultates coniecit nam inopiae rerum omnium Caesar abductus, et multis bominum millibus ex inedia et contagione desideratis, Antonio quoque Laeua sublato, tum reliquas copias dimisisset, Genuam redit.</hi></note> dicta, facta fuere? quale hoc tandem est, quod iam fugam circumspectans per Pontisicis Pauli internuntios, Regi iam plane victori ea ipse imperaret, quae vel victo haudquaquam esset imperaturus, nisi videri vellet et crudelis et impudens. Sed haec et his similia permulta prudens praetereo, simul ne in eundem maledicentiae scopulum, ad quem aduersarii naufragium iamdiu fecerunt, ipse quoque impingam: simul vero ne non secutus mei Regis exemplum videar qui nihil vnquam tam alienum nobilis aut egregii hominis instituto duxit, quam hostem maledictis non modo lacessere, verum etiam propulsare Cum quo vtinam ipso Rege hostes, quam facile maledicendi et insania transuersi rapiuntur, tam essent parati vel de pacis studio, et placabilitate, vel de belli gerendi ratione, et magnitudine animi contendere: aut in has miserias in quibus hodie versamur, non essemus coniecti: aut in his diutius opes non contereremus. Nam alterum, ad arma ne iretur, facile impedisset: alterum, postquam eo ventum est, pacem, vel alterutrius fortasse interitu nobis, hoc est, Christianae reipublicae reddidisset. Proh Dei hominumque et vestram in primis fidem! tantamne esse hominum iniquitatem, tantam rei indignitatem, tam praeposteram istorum voluntatem, vt qui se publicae quietis et salutis vindices, nos contra, vtriusque hostes, vtrivsque turbatores appellant: tamen quocunque in rerum statu posiros videas, neque rem pace componere, neque dirimere bello velint? hoc enim posterius plane expeditio illa ipsorum Massiliensis docuit, nonnihil haec etiam Belgica, in qua Rex hoc tempore ius suum armis repctere, et se suaque aduersus infestissimos hostes munire coactus est; cum in neutra hactenus progredi in aciem, et de summa rerum proelio decernere ausi sunt, facta totics a nobis pugnandi potestate. Nam superius illud omnibus abunde probatum esse confido, consilia istorum videlicet semper a concordiae studio ac pacis mentione aliena fuisse. Nam quod arrogantiae genus, quod superbiae, quod autem exemplum crudelitatis contumeliae florentibus eorum rebus non sumus experti, et perpessi? quos non dolos et vafricias dubiis adhuc rebus eius, quam non obstinationem animi iam afflictis sensimus? Qui
<pb id='s392' n='392'/>
quamdiu illum fortuna in sinu veluti Iunonium puerum et partum matris suae (vt ait ille) aureum gestauit, vix nos congressu aut colloquio dignatus est: tantum abfuit vt nos nostra repetentes aequis auribus audiret. Age postea quam de rerum successu et communi belli Marte dubitari coeptum est, quanto ille aequiorfactus est aut humanior? Qui etiam amissoad Aquas Sestias, et pene deleto exercitu, in eadem animi acerbitate amarulentiaque permanserit. quum essent tamen qui sperarent, hac offensione belli, hominis animum ad aequitatem aliquam perduci posse: idque sibi haud dubie aliisque polliceri et spondere auderent, non mediocris illi quidem neque iudicii neque authoritatis viri, quos ea de re Pontifex Paulus, Christiano nomini prospiciens, miserat: atque hoc illi ita futurum iudicabant, ea ratione maxime adducti, quod Regis Christianissimi maximus natu filius, in quo prius controuersiae pars non minima resedisse certas ob causas putabatur, esset de medio sublatus. Hoc vnum modo verebantur, ne Rex praesente fortuna elatus eas recusaret conditiones (si iterum offerrentur) quas rebus adhuc dubiis Caesar Regi latas, ab eoque acceptas, ipse qui tulisset et praescripsisset, improbarat ac fecerat irritas: haud facile dixerim, minorene fide, an maiore animi impotentia. Verum easdem illas si vicissim a Rege quoque ferrentur, Caesar ipse pro rerum euentu magni beneficii loco arrepturus putabatur, amplexurus cupidissime. De Regis animo qualis tum (vt dixi) in pacis conditiones futurus esset, in tanto rerum successu erat non paulo magis incertum. Videte nunc igitur obsecro, viri Principes, et apud vos ipsos perpendite, quam praeter multorum vestramque fortasse opinionem accidit, quantoque natura magis quam fortuna in vtramuis partem humanus inclinatur animus. Mutata erat in vtroque, neque hoc paruo momento Fortunae, id est rerum apud multos omnium moderatricis ratio: idem ingenii habitus, idem animus, eadem vtriusque voluntas remanserant, vt neque Franciscum ab humanitate secundae res, nec Carolum aduersae ab immanitate deterrerent. Nam illae quidem conditiones quas aduesante Fortuna, tamen vt iniquas sibi, nec dignitati suae convenientes, suo iure posset ab sese amoliri, easdem obsecundante rerum cursu, velut aequas ac dignas amplitudine sua, publicae concordiae amore et Christianae pacis studio amplexus est. Hic contra, populi Rom. Imperator nominis Christiani vindex (vt quidem videri cupit) et Caesar et Augustus, quod in medio victonarum plausu, pacis causa, vt quidem ipse dictitabat; verum vt res erat, simulandi ac decipiendi consilio obtulerat; idem ipse sublimi illo statu grauissime inclinato, cum nullus vltra fraudi locus relictus esset, ob publicae quietis taedium sequi noluit. Itaque Rex superiores illas de pace leges, quas iure poterat repudiare recepit: Caesar, quas a se latas, sine iniuria ac scelere immutare ne verbo quidem poterat, abrogauit. Qua in re nec existimationi suae consuluit, nec fidei, nec humanitatis, nec denique reipublicae rationem habuisse dici potest: nec vero in Pontificis maximi authoritate esse sustinuit: postremo nec religionis metu, nec vllius aut diuini aut humani iuris reuerentia flectere animi duritiem potuit. Is vero cum nec humanam in hac re societatem violari vereatur, cum nec diuina apud eum iura interdictaque sancta sint, cum omnia incredibili cupiditate misceat, et honesti, et boni, et aequi rationem conculcet: nos denique cum tot iam annos nimis aequo animo iniurias illius nec sine contumelia passi simus, nihil otii ciuilis causa antea non tulerimus, nihil porro ferre indignitatis recusemus: ille se publicae pacis authorem, se Patrem patriae, se conseruatorem publicae dignitatis: nos iuris omnis violatores, nos hostes publicos, nos turbatores otii communis esse clamitat: nunc etiam (o summam indignitatem!) cum Rex in sententia pacis, ipse Caesar in belli pertinacia conspicue permaneat, cogitate apud vos ipsos quaeso, Illustrissimi Principes, et secum quisque expendite, quid sit nobis, quid nomini Christiano, quid vniuerso orbi nostro de huius contumacia, quid de animi effrenata libidine sperandum: tum Francisci facilitatem ex diuersa parte in rempublicam cui priuatas
<pb id='s393' n='393'/>
omnes iniurias ac regni sui publicam contumeliam non inuitus faceret vt condonaret, si per aduersarium liceret, istius peruicaciae opponite, sicque amborum ingenia, instituta, consilia comparate. Non habeo, fateor, insignes illos Africanos titulos, quos vobis pro Rege amicissimo et officiosissimo scribens in praesentia venditem. Quibus nugis, si isti non ambitionis fructum magis quam Dei immortalis gloriam in victoria illa, seu Turcica seu Africana, quaesiissent, si non hoc nomine satis a se Christiano nomini factum esse putarent, quod Solimano Turcae rerum gestarum gloria et magnitudine atque numero victoriarum minime cesserint, nimirum non eo nobis res summa rediisset, vt tam male, tam incommode Christi Dei immortalis religio audiat apud exteras nationes ac gentes. Id quod etiam ipsum eo magis indignum est, quod a Getis et Sarmatis Romani homines (ne dicam Christiani) in religionis ac pietatis disputatione hodie reprehendimur: quippe qui hoc nobis clare exprobrant, bellum illud non Christianae pietatis propagandae gratia, sed imperandi studio ac libidine, aut aliena potius diripiendi suscepisse: id quod exitu fortasse non obscurissimum fuit. Multo certe plures numerantur ex iis qui Caesarem in Africam sunt sequuti, qui a Christo ad Mahumetem desciuerint, quam qui ad Christum transierint ab ipso Mahumete. Porro autem vel apud Afros ipsos, in quos ea tum belli procella incubuit, is sermo peruagatus est, Caesarem Christianorum omnium (vt gloriarur) Ducem, pro rerum suarum ampli ficatione expeditionem sumpsisse, religionis suae illustrandae curam aut nullam aut minimam certe habuisse. Quae dum inter se homines barbari quidem illi, sed rerum tamen non omnino imperiti aestimatores proloquuntur; qua tandem nos infamia apud ipsos, qua istos apud omnes inuidia flagrare iudicatis? vt minime mirum sit, in contemptum venisse religionem nostram, quae a nobis ipsis sperni publice et pene irrideri videatur. Quae cum diligentius omnia et attentius mecum reputo, nihil profecto in ista gloria inesse video, quare praeclaros istos triumphos Caesari inuidendos esse censeam: aut cur egregiae Regis nostri in rempublicam voluntati, et propenso ad publicum compendium animo anteponendos putem. Quam voluntatem tametsi non tam ex tota ratione mea, quam ex ipsius vita et institutis intelligere potuistis: tamen quando nos eo rapuit aduersariorum iniuria, qui ob ea quae audistis, nomini nunc eius atrocius et inhumanius obtrectant, ad ea, quae iam a me exposita sunt, pauca etiam nunc addere, ad istorum calumniam refellendam et conuincendam, pro eiusdem innocentia cogimur.</p>
<p>Et priore quidem illa accusatione, viri amplissimi, quo nomine Regem de interpellato Caesaris in Turcas bello apud vos in inuidiam vocent, intellexistis: quam ad accusationem, non dubito, quin a nobis satis pro consciencia vestra et prudentia animi sit responsum. In qua tamen, quod facile subscriptores inuenerint homines sui simillimos, eo maiore animi fiducia, vel confidentia potius, alteram illam eamque longe vehementiorem sunt aggressi: quod membrum totius causae secundum est. Non enim satis habuerunt impudenter et proterue falsoque obiecisse, Caesarem a bello Turcico Regiis armis esse retractum, nisi (vt sunt audacia proiecta) ad id hoc etiam, vt priori crimini affine et satis consentaneum, adderent, Turcarum Regem a Christianissimo Rege in Christianos ipsos accersitum de industria et euocatum. Equidem vt credam, tam flagitiosi mendacii caput esse authoremque Caesarem, aegre adduci possum: vt ne illud quidem mihi fidem faciat, quod plerique tamen vt testatum, vt compertum, vt confessum affirmant, hominem Caesarem et Augustum tam atroci ac praecipiti ira fuisse percitum, vt Regem patrem filio charissimo orbare tanto famae suae dispendio voluerit. Id enim non solum a viri in Republica Principis sensu, verum ab hominis eiusmodi, cuiusmodi Caesarem esse cupimus, ingenio est abhorrentissimum. Tametsi (verum vt fatear) permagna res non caret suspicione. siquidem constat, et eos qui venenum filio curauere, dum idem telum patri quoque intentarent, et eorum plerosque qui in
<pb id='s394' n='394'/>
eum tam inhumaniter hodie inuehuntur, tantaque linguae procacitate, tanta maledicendi libidine efferuntur, Caesari fuisse pridem et etiamnum esse omnium qui viuunt, grarissimos atque iucundissimos: ex iisque qui nihil non possunt apud Caesarem, nullos adhuc maiore beneuolentia quam istos, nullos amplioribus praemiis, dignitatibus, honoribus Caesarem esse et ante et postea prosequutum. Quorum factum si ipse Casar (vt par erat, et ego quidem peruelim) fuisset detestatus; proculdubio neque tanti ac tam nefarii flagitii, neque eorum quae partim iam commemorauimus criminum, atque artificiorum authores eo apud eum loco, eo numero esse debuerunt. Quorum vel flagitiorum vel certe artificiorum si Caesar ipse (vt multi existimant) vel author est vel fabricator; tam astute, ram veteratorie negotium tractat, hominem vt manifesti facinoris conuincere aut tenere non possis. Quid tum enim facturum Regem non fuisse putatis, quo non descensurum, si vel authorem flagitii, vel huius se maledicentiae Caesar non modo praescriptorem esset professus, verum etiam si vel subscriptorem? Sed ita se res habet, vt eiusmodi calumniae, quod nec testibus, nec argumentis, nec bonorum hominum opinione confirmari possint, ab huiusmodi criminationum artificibus, velut per cuniculos in hominum mentes insinuentur ac serpant, neque ex his sit quisquam, qui se earum authorem esse fateatur. Neque tamen cum sint eiusmodi, vt et patrono careant et assertore iusto, non fautores quoslibet interdum inueniunt, auresque pronas ad maledicta exaudienda. Quo fit vt sensim quasi per manus hominum tradita commenta maleuolorum, pro veris et exploratis cedant. Atque illa quidem etsi minime sunt tanti (quod ad fidem attinet) vt graues homines et experientes magno pere mouere debeant; Rex tamen pro suo invos affectu, officii sui esse duxit, interesseque existimationis suae, ea quanquam nulla, aut contemnenda authoritate nixa, tamen non contemnere: sed pro eo quanti vestram de se opinionem facit, diluere: et quod vos quoque pro se aliis respondere possitis, tractare atque absolvere. Et prioris quidem totius tragoediae argumentum, et supradicti commenti causam a Caesare profectam esse, vobis (si prudentiam vestram et intelligentiam bene noui) Apologetica illa epistola pro Rege scripta, criminum refutatrix, fidem fecit: satis vero ex iis literis, si modo eas omnes accepistis, quas proximo mense Ianuario ad vestros istos ordines Rex dedit, perspectum esse vobis existimo, qui eius sit animus ad res Turcicas capessendas, quanta in Christianam rempublicam fide constet. Neque enim si sibi suisque liberis et Galliarum populis consultum cupit, continuo reipublicae Christianae (a qua nomen clarum atque illustre sortitus est) incommodare contendit: quod Deus omen euertat. Neque ideo se aut impium aut nefarium videri debere putat, quod salua Christianae reipublicae non modo quiete, verum etiam (quod ad eum attinet) dignitate rebus suis prospicit: quid suis dixi? imo vero dum Christianae pietatis, salutis et religionis incolumitati consulit. Cum autem apud vos purgatum sese voluit, tum vero animi sui sententiam testandam esse duxit. Turcarum igitur Regem neque se excitasse testatur, neque cum eo ab aduersariis excitato statuisse rerum suarum summam coniungere: caeterum praeterita fortuna, et praesenti adhuc rerum statu admoneri, ne hostem temere sibi illum (quo sibi pacato opus sit) ad superiora incommoda, ad superiores clades, velut additamentum intestinorum hostium ascisceret, in seseque prouocaret. Sed illarum literarum tamen exemplar simul cum hac Apologia idcirco ad vos perferendum modo curauimus, quod incertum nobis esset, an illae vobis redditae fuissent, an (vt saepe de caeteris contigit) in itinere interceptae. Nec dubito quinquo iudicio et prudentia polletis, qua rerum peritia et vsu omnia perspicitis, ipsius Regis consilia minime improbetis. Nam qui in rerum vestrarum consiliis agitandis prudentia et circumspicientia vti soletis, circumspecto Regi prudentiaque praedito non conuenire iudicabitis, hostem talem tantumque, quantus Solimanus est, vltro in sese irritare, vt Principis non modo minime sibi amici, verum
<pb id='s395' n='395'/>
etiam hostis infestissimi atque acerbissimi Imperium constituat, vel tyrannidem potius stabiliat: praesertim cum nec adhuc vsquam Rex in sua apud amicos et socios satis iustum modum aequitatis interpretandae inuenerit, nec vllam apud hostes immensae cupiditatis, arrogantiae, crudelitatis moderationem, ex iis quae antecesserunt, se in posterum inuenturum sperare debeat. Solimanum vero quid fuit quamobrem in caput suum et fortunas conuerteret? Habet ille (vt perhibetur) nauales apparatus ingentes, classemque, vt si qua vnquam, in Graeco mari instructissimam et numerosissimam, quam classem in nostram oram se appulsurum non obscure fert. Nos autem dum a Caesare grauissimo bello et periculosissimo destinemur, quid nauium tantae classi opponamus, certe in promptu non habemus. Quin et littus nostrum, quod hosti plus minus milia passuum ad quadringenta est expositum, cum per sese sit portuosissimum, eoque magis iniuriae obnoxium, tum vna excepta Massilia, nulla in parte tractus totius saris ad tantos impetus excipiendos munitum est. Haec quum sit reum nostrarum conditio, nunquam vobis dissulandum esse iudicauimus, pacem ab hoste in primis omnium formidabili oblatam minime repudiasse: quam si vltro tum appetiissemus, tamen consilium nostrum praesentium temporum ratio deberet comprobare. Sed pacem hanc tamen (ne forte hostium nostrorum importuna obtrectatio vobis obrepat) nec ab vtilitate communi, nec ab honestate nostra remotam reperietis, et vero summopere temporibus nostris necessariam. Quanquam ne Caesareae quidem ambitionis poenas luere, si id in rem futurum Christianae religionis videretur, recusandum esse putaremus. Verum ita suum animum antehac dictis factisque suis Caesar, omnibus qui modo aliquid vident patefecit, vt amicitiam cum quouis mortalium fortasse, inimicitias certe nobiscum immortales sibi esse constituerit: vt nihil ipsius ratione, cum aequitate pugnantius, nihil quieri publicae et saluti infensius existimemus; in eiusque sententiam ire, id vero arbitremur esse perniciem publicam ac bellum ciuile perpetuum indicere. Enimuero si praeclari illi Caesaris conatus, si bella ab eo suscepta eo spectabant, vt Orientis populi eius armis ad religionis nostrae partes adiungerentur; quin igitur subacta iam Africae parte, in Asiam ipse (quod palam iactabat futurum) transibat: atque id fieri quum deberet multorum iudicio ac opinione? Nonne id et conducibilius in vniversum fuisset, et nomini Augusto splendidius, quam cupiditate detecta atque animi impotentia, repente nullam ob causam satis dignam aut luculentam, Christianas copias in Christianissimam gentem vertere? Quod quid aliud fuit accurate rem expendentibus, quam collectam superioribus annis ex Fortuna gloriam paucis mensibus effundere? Quid vero si ne nos quidem, quos nunc in inuidiam rapit, quum eum illud facturum alii sperarent, voluntati hominum et postulationi defuimus? Equidem memini Romae hac de re consilium haberi, in quo consilio quum multas ob causas, tum vero maxime ob vicinitatem loci (nam erat tum Caesar ad Neapolim) multis magnisque de rebus tractatum est. In eo consilio praefuit summus Pontifex, affuit amplissimus Cardinalium ordo, Legari Ferdinandi Regis, Legati Lusitanorum, Florentinorum, Genuensium, Lucensium, Iudaeorum denique qui magno numero trans inauditos quosdam et incognitos Arabiae (vt fertur) vlterioris montes incolunt: quin et Venetorum ipsorum Legati, certatim ad eam expeditionem suscipiendam nomina dedere. Nemo erat omnium quin vires, opes, facultates, vitam etiam ipsam et sanguinem, in tam pium bellum se profundere velle diceret, prae se ferret. Tum rogatus sententiam Cardinalis noinine Bellaius, quem maxime conscium Regis consiliorum esse constabat, ecquid pro Rege Christianissimo polliceretur, respondit, Regem ad ea quae iam diximus, in Pannoniae tumultu oblata esse, additurum etiam triremes quinquaginta, et nauium quae ex Oceano maximae et instructissimae adducerentur, numerum ingentem: ac ne ipsum quidem Regem, si ita videretur, ab expeditione abfuturum, aequum proinde esse,
<pb id='s396' n='396'/>
vt ratio eius haberetur. Id quod postea re intellecta ipse Rex protinus confirmauir, seque ea lubenter praestaturum esse, quae pro se Cardinalis ille recepisset, promisit. Hic enim vero peruelim, vt hoc mihi lepidi isti criminatores, vnum explicent, quae causa fuerit, cur ad egregiam tot populorum, tot Regum, tot ciuitatum voluntatem, aut potius pro republica singularem animorum deuotionem, Caesar id quod se tautopere deposcere ostendebat et dictitabat, (praesertim quum illi factu facile esset, et vltro etiam obuium) non exequeretur. Quid a nobis amplius, quid ab vniuerso orbe vel sperare vel desiderare potuit? Quod si hanc animi nostri egregiam promptitudinem in capitis crimen ad iudicium isti adducunt, si omnia ad arbitrium suum collata, a nobis causam fuisse existimant, quare inuisi omnibus et offensi esse debeamus, quasi ab expeditione Turcica Caesarem reuocarimus, quasi Solimanum in finium Christianorum depopulationem ac vastationem vocauerimus: iam ego quid potissimumin causa sequar, quid fugiam, quid defendam, et quid refellam, quo me vertam, ignorare fateor: cum isti rationem omnem officii et culpae, omnem aequi et iniqui naturam peruerterint, vt quid apud eos bonum sit, quid malum, quid rectum sit, quid prauum, quaeue iis rebus vocabula apta sint, iam intelligere non possim: nisi hoc forte agunt, vt nos pro rebus iustis, pro officiis praestitis, pro ingentibus meritis causam dicere cogamur. Quid ita? nempe quid ad rem Caesaris faciat, hoc in iudicio iustitiam accusari et probitatem, iniuriam et nequitiam defendi, Hic locus est quiritandi (vt videtur) et Dei hominumque implorandi, et vestram maxime, viri integerrimi, aequitatis et iustitiae studiosissimi, fidem in tam inaudita insolentia. Sed quoniam id e moribus gentis nostrae atque dignitate Regis minime visum iri intelligo, non eo me vehementiae istorum indignitas impellet: non committam, vt istorum improbitate percitus, non similis esse mei, nostrorumque non meminisse videar. Quanquam in hac controuersia discepranda non satis constitutum habeam, quid potissimum, quid primum, quid secundum ac deinceps defendam: nec vero, quid in primis accusent: imo vero, quid omnino accusent, quid querantur, quid in nobis desiderent, quid a nobis abesse velint, ignorem: cum ipsi in suis criminibus nihil constitutum habeant et definitum, nisi quod summam accusationis suae eo referunt, vt maledictis, iisque falso excogitatis Regem Franciae ac gentis ipsius nomen cooperire obruereque possint. Qui cum nostra benefacta in malefacta obtrectandi iniquitate vertant, etiam sua ipsi maleficia pro egregiis in vniuersum religionis nomen vobis venditant, tanta est confidentia institutae calumniae. Verumetiam si insolentiae suae finem nullum faciunt, ego pro nostra consuetudine tamen, ne vestra facilitate atque aequitate in causam nostram abuti videar, finem hic secundae faciam refutationis. In quo probasse nobis videmur, non modo nos hac modestia, hac animi perpetua liberalitate gentem Turcarum in rempublicam non concitasse, verumetiam sua arrogantia istos et cupiditate rem Christianam communibus hostibus et domi et foris prodidisse et perdidisse.</p>
<p>Quod tertium ex diuisione fuit, idque postremum, quaeso viri Amplissimi, paucis ex me intelligere attente ac beneuole, ne grauemini. Hoc vero ab eadem mente profectum, qua supradicta, congruentis quoque cum illius est vaniloquentiae. Quippe Regem eundem tot aliunde calumniis oneratum, apud vos in invidiam adducere hoc quoque nomine conantur, quod in Mediolanensem, quod in Sabaudiensem agrum, vestro, hoc est, Principum Senatus Imperiique Romani iniussu inuaserit, eaque re sic Imperii vestri ius atque authoritatem laesisse vociferantur, cum ii populi in vestra sint fide, ac vestri (vt isti dicunt) beneficiarii: vt Rex vel hoc ipso maiestatis reus apud vos agi peragique et possit et debeat. Quo in accusationis genere mirari fatis non possum istorum hominum incredibilem stupiditatem summa cum impudentia coniunctam. Qui enim Regem maiestatis postulant, illi quo maxime crimine apud omnes laborant, eiusdem eum qui ab
<pb id='s397' n='397'/>
hoc quam longissime abest, insimulant: nec interim, credo, sentiunt a vobis viris perspieacissimis ea non posse non animaduerti, sicque proinde in hoc crimine se iactant, sic exultant, quasi vestrum sit aliquis, qui nesciat neminem post Caroli Magni tempora fuisse (qui primus Imperium Rom. inuexit in Germaniam) qui hunc Caesarem non dicam superare, sed aequare quidem potuerit in dignitate Imperii ornamentis omnibus spolianda, euertenda fortunis omnibus, ne dicam intervertenda; iis qui Imperii administrationi et maiestati atque grauitati moderandae praefecti sunt, in ordinem redigendis, aerarii opibus et facultatibus exhauriendis, atque dilapidandis. Cui enim non dico Austria ipsa, (cuius vos possessione at que clientela maiores eius defraudarunt) sed facta eius recentia non insident animo, vel potius versantur ante oculos? quae si ego non singula quidem illa (nam infinitum esset ea commemorare) sed si ex tam multis ea saltem vulnera commemorabo, quae in Italia, Florentina, et Pisae: in Germania, Vltraiectum et Wirtenberga ab eo acceperunt: et si vos ea (vt facitis) recordamini, dissimulate nunc si potestis, populo Florentino, atque Pisano, libertatem a Carolo Magno Imperatore vestro et ciue datam, aliorum deinceps Imperatorum beneficio omnium conseruatam, his proximis annis nulla vestri habita ratione, vtrique populo per vim Caesarem ademisse, <note>Facit huc P. Iouius Hist. lib. XXVII. p. 190. <hi rend='italic'>aditectum est, vt postquam Florentini adversum Caesarem, confisi incertae Gallorum victoriae arma tulissent, maiestatis rei facti, libertate, et antiquis superiorum Caesarum concessis immunitatibus seuere priuarentur, obiterque ciutati principem Alexandrum adolescentem imponeret, cui ipse Caesar ad confirmanda foedera, augendamque Alexandri dignitatem, Margaritam filiam se coelibe susceptam in matrimonium desponderet.</hi></note> et mox Tyranno contra iusiurandum, contra Imperatoris fidem et officium mancipasse, deinde pretio accepto eidem in numerum dotis attribuisse. nam res Vltraiectensis, quando ea quidem palam est, et oculis vestris exposita, eo leuius attingenda mihi est: neminem enim vestrum latere puto, qua arte Vltraiectensi Episcopo patrimonium omne subduxerit, <note>Explicat haec loccus Wilhelmi Hedae in Hist. Vltraiect. p. 318. qui, postquam dixisse Fridericum Episcopum egisse cum Gallis, de commutando suo Episcopatu cum Metensi, addit: <hi rend='italic'>verum Maximilianus per amicos resciuit conatus Episcopi, et quod in Galliis tractabatur, vnde ira accensus, terruit Episcopum a ceptis desistere, nec decere ipsum sanguinis sui cum extero Principe in praeiudicium Romani Imperii similia concipere, nec contentus, quo huic periculo obuiaret, induxit partim suasionibus, partim minis vt Episcopatus ad eius et Caroli nepotis nominationem sub annuo censu renuntiaret.</hi></note> non quidem vt inopi et mendicae plebi, vel certe iis qui prae egestate literarum studia tueri nequeunt, erogaret: sed vt totum hoc in priuatum sinum auersum sibi sumeret, aut potius consumeret. In causa sane Wirtenbergensi, <note>Quid in causa Wirtenbergensi actum, latius exponit Hortleder <hi rend='italic'>de causis B. Germanici Tom I. lib. III.</hi> Quid Franciscus in hac causa egerit, exponit Mart. Bellaius <hi rend='italic'>Comment. lib. IV. p. 139.</hi> Fr. Belcarius <hi rend='italic'>lib. XX. p. 642. seqq.</hi></note> mirum ni quod egit, satis animaduertistis, opinor enim quale fuerit, vos vidisse: atque a vobis est hoc pro rei natura et authoris ipsius ingenio perspectum. Et tamen id facinus nec prohibuisse vos, nec admissum vindicasse, certum est: si quidem ea vera sunt, quae multorum sermone, rumoribus etiam ad nos et fama perlata sunt. An vobis hoc parum visum est, dignitatis Imperii, et vtilitatis publicae cupidissimis, tantam provinciam ac tam nobilem de Imperii clientela oblique esse istorum artificio exemptam? cuius Imperii beneficium eo iure erat, vt aut si quid forte esset a cliente contra fidem bencficiariam, admissum aut si ad eum casum res aduenisset, vt in familia clientelari mas nullus superstes esset, ager ille fieret publicus populi Romani. At id ius omne ita est interuersum a Caesare, vt totum in gentilitatem Austrianam iisdem conditionibus transcriptum sit, pacto an peccato dicam nescio: certe quidem
<pb id='s398' n='398'/>
contra ius, contra aequum et bonum, contra morem maiorum. Id quod eo est et indignius, et multo etiam minus tolerabile: quod ea fraus in caprionem Imperii conflata, in accessionem Ducatus Austriae futura sit. Quae Austria cum ante Maximilianum Caesarem in fide Imperii Romani eodem, quo Wirtenbergensis ager, iure esset, ab illo ipso Maximiliano fide liberata, clientelae immunitatem summa fraude et flagitio Imperatoris vestri consequuta est. Quae tum iura Impetii vestri, non ab exteris nationibus, non ab hostibus tentata, sed ab Imperatoribus vestris, nimia omnino (quod pace vestra dixerim) ac plane dissoluta conniventia, erepta sunt Imperio. Quo in scelere existimo vos, Amplissimi viri, minime esse hallucinatos: sed ea temporum ratio superiorum extitit, vt facilis fortasse fuerit eius improbatio, sed difficilis intercessio. Nam illud insigne in Comiti Carpensi iniuria facta) quod nunc, vt arbitror, magnitudine iam dictorum obscuratum vos effugit) non modo aut Imperii vestri maiestatem violasse, aut Christianae religionis authoritatem, societatem, pietatem contempsisse, verum humanitatem etiam omnem (quod in Caesare fuit) deleuisse videtur. Erat vir ille, vt nostis, non modo gentis imaginibus, opibus, vitae innocentia, et morum probitate, ac doctrina singulari, tota prope Italia clarissimus: verumetiam aetatis iam grauitate, et quod sartum et tectum ab omni violentia praestare eum debuerat, valetudinis perpetua infirmitate, membrorum omnium debilitate, minime ad iniuriam opportunus, indignusque omnino, qui vllo inhumanitatis genere afficeretur. Verum, vt credo, cum haec omnia Caesarem minus inhibere potuerint, vt manus a grauissimo et sanctissimo viro, propter tot causas abstineret; non vulgaris aliqua ratio eum induxit, vt vim nobilissimo illi homini nihilominus inferret. Obsecro vos igitur, viri Principes, rem vt totam cognoscere velitis. Fuerat ille inter clientes Imperii Romani in primis nominatus, cum apud Romanum Pontificem Regis Christianissimi legatione fungeretur. Apud quem Pontificem, per Deum immortalem, cui populo, cui nationi, cui Regi, cui denique Christiano homini, legatum habere, aut cui denique homini et nunc, et antea non sit, non fuerit, non olim futurum sit oratori esse liberum? At in hoc viro tamen, exempla maiorum et instituta, Carolo minime sequi visum est. Siquidem quasi violato hoc vno nomine iure publico, authoritate Imperii Romani ludibrio habita, grauissime ille tulit, vel simulauit potius, quod cum in fide populi Romani esset Carporum Comes, iniussu Imperatoris pro Christianissimo Rege legationem suscipere ausus esset. Eo de homine quid futurum esset, huiusmodi de crimine quid ipse statuturus, non magnopere quiuis anxius esse debebat (vt quidem ipse reor) qui et Caesarem novisset, et culpae genus intelligeret: crederes obiurgatione contentum hominem fore, et verborum castigatione, si non qualibet, certe seueriuscula. At id aliter homini visum est. Neque enim satis habuit, aut Imperatore dignum esse censuit, admonere hominem durius, et grauius reprehendere, comminari etiam insolentius vt desisteret, ac nequid tale moliretur in posterum. Hoc ille quidem parum ad iniuriam iuris communis, parum ad libertatis contumeliam esse iudicauit: tametsi id omnes merito iniquissimi, et arrogantissimi Imperii esse existimarent: videlicet id ab isto reprehendi, quod non tantum moribus omnium et institutis receptum et vsitatum esse probaretur, verum laudandum etiam esse summopere inter omnes constaret. Existimo vos, viri Amplissimi, nihil grauius in huiusmodi culpa, seu crimine ad speciem exaggerato expectare, quam vt rem ab omnibus receptam atque probatam, Caesar quamlibet infensus, suis decretis et condemnarit et abrogarit. Hoc vero quanto grauius est, quanto ad iniquitatis memoriam insignius, quod vir in Italia Princeps, vir summa nobilitate, summa authoritate, summa dignitate praeditus, vir cuius vel humanam quamuis culpam valetudinis (vt modo dicebam) imbecillitas debilitas, membrorum omnium, aetas ante annos affecta, et ea ipsa tamen canitie matura venerabilis, deprecari debuisset: vir (inquam) ille,
<pb id='s399' n='399'/>
qui et ingenii et morum ornamentis, qui vitae per virtutem actae patrocinio meritae quoque poenae eximendus erat: qui ob senectutem iam confectam et emeritam sacrosanctus huiusmodi legum sanctionibus esse debebat, (proh sancte Iesu) e lare suo familiari, ex auitis sedibus, e patriis possessionibus fortunisque omnibus in Regis inuidiam eiicitur, exigitur, deturbatur: <note>Intelligit Albertum Pium Carpensem Comitem, qui eo quod Gallos fauisset, Comltatu suo fuit priuatus, idemque Alfonso, Ferrariae Duci addictus, de quo Ioiuus vita Alfonsi p. 386. <hi rend='italic'>alio quoque ingenti Caesaris beneficio Alfonsus cumulate est auctus: nam Carpua oppidum de quo diuturna lite cum Alberto Pio contenderat, ei cessit legitimaeque possessionis iura peramplis Caesaris codicillis est consecutus, quoniam Albertus Gallicis ad dictus partibus, proptereaque maiestatis reus factus de iure totius feudi decidisset.</hi></note> quo innocentior et indignior tam fera crudelitate, eo non meo tantum, sed aliorum multorum iudicio miserior: tumque ex omnibus fortunis, imo vero ex ipsa luce communi et spiritu eiicitur, quum nullo exemplo, nulla probabili ratione, indicta causa damnatus est. Quo autem iniuria esset cumulatior, noxa caput (quemadmodum apud iurisperitos dicitur) sequuta est: caput nunc, ipsum Caesarem voco, qui Carpesem Principatum publicatum Imperio Romano adiudicauit, vt litem suam faceret, quam homini insonti speciose intentandam curarat. Iam non ego quidem miseri illius Comitis fortunas, nec pristinam gentilemque dignitatem per summam indignitatem ereptam, nec acceptam illam miserabilem calamitatem deploro, neque gentis nostrae, neque Christianissimi Regis propinquissimi odium conqueror: verum hac tota de re iuris gentium calcati insignem contumeliam, Imperio Romano maculam inustam, et labem Christianae pietatis necessario dolore concitatus profero. Nam totum illud, quod sequitur, multo impudentius et tetrius, licet ad omnes quidem homines in vniuersum, verum quadam in parte tamen praecipue ad vos perrinere arbitramur, Siquidem ager ille cum factus esset publicus, vis illa quidem tanquam vestri Imperii acerbitas quaedam et iniuria, tametsi nemini vnquam toleranda esse visa est, tamen quod esset nomine vestro adumbrata, quod Imperii Romani authoritate subnixa, leuior ea causa tolerabiliorque videbatur. At vero cum est a Caesare quasi auctionante, non obscuro bonorum et gravium omnium gemitu, si non publice, at domi tamen, proscriptus et addictus licenti potentatus; dici non potest, nec cogitari quidem, quanto altius omnium in visceribus sensus ac dolor indignitatis illius insederit: cum eo ventum este videretur, vt nihil tam suum cuiusquam, tam mancipio quaesitum esset, quod non precarium esse coepisset, ad quod libidini Caesaris et rapinis adtius esset aliquis patefactus, intra cuius parietes diuinarum omnium rerum et humanarum, domestico quidem illo et familiari scelere, nundinae essent institutae. Verum id quod ad vos praecipue attinet, viri Principes, vos mihi locupletissim testes estis, an pecuniam illam ex miseri illius hominis visceribus et cruore redactam, postea expensam reipublicae tulerit, aut acceptam, vobis ipsique Imperio retulerit. Id quod si ipse faciendum duxisset, facirioris grauitatem aliquantum eleuaret: quasi non sibi iniquus et crudelis, sed Imperio et maiestati Augustae esse meditaretur. Sinite igitur vos hac de re interrogari, ecquid vobis ille visus sit ex calamitosissimi senis manubiis reipublicae commoda aut reditus Imperii auxisse. Sed enim molestus esse nolo: non exprimam vocem inuitis, et verecundantibus ipse pro vobis respondebo. Non retulisse illum: necsi retulisset, si innocentiam vestram bene noui, hanc tam ignominiosam, tam funestam et quasi miseri et innocentis sanguine redundantem pecuniam punctum temporis apud vos, residere pateremini: sed tanquam ad vos inauditae illius et incredibilis inhumanitatis labes et contagio quaedam delatal esset, aspernaremini. Quod igitur non vestra ille authoritate, sed sua
<pb id='s400' n='400'/>
ipsius audacia partum esse cognouerat, id nec vobiscum communicandum esse duxit sed sibi vni assignandum. Quanquam quis hoc vnquam non dicam Christianus, sed Romanus Imperator ausus est? si quis vnquam de publico auertere conartus est, id ille nec per se, nec palam, nec in manifesto facinore, sed per magitratus cupiditatis suae administros, sed occulte, sed specie aliqua vel honestatis vel necessitatis obtenta tentauit. At vero hic nummarius populi Romani Imperator ducenta illa aureorum ducatorum millia, vel plus etiam aliquanto, quae ex miseri illius Comitis capite redegerat, sub publici nominis velamento, sibimet ipse quasi suo iure vendicauit. Quare hac in parte saltem huius causae, in eoque crimine disceptando, non securitatem tantum iudicum, sed inimicorum etiam et accusatorum acerbitatem et vehementiam suscipere debetis. Neque enim quo animo esse huius criminis iudices debeatis, dubitare possum, cum ad vos potissimum Imperii Rom. sanctitas et publici iuris tutela dignitasque pertineat: quos etiam apud alium iudicem acriores, quam ego sim, actores et accusatores esse oporteret. Hoc loco fortasse reclamabunt aduersarii nostri, vehementioresque assurgent: enim vero nos nec lege, nec moribus <unclear reason='page blotted'>agere</unclear>, qui accusationem pro Apologia scribamus, institutamque defensionem obiectorum nobis criminum inchoatam derelinquentes, in recriminationem sensim delapsi simus. Et nos quidem, quoniam aequum esse existimamus, non aduersariorum exemplis huiusmodi causam nostram tueri, quanquam summorum patronorum exemplis receptum sit et legitimum, vna cum defenfione referre aduersariis criminum quaestionem, tamen innocentiae argumentis et signis exponendis et explicandis libentius indulserim, vt nihil tale anobis ne cogitatum quidem esse doceamus, nec in Mediolanensi causa Regem Christianissiimum quicquam, quod vos offendere debeat, esse agressum facere. Neque enim in eum agrum (quod isti pro solita maledicendi et mentiendi consuetudine affingunt) inuasit, vt constat: nec si inuasisset, quicquam vos cum illo eo nomine expostulare potuissetis. Iure enim haereditario ipsi obuenisse illius agri dominium, altera illa Apologia mihi quidem abunde probauisse videtur. Atqui per vim et iniuriam rapta, vi et armis repetere iure tum gentium, tum ciuili Romanorum, tum Pontificum licet. Haec autem iura tam nota sunt, tam cuilibet vel imperito audita et comperta, vt nulla re magis quam communi omnium persuasione, et sensu possint confirmari. Quod porro ad Ius Imperii attinet, siue clientela, siue beneficium Populi Romani appellandum est, quod isti inuestituram suo vocabulo appellant, vtinam autem quale id est cunque, aut quodcunque vocari debet, non tanti pridem nobis Maximiliano Imperatore constitisset: aut si id factum oportuit, vtinam (inquam) dum ius nostrum toties, et pacem publicam ab Imperatoribus vestris immani pretio redimimus, eius pecuniae portio aut in reipublicae, aut in vestra cessisset commoda: si tamen hoc vestra amplitudine vestraque virtute non indignum existiniatis. Non enim vniuersum illud nobis, quo iure quaue iniuria ablatum pretium confestim, in nostri capitis et regni huius nostri perniciem vertisset. Verum enimvero huiusmodi rerum nobis quidem poenitendarum, illis autem pudendarum commemoratio in querimoniarum formulam aptius concipi potest, quam in verba vota facientium. Quare voce iam optantis non vtar: neque enim in praeteritum aut illis aut nobis ius est, vt ea induci Senatusconsulta, et facta infecta fieri possint. Cur autem nunc de bello Sabaudiensi nobis molesti essent homines isti sapientissimi, prorsus nihil fuit. Neque hac de re mihi magnopere apud vos laborandum esse existimo. Quid enim tam ridiculum est, quam quoties bellum cum, aliquo de finium vel haereditatis controuersia necessario ab aliquo suscipitur, hoc statuere? <hi rend='italic'>Qui Senatus iniussu digitum vnum commouerit, vt illius nomen vel absentis ita recipiatis, vt apud vos capitalis rei, apud vos perduellionis reus sit, aut hostis aut vobis iudicetur.</hi> Id cum neque moribus vsquam receptum est, nec maiores vestri tam iniquam legem, tam duram, tam contumeliosam
<pb id='s401' n='401'/>
sanxerunt: tum profecto existimo vos, si res integra ad vos delata fuisset (quae vestra est aequitas) secundum Regem omnino sententiam fuisse laturos. Itaque Rex ereptam progenitoribus suis per vim matenam haereditatem, vi quoque, quando aliter non poterat censuit repetendam: cui si facultas fuisset controuersiae iudicio dirimendae, iamdiu cum Duce auunculo, iudicio expertus esset. Longe enim illi fuisset optabilius recuperatoribus ab eo datis, cui dandi ius fuisset, re iudicio concertata ad pacatam haereditatem integramque peruenire, citra caedem et sanguinem, quam belli laboribus, sumptibus et iacturis vexatum ad eandem illam direptam et exhaustam, atque omni belli clade deformatam Marte non incruento irrumpere. Age nunc, viri Principes, iudices illi feramus, quoscunque aequitas vestra pruden. tiaque censuerit, ni per eum factum sit, quominus res nobis repetere iudicio non licuerit: neminem vt iniquum nobis, reiiciemus, qui aequi boni consultus magis, quam iuris istius Imperatorii sit, id est iuris, quod Caesar sibi dixit: neque vero vos nobis eum iudicem esse debere censebitis, qui Mediolanum nobis per summam iniuriam abstulit, et maiore etiam nunc iniquitate retinet: nec vllum a nobis reditum in Italiam in haereditarem nostram non modo postulari, sed ne sperari quidem permittit. Nam quid eo esset iniquius? Verum quid faceremus? ad vos, cum id maximopere cuperemus, Legatos mittere non poteramus. Quid quod ne tabellarium quidem? cum itinera nobis obstructa cum omnes ad vos aditus nobis interclusos comperissemus, vos cerce mihi testes optimi estis, viri Amplissimi, hoc toto triennio Regem tentare non destitisse, si quo modo tandem suae ad vos iustissimae querimoniae perferrentur, si quo posset modo fieri, vt de omnibus controversiis, quae sibi cum Caesare intercederent, disceptationem susciperetis. Quod ille non modo ne fieret obstitit, sed ne ad vos querclarum nostrarum, suarum iniuriarum nuntius perferretur, omni ope atque opera vt prohiberet, enixus est: vestram nimirum aequitatem sapientiamque veritus: id quod satis, vt spero, comperistis. Neque hic libet labores commemorare, pericula recensere, quae quidam ex nostris hominibus, quae Oratores ea de re ad vos missi adiere. Vetera illa, quorum sine dolore et acerbo quodam contumeliae nobis illatae sensu meminisse non possum, praetermittam. Hoc vnum tantum etsi maxime dolet, tamen operae puto esse pretium exponere, quod paucos abhinc menses accidit. Id fere est eiusmodi: Cum literas ad singulos ordinis vestri Rex dedisset, quibus literis Senatum sibi media in Germania dari flagitabat, apud quem ageret, partim de controuersiis priuatis suis, partim de summa rerpublicae nominis Christiani (nam rerum suarum controuersiam, non minus quam vniuersitatis, per vos disceptari concupierat, vestrae tum sapientiae tum aequitati confisus) videte nunc etiam atque etiam, obsecro, quam semper, quum aequissima postularemus, iniquis aduersariis nostris vsi simus: qui nostras tali ac tanta de re, tam necessaria, tam iusta, literas ferebant, eorum partim aut Caesaris aut. Ferdinandi edicto finibus vestris prohibiti sunt et exclusi: partim (vt non vanissimis cognitum est testimoniis) crudeliter necati. Sed hoc ab istis ex more suo perfectum: quod etsi non grauissime ferre, in re publicae vtilitati tam idonea non possumus, hoc nobis tamen multo grauius fuit, et insolentius visum est, quod ex ordine vestro, vnde nihil tale futurum neque in nos, neque in rempublicam Christianam timueramus, inuentus sit, qui nuntium Regis Christianissimi, qui Iiteras ei de re ad communem reipublicae Christianae vtilitatem pertinente reddiderat, mox in carcerem teterrimum, <note>Conquestus de eo iam in epistola ad Albertum Moguntinum supra n. IX.</note> vinculis grauissimis oneratum, inhumanissime coniiceret, prius tamen capitis denuntiato supplicio, Sed et custodia illa, (vt dicitur) loci ipsius horrore et illuuie atque situ, crudelissimi cuiusdam
<pb id='s402' n='402'/>
Tyranni carnificinae accommodata videbatur. Quam inhumanitatem, non dubitamus istum vestrum in Caesaris gratiam suscepisse. Itaque ab illo misero, qui in carcere erat, nihil leuius morte expectabatur: omnia in se tormentorum genera exquiri intelligebat. Sed eo ipso die, qui ad supplicium illi erat constitutus, nec misericordia cuiusquam, nec vlla humana ope aut consilio sed singulari potius D E I immortalis beneficio seruatus esse iudicatur. Deum ipsum immortalem testor, viri Amplissimi, libenter me pro instituto nostro facturum fuisse, vt nomen eius silentio praetermitterem, qui flagitium hoc commisit. Verum et officio meo et fide quam huic causae praestare plane debeo, ne hoc praetermittam, inhibitus sum, et multo vero magis causa vestra: nempe vt vos exemplum hoc detestati, diligentius posthac, ne quid fiat simile, prouideatis. Brandeburgensis Marchio nulla a nobis re lacessitus, ne verbo quidem vllo, eadem qua vos nobiscum, necessitudine coniunctus: ille inquam Marchio (quando nomen eius proditum oportuit) quantum in se fuit, Regium nuntium omni genere tormentorum excruciatum necauit, nullam etiam ob causam, quam quod ad eum de republica Rex, et Rex Christianissimus, de re etiam priuata scribere per eum ausus esset. Ille quod honoris maximi causa factum erat, quod necessitudini summae datum et beneuolentiae, pro iniuria et maleuolentia habendum esse censuit. Quo facto, non modo antiquissima foedera inter maiores vestros Franciae Regum progenitores, et Reges ipsos Francos icta, tot annos sanctissime seruata violauit: verumetiam ius ipsum gentium, quod idem naturae ius est, in tabellario Regio in vincula coniiciendo, et omnes humanitatis leges infregit: eo quoque etiam crudelior et inhumanior barbaris omnibus, quod postquam miser ille sorte diuinitus oblata e vinculis ereptus est, non plus apud eum Fortunae illius diuinae benignitas quam humanitatis eius ratio authoritatis habuit. Sed praemia multiplicia proposuit, qui latitantem, et fame ac frigore (vt coniicere est) exanimatum hominem ad se retraheret: eamque in conquirendo diligentiam adhibuit, vt nisi prouidentia rerum huiusmodi arbitra, hominem calamitosum furori eius subduxisset, exemplo ille quopiam abominando sublaturus eum fuerit. Affuit misero mire numen diuinum, fugitansque et pauore exsanguis, non mortem, quam optabat, sed Tyranni Principis iram fugiens in latrones incidit, vel seruatrices potius latronum manus inuenit. Sed enim facinus detestandum abunde est quoquo modo indicasse: quare digressiunculam parum festiuam abrumpam, vt eo quod agebatur, redeam: ne scilicet in re Mediolanensi vel Sabaudiensi disceptanda cuiusquam, modo non iniqui, iudicis arbitrium refugisse Regem Christianissimum putetis, cum ne ad vos res integra deferretur, si deferenda fuisset, et temporum et hostium iniquitate factum esse videatis. Nam quos tandem iudices aut arbitros Rex inuenire tum posset, quibus aequis vteretur, aduersario Caesare, ob res paulo secundiores terram coelumque territante? Caeterum quod in direptione oppidi Montis Iuelli inita inter nos foedera violata esse obiiciunt, quod res nonnullae mercatorum vestrorum a militibus direptae sunt: id vero totum est eiusmodi, vt ab homine quopiam vaniloquo et sycophanta confictum esse videatur, aut mendacio permixtum: et vero quod exacte quaesitum non ftaudi nobis apud vos, sed laudi futurum sit. Quem enim ea in re expostulandi locum Rex videri potest reliquisse, cum quicquid fuit vel mercatoribus illis, vel negotiatoribus in direptione ereptum, id sicubi compareret integrum, Rex vt restitueretur curauerit: quicquid deperierat, vel fuerat corruptum, vt cuiusque de suo aestimatio ad nummum persolueretur: denique vt quicquid esset detrimenti acceptum, quanti cuiusquo interesset, tantum ille auferret, vt meo quidem iudicio nec consuetudini suae, nec animo suo in vos, nec fidei suae, nec constantiae, nec graiutati potuerit cumulatius satisfacere.</p>
<pb id='s403' n='403'/>
<p>Absoluta sunt tandem aliquando illa tria, viri Principes, quae ab initio susceperamus refutanda, ex quibus vobis (vt opinor) constitit, nihil fuisse aut opera, aut mandato Regis factum, quominus Caesar in rebus aduersus Turcas gerendis operam nauaret bonam, strenuam, et vtilem reipublicae Christianae, religioni ac pietate a Seruatore nostro nomen, authoritatem originemque habenti. Contra vero, Regem ipsum religionis ipsius causa omnia cupientem, sic animo comparatum fuisse, eam egregiae voluntatis significationem non obscuram dedisse, sic palam testificatum esse, vt si per Caesarem licuisset, omne studium, omnem curam, omneis copias, in causam communem optima fide collaturos fuerit. Tantum abest, vt sciens ac prudens Rex Christianissimus tam praepostere de semetipso, de penatibus Franciae clarissimis, de liberis, de haeredibus tanti regni, de nepotibus, de nomine denique Francorum pietatis retinentium in primis atque reuerentium mereri instituerit. Tantum vero Rex ab ea voluntate alienus fuit, vt vlla in re Imperii Romani maiestatem atque authoritatem vestram violare contenderit; vt etiam omni obseruantiae, officii, fidei, diligentiae genere, et semper coluerit, et in posterum, quoad per vos licuerit, colere constituerit. Vos itaque per libertatem communem, per fidem et amicitiam atque necessitudinem tum Christiani nominis, tum generis ac sanguinis nostri obtestor, vos per Christi religionem, per pietatem obsecro, viri Amplissimi, ne Regis hic tantummodo nomen, aut Francorum opinionem tentari existimetis, sed rem etiam agi vestram arbitremini, existimationis hic vestrae, aequitatis, honestatis vtilitatis iudicium fieri. Hoc denique nunc sollicite expectari, publicane consilii vestri authoritate, importunissimi homines iniquitatum suarum atque iniuriarum authoritatem constituant et sanciant, atque innocentiae praesidia vobis conniuentibus intercludant; an potius istic more a maioribus vestris prodito, non nobis tantum, sed, reliquis Christianis nationibus, sed consensui et concordiae bonorum et fidei, denique et aequitatis cultoribus, spes aliqua iuris sui obtinendi reliqua sit. Hac etiam in causa existimetis impotentiam istorum et insolentiam per fortunarum nostrarum strages ad libertatis vestrae ruinam, gradum sibi facere, aditum et viam munire constituisse. Ac multa quidem recensere possem, si necesse putarem, quae nobis iure communi omnibus vobiscum intercedunt, quibus tanquam rerinaculis charitatis, vniuersum nomen Christianum complecti aequabili nexu soletis. Est autem nostrum id iam non commune, sed peculiare et singulare, quod et de vobis, et de communi gentium Christianarum meritos nos esse bona vestra venia (nisi fallor) vel gloriari vel praedicare possumus. Et quidem quod stemma regium ad maiorum vestrorum originem suam refert, et generis propinquitate aliaque necessitudine arete coniunctum, id vero ad vos priuatim viri Principes, attinet. Quod vero et maiores Regis et Rex ipse, ex quo diuina benignitate regno auctus est, libentissime fecit, atque cupidissime, quandocunque res communis poscere visa est, et tempora eius ita tulerunt, vt bene ac prolixe de nomine Christiano mereretur, id iam communem causam habet et latissme patentem. Et Chtistianissimi quidem Regis ea semper fuit aequitis, eaque moderatio animi, vt neminem vnquam cum posset, atque incitaretur a nonnullis, per occasionem vllam iniuria affecerit. Certe ipsum Carolum in ipsius regni auspiciis cum facile deturbare de vtriusque Siciliae regnis potuerit, noluit: quin et illum rebus eius male pacatis protexit, ornauit, auxit, filii loco habuit: a quo postea rerum potito, et prosperis rebus elato contemptus, nullum damnum, nullam contumeliam acceptam ab eo, non humanius fortasse quam parerat, et negligentius tulit: videlicet Rex aequus et bonus, in dignitatis atque amplitudinis vestrae gratiam, necesitudinisque reuerentiam sibi vobiscum intercedentis, et alioqui rei Christianae affectus suos dedens, quod parum sibi cessurum honori videiat, honestissimum nihilominus ac velut decorum esse duxit. Idem Rex, quo Solimanus Christianorum hostis a nostris ceruicibus communi omnium consensu
<pb id='s404' n='404'/>
depelleretus, apud eos, qui possent in rempublicam plurimum, aslidue institit, opes suas omnes, vitam etiam non semel in tam piam ac salutarem expeditionem obtulit: nunquam non dignitatem vestram ac Romani Imperii nomen coluit, foedera tot saeculorum a maioribus nostris accepta, quae illi vobiscum intercedunt, sanctissime seruauit: singulorum etiam Germanorum ita coluit amicitiam, vt nullum honoris, nullum obseruantiae genus, in quenquam eorum quo ornare potuit praetermiserit, quod posset a Rege omnium humanissimo proficisci. Hoc postremo perfecit, vt non tantum maiorum suorum apud vos authoritate et gloria, sed sua potius virtute et beneficiis niteretur, vt se et vobis et optimis quibusque auito illo et Regis Christianissimi nomine quam dignissimum probaret. Agite dum conferte eorum facta cum nostris, iam inuenietis omnia iis contraria. Istorum enim proprium est (ne plura dicam) quod haec omnia pro nihilo semper habuerint, contempserint, calcauerint. Hoc igitur a vobis, viri Principes, impetrandum habemus et exorandum, vt si ii erga vos fuisse videmur, qui fuimus, et quales esse debuimus: si nos iam olim quasi coloni vestri, nunquam ab ingenio vestro, si nunquam a virtute atque indole auorum communium degenerauimus, si semper in officio fuimus, neque vnquam ab honesto declinauimus: sin contra illi alieni a vobis, si barbari, nihil vestri similes, nihil quicquam dignum vobis prae se ferunt: hunc Regem vobis consanguineum et socium, vobiscum idem sentientem, pro suis officiis et meritis, proque vestro more generoso amplectimini, vestris inquam studiis ac fauore prosequimini: antiquam inter nos amicitiam, quemadmodum ille, ita vos quoque vicissim religiosissime colitote: neue vt exteris indulgeatis, necessariis et propinquis duros et acerbos vos exhibetote: neue nos vobiscum arctissimo sanguinis pignore, et originis eiusdem vinculo coniunctos, alienis hominibus, proditote: quod omen Deus auertat. Quos si nullam aliam ob causam, certe auitae, atque (vt sic dicam) proauitae, vlteriorisque memoriae gratia tueri ac protegere debetis, atque istius amplitudinis et authoritatis scuto sartos ac tectos ab omni noxa praestare. De nobis autem hoc vobis ipsi persuadete ita nos animo comparatos esse, vt si quando etiam (id quod nominari nolim) in commoda aliqua suspicio, aut obtrectatorum nostrorum factio, in perniciemque nostram coitio, aures nobis vestras obstruxerit, aut beneuolam istam mentem a nobis auerterit, nunquam tamen immemores futuri simus, vt antiquae et auitae, ita vicissitudine officiosa obsequiosaque confirmatae necessitudinis atque amicitiae.</p>
<p>Reuerendissimi, Illustrissimi, inclyti, magnifici, spectabiles, et prudentes, sacrosancti Roman. Imperii ordines, Deum Optimum Maximum deprecor, opes ac dignitates vestras perpetuo vobis vt fortunet. Ex castris ad Contaeum Belgicae vicum. Die VII. Maii M. D. XXXVII.</p>
</div3>
<div3 id='FrRS.01.18.15' n='15' type='section'>
<head>XIV. APOLOGETICA CVIVSDAM FAMAE REGIAE STVDIOSI EPISTOLA, QVA DE REBVS INTER REGEM ET CAESAREM CONTROVERSIS AD INTERROGATIONEM AMICI RESPONDETVR.</head>
<p>TAmetsi mihi, amice optime, tuis ad me literis, quibus de imminente aut coepto iam potius inter Regem meum ac Caesarem bello, quae sint vestrorum hominum iudicia, significas, sicut varie ita vehementer affecto, visus es causae Regiae paulo atque vellem iniquior, tui tamen te similem semper in omnibus praebuisti, hoc est, sincerum semper et plane candidum. Et sane quod Caesari tuo propensius faueas, non admodum quidem ego commouebar, vt qui probe scirem, fere
<pb id='s405' n='405'/>
vsu esse ac natura comparatum, vt quorum quis sub Imperio ac ditione vitam degat, iisdem ipse vt plurimum faueat, et eorum causas enixius amplexetur. Sed quod esse tibi quodammodo persuasum intellexi, omnem omnino culpam abesse a Caesare, contra, Regem meum eorum criminum affinem esse, quae obiici illi ad me scribis; hoc vero tam me Commouit initio, quam postea recreauit, quod tu de iis omnisbus, quemadmodum a principio gesta et contracta sint, percontandum esse me duxeris. Ex eo enim coepi coniicere, si qua in animo tuo insederit de Regia voluntate minus aequa persuasio: eam tamen haud perinde valuisse, neque velut radices altius egisse, quam vt veritate patefacta euelli atque eradicari posse sperem. Alioque enim si quoniam Carolus dixerit, continuo Franciscum sine vlla dubitatione nocentem esse iudicares, frustra earum rerum explicationem, atque vt se habeant quaesieris. Quum igitur omnia eius non facta tantummodo, verum etiam consilia, tibi tuique similibus probari cuipiam, quorum ope apud omnes constaturum illi spero innocentiae suae fructum, nihil libentius hoc tempore facturus sum, quam vt tibi morem in hoc geram, atque ad ca capita sigillatim respondeam, ex quibus praecipuam illi conflatam esse scribis inuidiam. Etsi enim nulla mihi huiusmodi prouincia existimationis Regiae a fassa criminatione defendendae a quoquam est mortalium demandata, atque ob id non sum perinde instructus ex libellis, chirographis, et literis Regiis, vt haec rata et firma esse possint: tamen. ipse per me satis abundeque paratus esse mihi videor, et hoc Regi meo me debere intelligo, pro eo quanti eum facere scio, bona esse apud vestrates existimatione. In hac itaque parte desiderio tuo sarisfaciam, nec officio deero meo: quin confido etiam ita me rem tractaturum, vt nisi longe me fallit opinio, demonstraturus sim, quaecunque tu in eum intendi scribis, omnia illa quidem vel omnino commentitia, atque morbo quodam animi potius quam iudicio sceleratissime conficta esse, vel non ita certe criminosa.</p>
<p>Iam primum quod ex me scire cupis, ex tam variis nec inter se consentientibus quae misisti ad me, quasi contestationis cuiusdam Caesareae exemplaribus, qua in Regem Caesar ipse apud summum Pontificem et Senatum Cardinalium inuectus est, quod eorum accedere proxime ad veram eius orationem existiraem: ego proculdubio, quoniam eo tempore Romae non fui, nihil tibi quod pro certo habeam, respondere possum: neque vllum eius exemplar adhuc legere memini in quo veritati nihil quicquam vel detractum, vel additum affirmare ausim: adeo mihi valde multi videntur in iis omnibus pro suo quisque et ingenio et libidine quaedam immutare, quaedam amplificare, quaedam imminuere voluisse. Inueniuntur enim hoc praesertim infoelici seculo, homines (vt aiebat ille) inimici otii, fama naufragi, qui quoniam nullae in tranquilla et sana republica eius administrandae partes eorum esse possunt, aegri semper aliquid esse velint, et tempestatem aliquam excitari, vt sit. cuius ad curationem adhibiti sibi nomen parent, vel in reipublicae procellis et turbulentis rebus portum ipsi aliquem ex priuatis suis malis inuemant. Id quod accidisse in hac causa (meo quidem iudicio) tempus declarabit. Etenim permulta legi passim nomine Caesaris euulgata, quae vt credam in mentem illi vnquam venisse vt tam falso scilicet atque impudenter in quemquam affingeret mortalium nedum in Regem et affinem suum, nulla prorsus adduci ratione possum. Verum, vt ne ad tuam hanc petitionem prorsus nihil respondeam, hoc habeto: legisse me quidem aliquando, literas, quas ad Regem Christianisimum duo eius Oratores alter apud summum agens Pontificem, alter apud ipsum Imperatorem, ea de re communiter scripserunt: quae literae, si Germanicum exemplar quod misisti typis excusum fideliter mihi expositum est ab interprete, non admodum mihi videntur ab eodem exemplari discedere. Regis autem defensio, quae vulgo habetur, et typis excusa est, quantum ego memoria possum repetere, mihi videtur fideliter esse versa. Eius vero (vt ne posthac dubitare possis) vbi primum in Galliam
<pb id='s406' n='406'/>
me recepero, descriptum exemplar ex ipso (vt sic dicam) autographo tibi me curaturum recipio. Sed iam ad crimina ipsa veniamus, ex quibus in primis esse Regi meo conflatam inuidiam amice atque ingenue admones: et quod est omnium primum, clamitant Ludouicum Regem Francisci socerum fidem Maximiliano Caesari fefellisse, quod Carolo eius nepoti Claudiam filiarum suarum natu maximam non dederit in matrimonium; quam vt illi scilicet desponderet, Mediolani principatum a Maximiliano impetrauerat, beneficio Populi Romani (quod vestrates vocabulo nouo inuestituram vocant) sibi tradi. Proinde iusta indignatione motum fuisse Maximilianum, vt pro eodem principatu aduersus Ludouicum arma caperet. Ego, amice optime, mirari satis nequeo istorum impudentissimam procacitatem, et maleuolentiam pari cum amentia et stupiditate coniunctam, qui cum hunc Regem velint etiam repetito iam inde a maioribus eius criminandi principio, in inuidiam trahere, non ferendo illo quidem atque vsitato longe minus exemplo, haud quaquam animaduerterint, quam sit promptum atque omnibus expositum intelligere, in eo non modo ipsa re, sed etiam temporibus illos errasse. Etenim ignorare non debuerunt, hodie quoque multa superesse hominum milia, qui pro testimonio possunt dicere, natu maximam Ludouici filiam non modo eo tempore, quo in Ludouici principatum Maximilianus arma intulit, verum vno etiam atque altero post anno nemini collocatam, atque adeo apud patrem adhuc fuisse: ipsum vero Maximilianum Caesarem iam antea despondisse Carolo Mariam, Britannorum Regis Henrici septimi filiam Praeterea et hoc aliunde in promptu est coarguere mendacium, nempe ex illius ipsius Imperialis beneficii diplomate: quo nimirum et is Ludouicus, et quicunque superstites ei forent liberi, nulla prorsus conditionis adiecta mentione in clientelam accepti sunt Imperii Populique Romani: tum huic ipsi Francisco Valesiorum et Engolismorum id temporis principi, Galliarum nunv Regi, succedendi ius ad eundem principatum eodem siue clientelae siue beneficii nomine assertum est, atque testimonio luculentissimo confirmatum, ad quod ipse proculdubio Ludouico sine liberis maribus vita functo, ex publicis tabulis et consignato Populi Romani beneficio vocatus est. Dum ex hoc igitur Ludouicum isti perfidiae insimulant, nihil mihi aliud videntur agere, quam quod redire nobis in memoriam faciunt, Maximilianum Caesarem parum sancte (ne quid dicam acerbius) Ludouico fidem seruasse: cuius ope cum amplissimas in Italia recepisset ciuitates, proque illo suo quod dicebam imperialis beneficii diplomate magnam vim pecuniarum, certe supra centena quinquagena nummum aureorum millia, paulo ante a Ludouico accepisset: eadem mox pecunia vsus est ad cogendum exercitum, quo principatum eundem inuaderet, cuius nomine Ludouicum in fidem re causaque intellecta, deque Principum Sacri Romani Imperii consilio acceperat. Iisdem porro ex tabulis nullo negotio refelli possunt, qui (vt scribis) Regem meum aiunt sola ditionem amplificandi cupiditate adductum, nullo alioqui vel iure vel praeiudicio, ad hunc ducatum aspirasse, atque Maximiliano Sfortia per vim atque iniuriam spoliato, et antea quidem occupasse, et nunc etiam magno publicae quietis incommodo repetere. Enimuero ingenue ac liquido Maximilianus iis tabulis agnoscit, et fatetur, neque gratiosas eas fuisse, neque perperam alioqui ablatas, sed ad Regem meum hunc principatum vsque ab auis et proauis haereditario iure pertinere. Atque, vt rem altius repetam, Io. Galeatio Mediolani duci liberi mares duo tantum <note>Eadem fere ratione narrat Sleidanus <hi rend='italic'>lib. X. p. 284.</hi> Videri quoque potest Iouii argumentum deuolutae haereditatis Mediolan. ad Aurelianorum Principum domum in Graeuii <hi rend='italic'>Thesauro Antiquit. Ital. Tom. III. p. 331.</hi> et Ios. Ripamontii <hi rend='italic'>Hist. Mediolan. lib. VIII. p. 686. ed. Graeu.</hi></note> (si forte nescis) fuere, Io hannes et Philippus, cognomento Mariae: quorum vterque sine legitimis liberis vita functus
<pb id='s407' n='407'/>
est. Soror eis inter caeteras fuit Valentina: ea nupsit Ludouico Aureliorum Duci Caroli V. Galliarum. Regis filio, et Caroli VI. fratri: ea lege matrimonio adiecta, vt si Ioannis Galeatii liberorum marium series interiret, ex Ludouici autem et Valentinae nuptiis superessent mares, illis ipsi in principatum Mediolani succederent. Eam legem (quae si adiecta non fuisset, conciliatum alioqui non fuisset matrimonium) comprobauit summus Pontifex, ad quem erant fasces Imperii, qui tum ad interregnum redierant, translatitio iure deuoluti. Ex eo matrimonio tres nati sunt filii, Carolus Dux Aurelianorum, ex quo is Ludouicus cuius nuper meminimus, qui ad regnum Galliarum haereditarium mortuo absque liberis Carolo eius nominis octauo est vocatus: Philippus Comes Virtutensium, cui liberi non fuere, et Iohannes Engolismorum Comes, ex quo natus Carolus huiusce Francisci Regis pater. Vides igitur Franciscum Regem huius principatus haereditatem creuisse antiquo auito atque proauito (vt sic loquar) iure. Mortuo enim Philippo Maria, quamuis Franciscus Sfortia qui Philippi notham filiam in matrimonio habebat, ipsum ducatum occupauerit, nunquam tamen nec ipse nec eius liberi in fidem sunt Imperii Rom. eo nomine recepti; donec tandem Maximilianus Caesar, adductus nescio quorum importunis suasionibus, Ludouicum Sfortiam, verum absque causae disceptatione, principatus huius causa in clientelam accepit Romani Imperii. Quem eundem principatum aliquanto post re intellecta et deliberata, deque Septemuiralis collegii consilio, reiecto Sfortia in Ludouicum ipsum Galliarum Regem, eo, quod nunc dicebam, diplomate transtulit: huic autem Ludouico absque liberis maribus decedenti, Franciscus iure sanguinis vt Regni Galliarum, ita Mediolani principatus haeres fuit: atque a Maximiliano Caesare (id quod minime tamen illi fuerat necessarium) in fidem et clientelam Imperii populique Rom. principatus eiusdem nomine acceptus est: ex quo per vim atque iniuriam, indicta causa, praeter morem maiorum et feudorum imperialium iura (vt nunc loquuntur Romanarum legum interpretes) a Carolo Caesare deiectus est. Sed hic nobis obiicitur, Regem nostrum qui se ac liberos suos captiuitate liberare vellet, si quid iuris in hoc principatu habuerit, id Caesari ex pacto et tabulis concessisse. Ego vero, amice optime, nihil hic pertinere ad rem existimo, de iis rebus disputare, de quibus ille aduersario potestatem opinionemque facturus sit, eligat vtrum velit, validam fuisse renuntiationem necne. Minus autem de hoc disputare, quo iure, qua humanitate Caesar supra summam pecuniae maiorem, quam qua olim se Galliarum Reges a Saracenis hostibus redemerint, supra traditam illi sine dote sororem, supra durissimas alias conditiones hactenus apud Christianos inauditas, hanc a Rege meo extorserit auiti principatus cessionem, superstitibus praesertim filiis, ad quos ille non ex patris tantum, sed ex paterni proaui et materni aui causa pertineret. Hoc contendo, et me probaturum omnibus confido, nedum vestris hominibus, qui aequitatem apud se valere, vulgatissimaque clientelarum iura sinunt, Regem hac cessione huic liberorum suorum causae nullum praeiudicium afferre potuisse: quibus quod ex auito illo atque successionis iure quaesitum est, nulla auferri ab illis ratione potest. Quare vehementer miror hanc cessionem Regi meo ab hominibus vestris obiici, apud quos alioqui haec clientelarum iura sancta esse soleant, eaque diligentia et religione seruari, vt pro impiis habeantur, quicunque non omnia impendere parati sint potius, quam in alias transferri patiantur familias, etiam si quid praeter ea iura vel cessione (vt sit quandoque) vel venditione, vel alio quouis pacto, admissum extiterit. Familiarum enim et non personarum beneficia et iura sunt, atque ipsis adeo familiis addicta: vt si non ipse tantummodo Rex meus, sed ipsi etiam eius liberi, paternis (quae vocatis) nedum his auitis beneficiis eo viuo cederent, inualida nec efficax eorum cessio ex iuris istius vsu, ac more vestro futura sit. Quo proculdubio magis miror, vestrum Caesarem qui se adeo studiosum pacis et publicae concordiae haberi velit, innocentes
<pb id='s408' n='408'/>
hos Principes spoliando, vt eorum spoliis spuriae mulieris haeredem augeret atque ornaret; florentissimamque regionem ereptam veris et honestissimis dominis; aecersito atque turpissimo inquinaret possessore, futuram tamen hanc certam ac solidam pacem sibi persuadere voluisse. Nam vt in eis ex proprio incommodo nullus dolor insideat, tamen illa superest cogitatio, in abiecti hominis praelatione se despectos, dignitatemqne suam esse contemptam: habet autem (vt ille ait) habuitque semper contumelia quendam velut aculeum, quem diutius pati, cum generosi homines, tum praeterea excelso et illustri loco nati, difficillime possunt. Addis, male apud vestrates audire meum Regem, quod cum festa pace Christiana frueretur respublica ipse vnus et hoc, et priore bello, prouocando ad arma Caesarem, summam reipublicae tempestatem excitarit, eo maxime tempore quo alioqui Caesar (vt inquiunt) expeditionem erat suscepturus propagandae Christi religionis causa. Ego vero dico, et priore bello, et eo quod accendi hoc tempore videmus, non minore in praesens reipublicae incommodo, quam in futurum periculo, semper Caesarem fuisse prouocatorem: contra, Regem semper illara tantummodo bella propulsasse, id quod aequis et iniquis omnibus perfacile probaturum esse me confido. Atque vt de priore bello prius dicam, quod causatur Caesar bellum in se a Roberto Marchiano <note>Integram Historiam narrat Chytraeus <hi rend='italic'>Saxonia lib. I. p. 323.</hi> et Mart. Bellaius <hi rend='italic'>lib. I. p. 19.</hi></note> natum, conflatum, susceptum Regis impulsu et opera fuisse: oftendam nihil horum esse, contraque habere omnia. Etenim ita res habuit: simultatem et litem primum, deinde bellum fuisse ortum, inter hunc Roberturn et Emerianum regulum, idque de eius castelli controuersia cui nomen est Hyergiae. Contigit vero vt Marchianus qui Francico regno esset finitimus, cuius etiam liberi et maximas haberent opes in Gallia, et honores gererent quam amplissimos, ei bello gerendo et sustinendo, sibi militem ex Gallia eduxerit: sed hoc proculdubio et insciente et tum grauiter aegrotante Rege fecit: qui postquam e morbo recreatus id resciuit, nihil prius habuit, quam Caesaris ad se Legatum vocaret, seque non modo apud eum diligentissime purgaret, verum aduersus Marchianum quoque profiteretur, sese, vbi rogaretur, auxilio Caesari affuturum. Nec cunctatus (id quod omnibus, qui rem modo inuestigare voluerint, satis constat) misso confestim, idque dispositis equis, nuntio, Gallicum militem edicto grauissimo reuocauit: cum iam Viritonurn oppidum, quod tum Marchianus oppugnabat, prope vt dederetur, aut vi caperetur, esset. Quo milite reuocato, Marchia nus non tantum obsidionem soluere, sed saluti suae consulere adactus est: neque multo post oppida non pauca, et ex suis arces haud ignobiles, vi aut deditione captas amisit. Tum Carolus. Caesar, qui fortasse suspicatus est, vel volente vel impulsore Rege, bellum hoc Emeriano sibi merenti homini a Marchiano Regi merente illatum, ad se quoque pertinere; vel ab Emeriano ita persuasus, qui se imparem Marchiano sentiens, alliciendum in partes suas Caesarem esse duxerit: copiosum interim exercitum magna vi, celeritate, diligentia comparauit. Siue igitur de Francisco iamdiu male cogitabat, et occasionem affectabat suscipiendi adversus eum belli; siue quod exercitum omni adeo apparatu instructum dimittere, neque vllo edito insigni operaepretio dissoluere, atque impensas tantas sibi frustra esse ac perire, nec decorum nec vtile arbitratus est; progrediendum longius, et tentandam esse belli aleam iudicauit. Vtcunque certe cogitauerit, eius milites non contenti Marchiani mulctatione, in Galliam irruperunt: et antequam Rex sibi de bello cogitandum arbitraretur, Mosonem oppidum ad deditionem compulerunt, Macerias oppidum obsederunt. Rex qui publicae pacis studio serius omnino quam hostilis apparatus fama postularet, aliquando tamen exercitum et ipse comparare coeperat. Macerias subitario immisso milite eo vsque tutatus est, dum ad eas obsidione liberandas tempus supplendo exercitui suffecerit: eo suppleto,
<pb id='s409' n='409'/>
fatemur cum obsidione soluta, et in agros Caesareae ditionis incursiones fecisse et traiecto amne Schalde, vi aliquot oppida cepisse: Caesaremque ipsum, vt se periculo subduceret, compulisse. Sed hoc nemo ita vnquam interpretabitur, vt Caesarem a Rege prouocatum audeat affirmare: quia non sua voluntate, sed adductus aliena vi et iniuria, tuendi sua necessitate compulsus, arma ceperit. Atque ideo qui hunc authorem belli faciunt, hac omissa criminatione, ad aliam confugiunt nihilominus frigidam et inualidam, sed quam tamen probari facilius imperitis rerum existimant. Adhuc enim non in causa sed in persuasione, spes eorum omnis fuit: ac dum summo artificio accusationes confingunt quam possunt suis rationibus accommodatissimas, dum quae comminiscuntur, quibus volunt, affingunt crimina, atque dum magnitudine horum, animos occupant multitudinis; nullum interim omittunt insidiarum genus, quo aditus omnes ad vos perueniendi intercludant, ne quem apud vos semel accusauerint, is purgare se vobis, et in illos retorquere falsae accusationis possit inuidiam.</p>
<p>Itaque obiiciunt Regem meum aduersus Caesarem suppetias Henrico tulisse, quem Albreti <note>Aliam caussam adducit Thuanus lib. I. p. m. 5. dicens: <hi rend='italic'>Ferdinandus coniunctis cum genero viribus in Aquitaniam, in qua sibi ius Anglus vindicabat, impetum facere decreuit: et quia ad eam expeditionem opus habebat iter per Nauarrae regnum cum exercitu facere, missis Omtoribus a Ioanne Labretano rege petierat, vt sibi libere per eius regnum transire liceret. quod cum ab illo propter amicitiam, quae ipsi cum Gallo intercedebat, non impetraret, inde occasionem arripuit inuadendi Nauarrae regni, cui iam pridem homo alieni cupidus inhiabat: quod ei facile fuit copiis generi freto, et imparato a rebus omnibus Navarro, qui frustra auxilia a Ludouico praestolatus, exortis Acramontanorum et Bellomontanorum factionibus, tandem regno cedere, et cis Pyrenaum recepere se Benearnum coactus est.</hi> Sic etiam Io. Mariana <hi rend='italic'>Rer. Hispan. lib. XXX. c. VIII.</hi> caussam fuisse dicit, quod cum Gallis faceret Rex Nauarrae. Eandem hanc occupationem Regni Nauarreni narrat Fugger <hi rend='italic'>im Spiegel der Ehren des Hauses Oesterreich lib. VI. c. XVI. pag. 1293.</hi> Facit huc etiam Io. Lopetz <hi rend='italic'>de obtentione atque retentione Nauarrae</hi> et AElius Antonius Nebrissensis <hi rend='italic'>de bello Nauarreno,</hi> qui eandem occupationem regni defendit. Quid in ipsa hac expeditione gestum, exponit Petrus Martyr <hi rend='italic'>ep. CCCCXCV. CCCCXCVIII. DV. DVIII. DX.</hi> Pontus Heuterus <hi rend='italic'>Rer. Austr. lib. VII. c. IV.</hi></note> dominum Caesar contumeliose vocat, non dignatus eum appellatione Regia. Cuius rei historiam quaeso (si forte nescis) intellige. Maximilianus Caesar cum diu nimis ac frustra tentasset Iulium secundum Pontificem Maximum, vt Concilium publicum Christianorum indiceret, adducere, ipse tandem vel nolente Pontifice indicendum duxit. Sequuti sunt illius sententiam Ludouicus Galliarum, et Iohannes Nauarrae Reges, aliquot item alii Reges et Principes, Episcopi et Cardinales non pauci. Iulius eos omnes anathematis illius Apostolici fulmine percussos, Schismaticos et Haereticos, esse pronuntiauit. Reges et Principes regnis et principatibus, sacerdotes sacerdotiis, quo iure, quaue iniuria esse indignos iudicauit: Regna, principatus, sacerdotia, primi cuiusque occupantis fore iussit. Occasionem hanc arripiens Ferdinandus Hispaniarum Rex, Caroli Caesaris auus maternus, Rege Nauarrae tum absente, qui Ludouici partes sequebatur, ex improuiso regnum eius sibi finitimum, inuasit, occupauit, praesidio firmauit, et moriens Carolo nepoti per manus tradidit. Hoc iure (si summa iniuria iuris nomine censenda est) Carolus Caesar Nauarrae regnum obtinet. Quod si fuisse iure occupatum, et nunc retinere iure contendit, prius necesse est fateatur, Maximilianum Caesarem auum suum paternum, cuius ad causam Rex Nauarrae tantummodo se adiunxerit, multo magis Haereticum et Schismaticum fuisse. Is igitur Navarrae Rex cum eo tempore, quo Ludouici (vt diximus) in partibus erat, regno suo deiectus fuisset; Ludouicum ad se in regni recuperatione adiuuandum, ex foedere obstrictum habuit. Defuncto vtroque, cum Franciscus in Galliarum, et Henricus
<pb id='s410' n='410'/>
aliquanto post in Nauarrae successissent regna, et easdem foederis conditiones inter sese pepigissent: contigit vt Ferdinando ipso quoque e vita sublato Hispani Carolum eius nepotem vt principem quidem, et futurum Regem agnoscerent; Interim autem viua nec consentiente matre Ferdinandi filia, Regem salutare detrectarent. Carolus igitur Franciscus praepotentis, ac vicini regis authoritatem magno sibi vsui fore intelligens, quo ab Hispanis statim admitteretur in regnum, cum eodem foedus atque amicitiam inire voluit: a quo nimirum ea fide receptus est, vt interim tamen Franciscus admonendum esse illum duxerit, prioris eius foederis, quo Navarrae Regi obstrictus esset. Pepigit Carolus, se ante constitutum certum diem cum Henrico transacturum: alioqui fore Francisco liberum, suppetias Henrico ferre, saluis nihilominus noui foederis legibus, inuiolataque amicitia. Quo tempore pridem exacto, et Carolo saepe ac frustra interpellato, neque cum Henrico decidente, appellatus ex foedere Franciscus, non potuit petitas ac tot nominibus debitas Henrico suppetias denegare: in quo si criminari quisquam eum potest, Henricus potius quod serius, quam Carolus quod tulerit, suo iure criminari potest. Liquido igitur constare iam omnibus arbitror, qui Franciscum quidem ante quam armis a Caesare peteretur, Henrico qui Caesari bellum inferret, opem tulisse nouerant: sed id officio integro inuiolatoque foedere potuisse ignorabant, Franciscum hac auxiliorum praestatione, neque Caesarem prouocasse, neque prioris illius belli authorem dici aut haberi vlla ratione posse.</p>
<p>Iam ad bellum quod nunc geritur, aut imminet, veniamus, per quod Caesar ab expeditione Turcica interpellatum et reuocatum se fuisse quiritatur. De Allobrogum inuasione <note>De bello hoc Sabaudico Sleidanus <hi rend='italic'>lib. X. p. 284.</hi> Chytraeus <hi rend='italic'>Saxonia lib. XIV. pag. 372.</hi> Pontus Heuterus <hi rend='italic'>Hist. Austr. lib. XI. c. IV.</hi> Thuanus <hi rend='italic'>lib. I. p. 19.</hi> Iouius <hi rend='italic'>lib. XXXV. sub initium.</hi> Scilicet praetextus belli hic. Defunctus erat Philibertus II. Dux Sabaudiae sine haeredibus, relicta sorore Ludouica, quae Francisci I. mater erat, et fratribus, quorum Senior Carolus III. ipsi succedebat. Ludouica igitur sosor haereditatem allo dialem petebat. Sed, verum consilium exponit Sleidanus <hi rend='italic'>lib. X. p. 290. Franciscus conductis vndique copiis transcendit Alpes, et Sabaudiae Ducem, Imperii Principem aggressus est, eo videlicet consilio, vt illa patefacta via, vt subiugata prouincia, longius progrederetur,</hi> de quo etiam Guichenon <hi rend='italic'>Tom. I. p. 627.</hi></note> querimonia profertur: inuasionis ratio non expenditur: iurene an iniuria inuaserit, hoc non quaeritur: et quod in nullius aut modici pretii fundis, primum et maxime quaeritur, quo iure quis possideat, quo iure quis eiectus sit: id vester Imperator in tam amplo patrimonio, in tot agris, vrbibus, populis, quaeri non putat oportere. Cumque sine controuersia, omni et Romano, et gentium omnium, et naturae iure, omnibus liceat, licueritque semper, occupata per iniuriam, et per legatos frustra repetita, iustis armis repetere; hoc vult idem vester Imperator vni Francisco Regi non licere. Sed operae pretium est rem altius paulo repetere, vt intelligas Regem meum sicut in caeteris, ita in hac etiam causa, finibus suis, atque auitis, dominandi cupiditatem sibi circumscribendam censuisse. Philippo Amaedei Sabaudiae Ducis filio nupsit Margarita Borboniorum Ducis filia, sub ea conditione, vt si forte accideret Amaedeum, susceptis aliismaribus liberis Philippo superstitem esse, ex eoque matrimonio Philippus liberos sustulisset, ii Philippi patris loco, Amaedeo auo ad eas opes succederent, ad quas Philippus si vixisset, aetatis praerogatiua successurus erat, ipsius ordine praerogatiuae seruato, cui nascendi conditioni atque ordini praecipuus honor habetur. Nati sunt ex eo matrimonio Philibertus et Ludouica: Philiberto, cui nupserat Margarita Maximiliani Caesaris filia, nulli fuere liberi. Ludouica Carolo nupsit Engolismorum Comiti, ex qua hunc Franciscum Galliarum nunc regem suscepit. Ea igitur nascendi praerogatiua succedit Franciscus, cum in omnia Margaritae
<pb id='s411' n='411'/>
maternae auiae bona, tum vt Ludouicae matris, Philibertique auunculi, et ex eorum causa, Philippi materni aui haeres, ad omnia quaecunque censentur eo iure, vt cadere in foeminas, atque inter haeredes diuidi possint: et hac conditione Amaedei materni proaui haereditatem creuit, et ciuili, et naturae et pactionis praeterea sponsalitiae iure. Adhaec Nicia et Villa Franca Narbonensis Galliae oppida, Taurinorum item, siue (vt nunc vulgus vocat) Pedemontanae Galliae principatus, tanto iam tempore, vt ab hominum memoria initium eius rei sit propter vetustatem remotum, veterum Prouinciae comitum in fide semper fuere. Hic etiam idem principatus mancipii lege, ita vt eximi aut mitti nequeat, addictus eiusdem Prouinciae principatui. Quae omnia Sabaudiae Duces vi, fraude, clientum ad defectionem solicitatione, certe per iniuriam occuparunt, dum Comites Prouinciae aliis essent bellis impliciti et vehementer occupati. In quorum ius cum Franciscus partim ab intestato, partim ex institutione successerit, atque aliunde iniuriam a Sabaudis acceperit, qui nonnullas arces et vicos ex Salassiorum Marchionatu, qui Delphinatus Viennensis est in clientela, multos annos vsurparunt, insigni iuris Delphinatium imminutione, atque iactura minime vulgari; nec ipse tam multis ac tam magnis iniuriis affectus, quicquam sua repetendo proficeret; tum demum omnibus antea frustra tentatis, necessario bellum intulit. Sed hoc bellum ad Caesarem (nisi ad se ipse pertinere putet, quicunqne in Francisci bona inuadant, eos vt in possessione tueatur iniusta) non video quo modo pertineat: praesertim cum initio huiusce belli Franciscus edictis grauissimis interdixerit: ne quid miles suus vel attingeret, quod in Caesaris quouis modo esset, re, iure, aut possessione. Nam quod Sabaudo ait Xaesar Samarobrinensi foedere <note>Intelligit Cameracense an. 1529. conclusum. Ludouicus Guicciardinus enim <hi rend='italic'>Descr. Belgii p. 447.</hi> Cameracum eandem vrbem esse adfirmat, quam Caesar in Commentariis Samarobrinam nuncupat. Idem contendit Hubertus Thomas Leodius <hi rend='italic'>de Tungris et Eburonibus apud Schardium Tomo, I. p. 343.</hi> Ioachimus Camerarius vero in Narratione Rerum praecipuarum <hi rend='italic'>ad. a. 1557.</hi> S. Quintini fanum pro Samarobrina explicat. Et licet Christ. Cellarius <hi rend='italic'>not. Orbis antiqui lib. II. c. III. p. 269.</hi> velit Samarobrinam, seu Samarobriuam esse Ambianum, hoc tamen iam ante prolixius refellit Thomas <hi rend='italic'>c. l.</hi></note> cautum ac prospectum esse, abvnde Rex sua defensione ostendit, eo foedere non caueri, vt quae Sabaudus aliena possideret, praesertim vero illa de quibus nulla omnino mentio ascripta est in foedere, nunquam ea restituere debeat, nec ipse ab eo spoliatus ablata per iniuriam repetere. Sed hanc tamen occasionem arripiens belli Francisco faciendi, Caesar exercitum coegit, in praesidia regia inuasit, clientes eius et beneficiarios (vt vocant) ad defectionem solicitauit. Hoc si eum non conuincat belli authorem esse, non video cuinam tandem belli cuiusuis causa possit ferri accepta. Sed quid, Amice optime, cogitare hic putas cordatos et rerum aequos expensores, quum audiunt Caesarem ea principe authoritate, flagitium vt sit apud eum mentiri, praetexere ipsum sibi ius legitimae defensionis Sabaudi, aduersus affinem Regem: quibus constat vt cognatos suos, Ludouicum et Christiernum, hunc Danorum, illum Pannoniarum Reges, vt vnicum fratrem Ferdinandum, vt auitam ditionem, ipsamque adeo Romani sedem Imperii Germaniam, a Turcica defenderit iniuria? Nemo proculdubio, qui modo rem voluerit ad examen veritatis perpendere, non iam intelliget Imperatorem hunc vestrum, adeo sibi ex innocentia sua placentem bellum hoc aduersus Regem meum, non modo qualicunque sibi oblata occasione suscepisse, sed etiam vltro appetiuisse: siue perditum iri (vt publice iactitauit) Regem cupiat, siue id commodum sibi fore putauerit initium ad alia quae molitur, ac de quibus malo quosuis potius apud se cogitare, quam ex me referente accipere. At inquiunt Caesariani, eo Regem animo et consilio in Allobroges mouisse, vt hoc adumbrato, maiora consequentis belli momenta tegeret, commodioremque
<pb id='s412' n='412'/>
ad inuadendos Insubres expeditionem inde susciperet. Hoc vero diuinare est, et ex vana et futili coniectura, vbi deest argumentum et causa, suspicionem quamuis pro verisimili crimine intendere. Nihil enim de Insubrium ditione miles Francicus attigit, neque aliud quicquam in hac causa, quod offendere Caesarem debuerit, aggressus est facere. Esto vero et hoc demus aduersariis, voluisse Regem Allobrogum ex Taurinorum agros ad se iure pertinentes occupare, atque Insubrium finibus Imperium suum coniungere: idque potissimum eo tempore, quo sperare suo iure potuit, vt cum tyrannus et praedo Sfortia e prouincia occupata, e vitaque simul excessisset; pacato et volente Imperatore vestro (qui se toties id facturum fuisse confirmarat, nisi iam obstrictam ante Sfortiae fidem habuisset) Mediolanum facile reciperet: si non sibi qui cessisset, at liberis certe suis, qui nec renunciarunt vnquam suo iuri, neque non ad sua recuperanda sancta iuuari a parente potuerunt. Quid in eo contra eundem ipsum Imperatorem vestrum, quid in foedera peccatum est? Nihil sane. Sed maleuolis quibusdam, qui nolint in Italia aut Regem, aut eius liberos quicquam habere, vbi pedem in suo ponere possint, maluit ipse vester Imperator, eum et fidei et famae suae detrimento morem gerere, quam toties datam fidem principibus adolescentibus. liberare. Nam hanc illorum voluntatem aliquando excusauit Caesar, quo minus Regi aut liberis eius Mediolanum redderet. Vtcunque autem res habet, certe Mediolani fines miles noster ne attigit quidem, aequis tantum legationibus, non armis (quae promptissima ipsi erant) cum Carolo Franciscus egit, vt liberis suis, si non sibi, pecunia saltem numerata impetraret id, quod omnium concessu, quicunque sunt prudentes iuris, pertinere ad illos intelligeret, Et quae obsecro causa fuit, vt non sperare debuerit a Caesare tam (vt videri vult is) aequo, a Caesare cognato, a Caesare sibi religione fidei obligato, hoc facile impetrare, quod antea praedo Sfortia impetrasset? quem persaepe tamen conquestus Caesar esset, in se fuisse proditorem et perfidum. Nulla igitur, vir amice, causa iusta quidem data est Caesari a Rege meo, vt tam atrox ei bellum inferret, nulla dum ipse lacessitus iniuria. Sabaudi namque causam nulla constante satis ratione suam facit, qui antea sororum viros, vnicum fratrem, auorum incunabula, Germanicum Imperium haudquaquam hisce conatibus vindicare vnquam in animum induxerit. Mihi vero crede, alio spectant (vt vobis est in prouerbio) alio tendunt remiges. At inquiunt decuisse, Regem omnem cauere occasionem interpellandi et auertendi Caesaris, cum a publico Christianorum conuentu, tum a religione aduersus eiusdem hostes propaganda: quam in curam (vt illi aiunt) mente et animo totus incumberet. Hic ego (vt plane loquar) satis assequi coniectura nequeo, tametsi diligenter et accurate omnia perpendi, quid in causa esse potuerit, quare occasionem illam tantae gloriae, tantique ad religionem momenti negligeret, tamque facile a tam sancto proposito, ad alienarum rerum tam iniquam iuuasionem deflecteret, atque omnes adeo vires suas ab impio in Christianum, ab hoste in cognatum conuerteret, a quo fateatur necesse nullam se accepisse iniuriam: nisi hoc iniuriam esse voluerit, quod liberis suis ius auitum, et per Maximilianum Caesarem luculenter adeo confirmatum, reddi postulauerit, idque legationibus tantum, nulla penitus vi. Ergo apud aequos istos vestros homines, ii perturbant Christianorum pacem, ii bella excitant, ii procellam reipublicae inuehunt, qui legitima via sua repetunt? Contra qui aliena occupant, et quaecunque quacunque vi, vel iniuria semel occupauerint, de iis nolint partem vnquam aliquam amittere, quinetiam occupata repetentibus continuo bellum inferunt; ii conciliatores publicae quietis, ii publicae salutis habebuntur vindices. Finge vero Regis ipsius filios ita Caesarem appellare, Patrem nostrum, Carole Caesar, patrimonio quod secundum eum nobis eius liberis debebarur, nihil de te male meritis, id quod omnibus adeo in promptu est, vt negare ne tu quidem possis, eiecisti: et eo patrimonio, quod iam olim per maiores nostros, multo suo ac suorum
<pb id='s413' n='413'/>
sudore, atque sanguine, a Longobardis potentissimis hostibus assertum, Imperioque Romano liberaliter donatum, multis subinde seculis, ad proauos nostros eiusdem Imperii beneficio redierat, hoc inquam patrimonio patrem nostrum vt cederet compulisti, et a nobis, eorum posteris, qui hoc florentissimum Imperium, cuius adeo creuisti viribus et opibus, postliminio in Europam reduxerunt, per indignitatem summam et iniquitatem ablatum, ad nepotem calonis et spuriae <note>Intelligit Franciscum Sfortiam III. qui Francisci Sfortiae I. nepos erat. Cur autem ipsum a calone ortum dicat, ex Iouii vita Magni Sfortiae, qui pater erat Francisci Sfortiae I. cap. II. patet. vbi natales istius Mutii Attenduli describit, dicens: <hi rend='italic'>non defuere, qui dicerent, sed in gratiam Braccianae factionis, vt Sfortianis demum principibus nouitas generis obiectaretur: Sfortiam paterno in agro ita operis praefuisse, vt et sua manu faciundo operi vomeres, et ligones strenue tractaret, quod vel ob id inuidiose confictum videtur, quoniam tredecim annorum puer in Boldrini castra concesserit, neque inde redierit, nisi equestris ordinis miles. Sed iucundo prorsus mendacio fabulae fidem fecit perennis fama, quae manauit ad posteros. Ferunt enim, quum agrum foderet, duro labore fatigatum, ab ea indignitate operis suspexisse in calum et de tota vitae fortuna vota suscepisse, ea sorte precatum. Deos, vt vota bene, verterent, euibrasseque protinus ligonem in praealiam quercum, vt credi par est, antiquitus Marti cunsecratam, eo animi decreto, vt si decideret, eum aequissime ad perpetuum laborem esset resumpiurus: at si ramis haesisset castra continuo sequeretur. Verum Marti ligonem Fortuna appendit, vt fatis viam aperiret. Gloriabatur hac fabula Franciscus pronepos, quod vel ob id familia nomen nequaquam antiquae nobilitatis, sed spectatae virtutis auspicio niteretur: adeo, vt quum mihi humaniter arcem ab excellenti munitione structuraque toto orbe longe clarissimam, armamentariis patefactis ostendi iussisset. conuersus laeto ore et hanc inquit: P. toui, quam miraris, et hoc Imperium quo potimur, ab illo ligone habemus, quum felici nostra sorte in arborem a proauo contortus, fatalique ramusculo suspensus minims decidisset. Vnde et illud Pontani in defunctos intemperanter genuinum dentem exercentis, quum dixit: Dux ab arairo Sfortia. Quasi non in summa gloria sit, aut certe dispudeat C. Marii exemplo ex aratore Imperatorem euasisse.</hi> Prout autem haec fabula a Sfortiarum hostibus prolata, ab ipso Iouio refutatur, sic etiam Iosephus Ripamontius, accuratus alias Historiae Mediolanensis Scriptor lib. V. p. 611. contrarium plane testatur, dum ait: <hi rend='italic'>erat Franciscus Sfortia Sfortia Attenduli filius, cui Attendulo, sua virtus, et fortia facta apud Reges gratiam, opesque, et inde partem Imperii, propriosque exercitus et ipsum Sfortiae nomen inuenere. Antea, lacobus, siue Mutiolus fuerat: parentesque eius, Ioannes et Elisia intra Cotoniolae fines honesti, praesagium accepisse ferebantur fore, vt deposito, quod ipsi imposuerant nomine, proles ea nomen assumeret aliud quod fieret familiae cognomentum et late noscitaretur.</hi> Hoc autem certum, Franciscum Sfortiam s. auum Francisci III. ex Luzia Trezania, Mutii Attenduli concubina, quam tamen vxoris loco habuit fuisse prognatum, prout ex Iovio discimus, vita Magni Sfortiae <hi rend='italic'>Cap. LXIII.</hi> Franciscus Sfortias I. vero Blancam, Philippi Galeatii, Mediolanensis Ducis, spuriam habuisse in matrimonio, e: quo prognatus Franciscus II. Imhof <hi rend='italic'>Hist. Hispaniae atque Italia Geneal. p. 220. sqq.</hi></note> transtulisti: eo mortuo, per vim adhuc retines. Id quoniam abs te iure fieri non fatemur, quoniam indignitatem et iniuriam ponere gratificationis loco recusamus: quoniam apud patrem vt nos pie iuuet, insistimus: quoniam is spem fortasse nobis aliquam praebet: maternam haereditatem quoniam frustra tentatis omnibus, tandem armis adeundam censuit: ideo nos, ideo illum accusas, quasique nobis ipse ad recuperanda nostra parare gradum, et munire viam studuerit (id quod si fieret, tamen crimine ac reprehensione carere debeat) violatae pacis et fidei apud rerum imperitos reum agis, fanaticis spiritibus animum ad nefanda haec audendum, quae nostra videt ac patitur aetas addidisse, Turcarum Regi ad inuadendos pios viam parasse ac strauisse, atque adeo illum in nos euocasse vociferaris. Vsquequo demum et quos tandem ad fines istud crimen, istam querimoniam disturbatae pacis extensurus es, aut quibus es certis limitibus circumscripturus? An non, etiam si nos hoc auitum regnum, hoc natale nostrum solum ac solium inuasurus obsistamus, eo vsque proferes querimoniam? et hanc nobis
<pb id='s414' n='414'/>
legem prostitues, tibi vt quantum accipere libuerit cedamus, alioqui pacis, alioqui reip. alioqui religionis proditores, Turcarum, haereticorum, impiorum, nefariorum, et fanaticorum omnium fautores, euocatores, authores habeamur. Ad hanc, amice optime, liberorum regiorum expostulationem, quid obsecro respondere Caesar possit, quod apud aequum vllum iudicem valere, aut grauissimae expostulationis huius aciem possit vllo pacto retundere? An non, siqui erunt (vti certe erunt) aequi rerum aestimatores, perpensuri sunt diligentius quidnam olim Francorum reges Christianae praestiterint reipublicae vt Romani Imperii dignitas ad Germanos primum per Carolum Magnum gentilem eum quidem vestrum, sed tamen et Francum et Francorum Regem inuecta, ac per eum et posteros eius aucta atque exornata fuerit, vtque per ipsos eosdem Reges nostros Imperio vestro accesserint tam multa, quae prius ad eos vel publice Regio, vel priuatim haereditario iure pertinerent: plane vt multo sit futurum longius, quae ab illis, quam quae aliunde, Imperio accreuerint numerando percensere. Contra vero Austrianos istos ab Imperio, non ab Austrianis Imperium creuisse facile perspicient. An non hoc quoque putas existimaturos, Austrianam familiam ea hodie de Francorum ditione possidere, quibus maxime in hoc eluctata est et peruenit quo nunc eam videmus fastigium? Profecto, vir amice, recte haec expendentes tanta ista iniquitas, ne dicam crudelitas, in Regios adolescentes, hac generis nobilitate, hoc aetatis flore plausibili, hac innocentia erga omnes, tamque decentibus hanc dignitatem moribus, magnopere debet commouere: quodque praeter hanc adeo violentam haereditatis eorum auersionem, ipsi quoniam de auxilio patrem appellent, pater quoniam eis pie faueat, tam indigne traducantur accersanturque inuidiosissimo violatae pacis ac proditae fidei crimine, impii praeterea nefariique fauoris in Turcas idque ab eo qui praeter affinitatis et cognationis iura, tam multa debeat nostrae Galliae. Nam vnde Austrianis opulentus ille, ac Regius comitatus Flandriae? vnde Sequanorum, vnde Atrebatum, vnde Hannoniae, vnde Hollandiae, et alii plerique priricipatus? Vides igitur quam sit facile non tantum accusari aliquem, sed apud rerum imperitos reum etiam peragi, dum delatori sufficit accusasse: atque modis omnibus (vt dicebam) prouidetur, ne apud quos reus constituitur, ad illos defensio eius perueniat. Sed veritas ipsa tamen cum diu calumniae tenebris mersa delituit, emergit tandem alicunde in lucem, atque erumpit: et quo maiore artificio ne in lucem prodiret depressa fuerat, eo cum se prodit, sicuti maiorem parit ei, qui sit calumniam passus, gloriam, ita grauiorem affert calumniatoribus inuidiam. Id quod ego in hac causa vsu venturum confido, spero quidem certe. Age vero, concedat Rex accusatoribus suis, se suorum liberorum ad eorum fortunas et iam armis vendicandas flagitationibus, non modo non defuturum, sed nec etiam, nisi restitutis iis, finem bello se facturum. Vter tandem pacem turbat? vter impetui Turcico viam sternit? An qui res frustra moribus repetitas, iusto bello recuperare contendit? an potius qui negligit pacem reipublicae aliena restituendo redimere, imo vero sua repetenti bellum infert: nec si Turca in nos inuaderet, a sententia sit discessurus sua? Nam hic vester Imperator eo ipse animo bellum intulit, et hoc ipsum ausus est apud summum Pontificem publice contestari, non ab initio quidem belli, dum in promptu Regi erat, in Italiam arma importare, et cum ipse ad eludendum Regem consilia pacis simulabat: verum postquam reuocato Regio exercitu, ita se illum tenere implicitum iudicauit, nullum vt aufugiendi locum esse reliquum arbitraretur: hoc tum (inquam) ipsum ausus est contestari; si vel omni collecto suorum exercituum robore, Turca bellum Christianis inferret, nihil esse de bello Gallico se remissurum: hoc est, Christo audientes prouincias sese proditurum porius, quam vt eum Regem non perderet, eam familiam non deleret, cuius fide ac virtute terribilior est, fuitque semper impiis nationibus Christiana respublica et iustitia longe commendacior. O dignissimam vocem eo, qui se pro pace inter Christianos componenda
<pb id='s415' n='415'/>
deuouere velle, qui pro pace redimenda sua se permissurum aliis gloriatur, At vero nihil opus est neque ad componendam, neque ad redimendam pacem, vt vel mactandum se ipse praebeat, vel de suo quicquam amittat: tantum aliena quae per summam iniuriam detinet, iustis dominis restituat. Quod si Mediolani principatum, in quo praecipua videtur harum causa simultatum consistere, ad Franciscum Regem, aut liberos eius pertinere non existimat; cur non subit ea de re cum ipsis iudicium commune clientum Imperii? Cur eos iudices reiicit, ad quos ea proprie cognitio pertinet? Nam ad Regem meum et liberos eius quod attinet, hoc ego confirmare tibi possum, eos non modo consessum illum Principum Imperii disceptatorem et recuperatorem non esse recusaturos verum hoc etiam vltro et vehementer quidem deposcere. Qua de causa et hoc mense Iulio, sub nascentis huius belli exordia, legationem qua petebant conventum indici, sibi Senatum dari, deque Mediolani causa disceptari, ad principes illos decreuerant. Sed eorum Legatus a grauissimis et authoritate summa viris est monitus, sibi extrema intentari, si vspiam locorum apprehendi eum in Germania contingeret. Huc igitur vestra, o Germani, recidit libertas? Hoc pati potestis? Hoc imperii est vestri ferre, vt Legati tanti Regis, cuius maiores de Christiana tota republica deque vestro Imperio tam egregie sunt meriti ius gentium apud vos, quo sacrosanctum sit legationis munus, requirant? et siqui sunt qui sanctum esse illud velint, vix audeant ramen Legatos ad se Regios admittere, et cum illis de re vlla communicare? Ac ne me putes, Amice optime, haec falso comminisci, is Legatus cum per intentatas sibi ab hoste insidias, peruenire non potuisset ad Septemuiros illos, Caesareae maiestatis non constituendae modo arbitros, sed tuendae quoque authores, literarum in subsidio, quantum in se fuit, supplere conatus est: quarum exemplar ab eo qui has tibi redditurus est accipies: quae cum tuto vt perferrentur ad eorum vnum curauisset, qui ad collegas suos referret, eadem de re vt Senatus Regi ac liberis eius daretur, et ii semel vel ab infestatione Mediolanensis agri, iure ac moribus summouerentur, vel ab omni vindicarentur iniuria: ita se res iam apud vos habebant, vt is princeps ausus non fuerit cum collegis suis communicare: tantum se ad Ferdinandum de re tota refere velle dixit, fratrem scilicet ipsius Caesaris, a quo nihil illi quidem possunt in posterum ex praeteriti temporis comparatione, nisi vim atque iniuriam expectare. Sed iam ad Caesarem redeo. Hic si quantum videri, tantum ex enimo velit, quieti et paci prodesse et consulere in publicum; cur non a suspicione se remouet, aliud se priuatum ac proprium sub obtentu pacis publicae spectare interim atque moliri? Cur non satis illi est, eius pacis ad alios fructum, ad se gratiam peruenire? aut cur eiusdem pacis, cum iis saltem, quibus eam tanti vult vendere, non aliquod emolumentum communicat? Cur illius de qua statim ago, Christianissimi Regis diuturnae, atque sine vllo in hunc diem exemplo memorabilis patientiae, non aliquam habet rationem? Sed quid patientiae dico? Imo vero tam liberalis officu, aut potius beneficii. Nam quo ego alio nomine hoc appellem, nescio; quod cum pulcherrimam haberet Rex occasionem, simul suas et liberorum opes vindicandi a tam indigno atque iniusto occupatore Sfortia, simul pro summa indignitate et iniuria ex Legato suo immaniter caeso, <note>Meruillius erat, quem a. 1513. ad Ducem legatum miserat Franciscus, cuius necem describit Mart. Bellaius <hi rend='italic'>Comment. lib. III. p. 134.</hi></note> illum eundem vlciscendi; quum praesertim ab optima ducatus eius primariorum hominum parte vltro inuocaretur, et exercitus in promptu illi esset, qui tum in Germania conscriptus, reque feliciter et facile confecta, cuius causa conscriptus fuerat, vltro ante quam dimitteretur, nomen illi deferebat, atque vt in id bellum authoraretur flagitabat: quum (inquam) ita Rex esset ab exercitu, ab
<pb id='s416' n='416'/>
re nummaria, ab sociis, ab rebus omnibus, quae ad bellum celeriter conficiendum pertinent, paratissimus et instructissimus; tamen rogatus a Caesare, tum expeditionem in Africam adornante, <hi rend='italic'>ne quid moueret interim, aut nouaret in Italia,</hi> morem gerere non recusauit, atque omnium indignissimae iniuriae vltionem et dolorem dissimulauit ac distulit, tantum ne moram conatibus Caesaris vllam afferre velle videretur. Quanquam ego (vt ingenue ac vere loquar) neque illa ex Africana victoria, in qua mirifice adeo sibi Caesar placet, amplificatam aut illustratam esse religionem, neque latius quam antea praedicari Christum video; tantum abest, tam plausibiles triumphos inde agere debeamus. Nam quid nostra intererat, a Turcane an ab Afro Machometana praedicetur in Africa superstitio? At expulsum e sedibus suis Tunetis Regem Caesar in regnum magnifice restituit: Sit illud sane magnificum et imperatorium. at hoc magis magnificum et Imperatorium fuerat, pluris non fecisse, Regem vt impium periculo atque sanguine piorum vtilium Christianae reipublicae militum imminutioneque Christianarum virium in regnum restituerit, restitutioneque illius Solimanum in nos a Persicis rebus, nostro omnium communi periculo, suae vnius ambitionis causa reuocaret, quam vt (quod etiam homines harum rerum insolentes facile intelligere possunt) Christianum Nauarrae Regem, regno suo per iniuriam eiectum, propterea quod ex studio corrigendae quasique reformandae Ecclesiae, cum Francorum Rege Ludouico, et Maximiliano Caesaris auo, ad cogendum Concilium consensisset, quo Ecclesiae tentaretur necessaria illa (vt dixi) reformatio; aut Christianissimum Galliarum Regem, et liberos eius, amplissimis patrimoniis fortunisque per vim spoliatos, in sua (quod poterat citra caedem et sanguinem, et virium Christianae reipublicae damnum et detrimentum) restituere. Sed coniunctas habere fortasse mauult rationes cum Machometanis Afris, quam Regibus Christianis: cum interea tamen Franciscum Regem, non minus falso quam inuidiose, quasi communia habeat cum Turcarum Rege consilia, criminetur. At hoc ego, quum ipse verbo tantum arguat, nihil proferat, nihil literis, aut testimoniis probet, sed inani et nugatoria quadam maleuolentia, criminis insimulet, verbo duntaxat refellendum duco: cum quod accusatoris sit crimen probare: tum quod neminem esse tam profligato vel potius perdito deploratoque iudicio existimem, qui praesertim in tanti re momenti, putet satis esse vt quis reus peragatur, temere accusari, vel qui conuitiationi isti fidem habeat. modo tamen meminerit, Regem eundem per literas et nuntios quinquaginta militum millia vt minimum per id temporis obtulisse, quo Viennam Turca cum exercitu obsideret, atque (vt dicebam nuper) ad Africanam expeditionem profecto Caesare, tanta in occasione atque gerendae rei opportunitate, pedem domo non extulisse. Etenim si spem Franciscus in Turcarum viribus posuisset, cum certe pro recuperandis suis rebus, bellum potius suscepisset, cum illi victore exercitu longe lateque dominabantur, quam vt in hoc distulisset tempus incommodum, quo Rex eorum Solimanus, praeter quas in Africa et Germania clades accepit, toties in Perside fusus ac fugatus fertur, iam vt Caesariani dictitent, non de inuadendis alienis, sed de tutandis suis finibus, necessario capiendum illi esse consilium. Et vero poterat tum quidem Rex, minore impendio ac periculo suo arma capessere, vt non duobus in locis disiunctissimis maximeque diuersis, a potentissimis hostibus bellum vno eodemque tempore gereretur; tum ancipiti contentione distractus Caesar, ad difficillimam de Imperio toto ac salute dimicationem vocaretur. At Legatos Franciscus a Turca (inquiunt) accepit, atque suos ad eum vicissim ipse misit. Ego vero facile patior, id accusatorem obiicere, quod ego defensor possim sine periculo confiteri, et quod accusatus nunquam neque criminosum, neque dissimulandum esse vobis iudicauit. Acceperunt item et miserunt ipsi etiam Caesar et Ferdinandus, vt mirum sit quod licere sibi putant, cur in alio reprehendi velint. Neque vero illi Legatos acceperunt tantummodo,
<pb id='s417' n='417'/>
verumetiam munitissimas in Peloponneso vrbes, quae vt Christum Seruatorem liberius profiteri possent, sese vltro Caesari dediderant, ipsi iidem Solimano Turcarum Regi, vt aliquam ab eo bonam inirent gratiam, tradiderunt, aut potius prodiderunt. Quae quidem postea tam immaniter a Solimano sunt habitae, vt nemo satis vnquam earum deplorare possit et commiserari calamitatem. In quibus tamen ipsis vrbibus, poterant Christiani ad Graeciam seruitute liberandam, appositissimam gerendo bello arcem constituere. Sed redeo ad Turcicam legationem. Dico igitur saepe Solimanum cum Francis pacem, vt a quibus omnium maxime gens Turcica sibi semper timuerit, vehementius expetiuisse. Dico eundem Solimanum vt Christianissimum Regem aliquo sibi demereretur beneficio, atque pacem eo facilius impetraret, suppetias ei et captiuo, et mox datis obsidibus filiis liberato, etiam atque etiam obtulisse; ita vt neminem vnquam Rex infestiorem sibi habuisse videatur Caesare, consanguineo suo, et cognato. Illud vero contenderim tam esse Regi gloriosum, quod in tantis rerum difficultatibus tam saepe constitutus, alienorum a religione auxilia non admisit, quam est alteri cuidam (cuius ego nomini parco) ignominiosum, studiose ambiuisse, nec vt se in clientelam ille acciperet impetrasse, quin potius ab illo magnifice despectum fuisse atque reiectum. Quod si eo loco, quo Rex meus, Caesar vester esset: atque is a quo tam indigne ac tot afficeretur iniuriis, tantopere istam illi coniunctionis Turcicae mentionem exprobrando inculcaret: ipse interim et praeteritis incommodis, et praesenti periculo, et publica tam potentis aduersarii professione premerentur: a caeteris vero Christianis principibus se videret derelictum, ac veluti praedae expositum: vel nessio, vel non dico, an ad superiores calamitates, ad alia praesentia pericula, tantum sibi hostem vellet, quantus est hic Solimanus, asciscere: quo pacato tamen vti promptum sibi esset atque expositum, idque maxime cum Abrahamus, Dauid, Salomon, Machabaei, et alii permulti sancti et religiosi duces, ab hoc foederum genere non abhorruerint, non dico (inquam) an a Turcarum Rege tam liberaliter oblatas suppetias esset repudiaturus, qui non ignoret, iure Pontificio licere Christiano principi, sua per iniuriam ablata et occupata, si viribus suis nequeat, impiorum auxilio recuperare, vbi piorum, illi auxilia denegentur. Vides itaque, Amice optime, quam hoc loco Regem meum traduxerint eleganter, cui cum id crimmosum esse velint, quod illi tamen licuerit; id ipsum etiam quod affingunt, nemo falsum esse nesciat, qui res duntaxat istas mediocriter vnquam inuestigauerit. Verum haec omitto, cum sit omnibus longe certissimum, nullam in orbe terrarum esse Regiam, ab hac suspicione tam alienam atque puram: vt quae plures ab hostibus nostrae religionis triumphos numerat quam Reges: quorum regum et maiorum suorum vestigiis institisse semper hunc Franciscum Regem, etiam ipsos mea sententia, qui tam atrociter eum deferunt, si iurati dicerent, agnituros non dubito. Sed quoniam intelligunt, questum esse apud suos Solimanum, quod quum AEnobarbo suae classis praefecto a Tunetanis euocato, ii in clientelam se illius dedissent, hunc postea insperato bello a Caesare oppressum qui aduersus eum non pro religione bellum susceperit, quod solenne fuit priscis Imperatoribus: non pro tuenda vel amplificanda ditione, quorum altera semper omnibus, altera plerisque magno et excelso animo viris iusta belli gerendi occasio visa est: sed pro impio Rege, de se nihil merito, et fide fortasse Punica beneficium agnituro, proque sola vel gloriae cupiditate, vel studio contentionis, quam videntur inter se de monarchia suscepisse, difficillimo tempore arma sumpserit: artificiose hoc disseminant, et quantum in se est, ante rei euentum, in aures imperitorum insinuant, vt si postea (quod est credibile futurum, et ipsi ad rationes suas et concilianda Caesari publica Christianorum auxilia accommodatissimum esse putant) his duobus summis Christianorum principibus inter se pertinaciter conflictantibus, occasionem esse suam ratus Solimanus Rex (vt est magnanimus, gloriae cupidus, in vindictam ardens, nec dum
<pb id='s418' n='418'/>
adeo fractis viribus, vt nos fortassis eum esse comminiscimur) in Caesaris ditionem impetum violenter faciat: hoc tum ipsi habeant iactum fundamentum, atque apud ignaros veri, et iam ante falsis auditionibus occupatos, verisimilitudinis ad incredulitatem argumentum: quo tum Regem traducentes, quasi ab eo sit Solimanus auxilii gratia in Christianos euocatus, ceterorum in eum Christianorum arma concitent. Neque alio consilio existimandi sunt persuasisse Caesari, vt ea vteretur apud summum Pontificem publica testatione, cum auditu crudelissima, tum indignissima Christiani Caesaris probitate ac virtute. At clamitant Caesariani, visa fuisse in Africa tormenta <note>Testatur Io. Etropius <hi rend='italic'>in Diario expeditienis Tunetanae apud Schardium Tomo II. pag. 325.</hi> quod non solum Galli Turcas de Caesaris aduentu certiores reddiderint, sed etiam <hi rend='italic'>p. 331.</hi> dicit, quod varia tormenta liliis insignita in arce Guletana fuerint reperta, addens: <hi rend='italic'>non arbitror, neque alitis volatu, neque sinistro cantu occinis, neque tripudiis solistimis opus esse vt augureris, et diuines vnde tormenta illa eiusmodi notis et elogiis notata, allata, aut cuius et iussu et impensis illinc fuerint fusa.</hi></note> Francorum Regum insignibus insculpta, signaque militaria iisdem insignibus non pauca in AEnobarbi fuisse potestate. Hoc ego sicut verumne sit, plane nescio: ita magnopere refutandum esse non arbitror. Nam triremes plus minus quindecim Andraeas et Antonius Auriae, vexillis, armis, tormentis, et remigibus Regiis instructissimas, a Rege ad Caesarem deficientes <note>Causas huius defectionis enarrat Ant. Varillas <hi rend='italic'>Hist, de Franaeois I. lib. VI. p. 158. seqq.</hi></note> abduxere: quarum ego aliquas cum omnibus suis impedimentis in AEnobarbi venisse potestatem intellexi. Quod si vt mihi renuntiatum est, ita contigit, neque tam in Regiis triremibus suo Caesari seruandis, Auriae diligentes fuerunt, quam in iisdem ab Rege ad Caesarem furtim abducendis flagitiosi; non mirum est fuisse hoc tempore visa in Africa et vexilla et tormenta Gallica. quae nonnunquam alias tamen, et olim, et hoc Rege, iisdem in locis fuisse visa constat: verum ad religionis nostrae illustrationem et amplificationem, et maiore siue fructu siue gloria, quam hoc tempore Caesar intulerit.</p>
<p>Sed pene iam praeterieram imprudens id, quod isti tam pertinaciter (vt scribis) inclamant, sese Regem ita in laqueos adductum et implicitum tenere, vt elabi nulla ratione possit, quin sit illi confitendum, se in Samarobrinense foedus offendisse, atque Imperatori vestro iustam in se arma capiendi occasionem praebuisse, qui scilicet Huldarico Wirtembergae Duci bellum aduersus Caesarem suscepturo pecuniis suis affuerit. Aureis enim nummis Gallicis (quod negare nemo possit) eo in bello persolutum esse rniliti stipendium. Ego vero ne hoc loco Camarinam (vt aiunt) mouere cogar, ac Caesaris male de Imperio meriti consilia detegere, maxime vellem contentos eos fuisse ipsa Regis mei super ea re defensione. Neque enim dissimulandum vobis esse duxit, pecunias ab se fuisse numeratas, sed pro montis Pellicardi Comitatu quem ex Huldarico Rex emerat. <note>Sleidanus lib. IX. p. 237. <hi rend='italic'>Landgrauius Galliam petit, et agrum Mompelicarium regi pro certa pecuniae summa, nomine Vlrichi Principis, oppignorat, ea lege, nisi inira tertium annum ille luat, vt tum sit regni Galliae haereditarius: praeter eam pecuniam rex quoque mutuo se daturum promisit alteram summam, facta spe, non repetitum iri.</hi></note> At quos in vsus venditori placuerit pecuniam ab emptore numeratam vertere, hoc vero non putauit sua vt percontaretur, interesse: quemadmodum neque venditoris, quo animo emptor, aut quem ad finem emerit.</p>
<p>Sed quoniam isti tam cupiunt esse diligentes, introspicere vt velint Regis mei non facta tantummodo, sed cogitationes etiam et consilia; ego sic vicissim illos vogare velim. Inter Galliarum Reges et hoc sacrosanctum Imperium, intercedit vetus defensionis mutuae societas. Multo post initum est nouum foedus inter hunc Galliae Regem et Caesarem, sed quo nec genere sit ipso, nec partibus, vlla ratione, antiquo illo foederi derogatum, neque vt derogaretur, flagitare vester Imperator
<pb id='s419' n='419'/>
debuit; eo ipso appellatione imperatoria se indignum praebiturus. Imperator idem vester, Huldarico Imperii cliente, ab ea paterna haereditate deiecto, quae tum propria et peculiari exceptione sic addicta, et iam inde ab initio affecta erat illius gentilibus, vt iis superstitibus nequeat in aliam transire familiam: tum eidem isti vestro Imperio ita est clientelae iure obnoxia, vt extincta ea familia, ad Imperii aerarium, cuius beneficium est, redire debeat, neque pacto vllo mitti abalienariue possit: vester (inquam) Imperator, Huldarico deturbato, eandem haereditatem illius gentilibus (quod facere iuratus debuerat) non tradidit, quin potius, spreta iterum iurisiurandi religione vsurpauit ac retinuit. imo vero ne non satis grauiter contempsisse iusiurandum videretur, Imperii iure interuerso, vel euerso potius, vsurpatam ab eodem exemit, ac veluti emancipanit Imperio: vt iam nihil minus, cum tantus sit imminutor Imperii, quam Augustus dici mereatur. Huldaricus igitur lauto illo atque amplo patrimonio suo spoliatus, Regem appellat suo et vestri Imperii iure, vti ex foederis antiqui formula non modo sibi, quod non mediocrem quidem ad impellendum causam, sed Imperio vestro, quod maiorem multo vim habeat, opem ferre velit: neque patiatur opulentam prouinciam aerarii vestri propriam, ab eo per iniuriam abalienari et distrahi. Finge nunc Caesarem contra, ex nouo foedere (per quod tamen illud vetus induci non potuit) obtestari Regem, vt ne aduersum se defendendam Imperii Romani authoritatem suscipiat: alioqui praeter foedus facturum eum pronuntiare. Cedo hoc loco quemvis arbitrum. vincam equidem (vt ille ait) quocunque iudice, etiam curioso illo inuestigatore, Imperione an Imperatori morem gerere, antiquum publicum, an priuatum recens foedus Rex debeat respicere. Vbi ad hoc ille mihi responderit, tum de facto Regis mei constituam, quid me oporteat respondere. Verum ego ipsum vestrum Imperatorem hoc me onere liberaturum spero, imo etiam existimo ipsius in Regem criminationi et conuitiis fuisse hoc accusationis caput ab aliquo malitiose additum, eoque de industria consilio et studio, vt huic ansam daret in Caesarem aliquid dicendi: quod, vt facile credam, eo adducor magis, quod tam ipse, Caesar quam etiam Ferdinandus suis aliquando literis, quarum ad me quoque exemplaria peruenerunt, sicut vere, ingenue testati sunt, fuisse omnino e re Germaniae, sua vt restitueretur Huldarico Wirtemberga. Quod si agnouerunt et ipsi, non est quare fraudi hoc esse Regi velint, si ad eius restitutionem Germaniae quietis ac pacis causa consenserit.</p>
<p>Subdis, et hoc nomine male audire Regem, quod Ducatum Burgundiae, qui Caesaris esse (vt inquiunt) haereditario iure debeat, tanto iam tempore, ac tam iniuste detineat. Sed hoc loco vt perspicias quam frigida nitantur isti, neque subsistente ratione, rem explicabo tibi fortasse non intellectam. Eudoni Duci Burgundiae filia fuit vnica (si bene memini) Adella. Quae cum Galliarum Regis filio nupsisset, is Ducatum Burgundiae, velut vxorium ac dotalem Eudone mortuo statim occupauit, et aliquot annos nullo intercedente pacatum tenuit, donec alter quidam extitit, eques ille quidem et nobilis, sed peregrinus, neque admodum. opibus aut viribus pollens, qui in ius eum vocarit, disceptatoremque patrem eius Regem petierit: apud quem contendens cum dixisset, ad Burgundiae Ducatum foeminas non admitti, se vero ab antiquis eius gentis Ducibus, idque haudquaquam intermissa masculorum serie progenitum: permissa est causa parium Franciae iudicio, qui sunt in regno nostro principes duodecim, proxima secundum Regem ac velut pari (vnde et nomen traxerunt) in summarum disceptatione rerum authoritate praediti. quibus cum causam ille probasset suam, re diligenter quaesita, hi expulso Regis filio, secundum illum equitem pronuntiarunt, et Ducatum illi, accedente Regis ipsius authoritate, more maiorum vtendum fruendum tradiderunt: quo Ducatu et ipse, et qui ab eo mares nati fuerunt, nullo ipsis postea controuersiam faciente, potiti sunt. Possem et alia in rem praesentem afferre huiusmodi
<pb id='s420' n='420'/>
exempla: sed hoc vnum existimo satis esse, vt quod ab omni sit corruptorum iudiciorum suspicione tutum: verisimile cum sit, iudices illos facilius a ciue suo praediuite, Regis filio, quam a peregrino tenui, atque ab amicis inopi corrumpi gratia, pecuniis, metu posuisse. Hoc ego inquam vno exemplo satis constare arbitror, non potuisse Caesarem eius Ducatus haereditatem assequi, cuius pater Philippus, filius fuerit Mariae Caroli filiae: ad quam peruenire Ducatus superiore illo iure minime potuerit. Vnde autem is Ducatus ad Philippum alterum, in hac familia primum Burgundiae Ducem, et Caroli, quo de agitur, abauum, peruenerit: et quanto Rex Carolus quintus eius frater studio, labore, familiaris et publicae rei dispendio, quamque profusa et immodica liberalitate eas nuptias illi conciliarit, aut redemerit potius, ex quibus hodie Caesar amplas illas et opulentas habet in Gallia Belgica et inferiore Germania prouincias, longum esset, neque hic necessarium dicere. Ego vero perquam lubens praetermitto, ne hanc velut ansam arripuisse de industria videar, declamandi hoc loco aduersus posterorum illius Philippi Ducis in benemeriti Caroli Regis posteros, ingrati animi conscientiam. Nam cum isti hoc etiam Regi meo crimen obiiciant male agnitae, Caesaris, primum in se, qui captiuus esset, deinde in liberos suos obsides, humanitatis et liberalitatis summae: malo crimen istud diluere, quam vel recriminatione, vel (vt loquuntur hodie) culpae compensatione, quodammodo crimen agnoscere. In quo ego, vt ignoscas, velim, siquid mihi vel iam exciderit, vel nunc dicturus sim, quod fortasse ab Imperatore vestro dictum nolis. In hac enim contentione, in quam tuae me literae adduxerunt: si quidem excusatum Regem meum volo (vti velle debeo) versari hoc in genere non possum absque accusatoris contumelia: verum adeo id modeste adhuc feci, et faciam, quantum rei patitur atrocitas, vt intelligas me nolentem esse pertractum in hoc argumenti genus, non studio atque affectatione descendisse. Tractauit (inquiunt) Caesar Regem captum liberaliter atque humaniter. Ego vero si hoc vocatis humaniter hominem tractare, quod confecto bello, atque armis longissimo iam interuallo positis, non occiderit, quodque magno suo ex redemptione commodo dimittere, quam inedia paedoreque conficiendo <note>Guicciardinus <hi rend='italic'>lib. XVI. f. 590.</hi> Varillas <hi rend='italic'>Hist. de Fran<abbr>c</abbr>ois I. lib. V. p. m. 78.</hi> Sic etiam Guicciardinus <hi rend='italic'>lib. XVII. ab initio</hi> dicit, quod Carolus coram legato Pontificis et Venetorum fuerit questus de Caesatis inhumanitate, quam captiuus fieret expertus.</note> simul redemptionis pretium amittere, simul famae periculum subire maluerit (quorum vtrumque nullis vnquam Barbarorum tyrannis in mentem vt committerent venit) non diffitebor sane humaniter fuisse tractatum Regem a Caesare. Sed cum memoria ipse repeto, Caesarem supra redemptionis pretium immanius (vt dicebam nuper) quam quo antea Francorum Reges se ab hostibus Saracenis redemerint, amplissimis Regem patrimoniis spoliasse, ornamentis regni quamplurimis mulctauisse, atque alias adiecisse conditiones partim quae ignominiosae sint, partim quas ipse Rex praestare nec si debeat possit, nec si possit debeat, quasque nemo simul ac intellexit, non iniquas, vt reuera sunt, iudicauit: ego humaniter eum fuisse tractatum nego. Mitto, quod nec dimissurus erat, quamuis iniquis iis conditionibus, nisi medici quibus aegroti Regis cura a Caesare ipso commissa erat, diligenter eum admonuissent, vix futurum vt Rex (etiam si ad tempus recreari videretur a morbo) plene tamen conualesceret, aut diuturnioris vitae foret. Itaque summopere Carolum hortabantur omnes, qui consultum illius commodis volebant, vt acceptis obsidibus duobus liberis natu maximis, Regem ipsum dimitteret: qui si forte in vinculis moreretur, tum aliquod inde subiturus esset Caesar famae suae periculum, tum omnis illi spes expectatae praedae peritura. Contra vero si liberatum Regem datis obsidibus liberis, e viuis excedere contingeret, tum alterum eius loco Regem: atque si etiam is moreretur, alterum item demortui loco substitutum
<pb id='s421' n='421'/>
habitatus Caesar videretur. Quibus demum hortationibus motus ac persnasus est (vt tum ego ex Caesarianis intellexi, qui hoc palam dictionibus valetudinarium vnum permutaret, qui et ipse si conualesceret, nihilominus pro siliorum quam pro sua ipsius liberatione ac salute, pro paterno animo humanique ingenii sensu solicitus semper foret, Habes igitur qua vsus sit Caesar in captiuum Regem humanitate atque liberalitate. Cui si consilii illius in mentem venisset, quod Samnitum Imperatori senem patrem dedisse Liuuius tradit, intellexisset inter clementiam et crudelitatem quaeri medium non debere. Iam erga Regis liberos vt se gesserit, intellige. Optimates viros et matronas aliquot nobiles, qui formandae ac dirigendae illorum aetati traditi erant, atque ipsum etiam eorum paedagogum a quo literis instituebantur, procul ab illis amandauit, caeteros omnes minoris authoritatis ministros, et in iis plerosque non ignobiles, quibuscum in Hispaniam accepta fide publica venerant, a famulatu illorum per vim atque iniuriam abstractos, contraque ius gentium ferreis compedibus et catenis vinctos in triremium suarum dedidit remigia: audio etiam minimum abfuisse, quin et pumilionem abstraherent, quem vnicum apud illos Gallum hominem reliquerunt: eum (vti fertur) quod vix cubitalem excederet altitudinem, remo trahendo imparem fore arbitrantes. Eos cum in triremibus durissima quaecunque et indignissima diu passos, saltem pretio pro dominorum suorum liberatione persoluto, vna liberari decuisset: idque vt fieret, cautum fuisset ex foederis formula: tamen rogatus Caesar, et per nobilem virum eius rei causa illuc a Rege missum appellatus, non dimisit: neque aliud causatus interim esse dicitur, quam triremes suas, si tum eos dimisisset, ab remigum penuaria adduci posse in periculum: quasi vero non honestius fuisset mercenarios conducere, quam hanc ipsis tam insignem iniuriam facere. Verum eae triremes, quibus miseri illi, non vt Regiorum liberorum ministros decuit, sed vt noxae dedititii, transtris alligati vehebantur, a piratis Mauris captae sunt, et illi ipsi ex Christianorum vinculis, in Maurorum inciderunt manus: apud quos foede quidam perierunt quidam adhuc miserabiliorem morte vitam trahunt, procul a parentum, ab vxorum, a liberorum suorum complexibus. quibus foelicius cecidit, ii Tunete oppido a Caesare capto, sese in Galliam semiuiui, atque stipem emendicantes receperunt: ne quadrante quidem a Caesare (cuius per iniuriam tam indigna passi erant) quo se domum reciperent, subleuati. Haec est illa, quam adeo magnifice Caesariani iactant, Caesaris humanitas: nisi hoc addere forte velint, atque humanitatis loco ponere, quod serenissimam nostram Reginam sororum eius natu maximam, quae nec bello capta, nec alioqui obses erat, multos annos vi tenuerunt, ne se ad Regem virum suum optatissimum reciperet.</p>
<p>Respondi meo iudicio ad omnia literarum tuarum capita: sed haec velim tibi tantum, non vniuersis esse scripta existimes: quod haec mihi a Rege meo demandata non sit prouincia: per quem ego quidem plenius edocere atque instrui tota de re potuissem. Quicquid tamen, Amice optime, his literis tibi exposui, ita mihi Deum esse propitium velim, quemadmodum bona fide, vt se habent omnia, exposui: in quo ego te fidem mihi habiturum haud dubito, vt quem adhuc nulla in re vanum esse deprehenderis.</p>
</div3>
<div3 id='FrRS.01.18.16' n='16' type='section'>
<head>XV. EXEMPLVM RESPONSIONIS CHRISTIANISS. GALLIA RVM REGIS, AD ORATIONEM, QVA CAESAR IN EVM ROMAE INVECTVS EST, LATINITATE DONATVM, IN GRATIAM EORVM QVI GALLICE NON NOVERVNT.</head>
<p>MAxime vellem, Beatissime Pater, amplissimi Cardinales, et diuersarum gentium clarissimi Legati, tum praesenti mihi adesse contigisset, quum istic Carolus
<pb id='s422' n='422'/>
Caelar, quae illi sint rationes et causae mecum, longa oratione vobis exposuit. Commodius enim ad singula capita respondissem, neque suspensa, vt nunc, alterius tantum actione percepta, iudicia vestra tenerentur. Sed quoniam id mihi per absentiam non licuit, existimaui mihi esse scripto satisfaciendum, ad ea duntaxat, in quibus honos meus agitur, et veritas inuoluitur ac tegitur: quo vos ipsa re vobis ante oculos proposita, facilius in quo totum contineatur negotium, intelligatis. Quanquam idipsum quoque, quam mihi sit futurum difficile, non ambigo: quod nec Caesar Legatis apud se meis, illius suae orationis exemplum tradere, nec Legatus eius, quae de scripto recitauit, eorum describendorum copiam facere voluerit. Itaque ad ea tantum respondebo, quae vel ipse memoriae vtcunque commendaui, vel meorum ad me literis sunt perscripta. Sed me in his difficultatibus tuae (Beatissime Pater) aequitatis rectissimique iudicii persuasio, et quam de illo vestro amplissimo consessu opinionem concepi, plane recreant ac reficiunt: magna vt me spes teneat fore, vt nudae veritatis causa, etsi propter has difficultates iniquo in primis loco constituta, tamen aditum ad omnium et singulorum animos omnium affectuum vacuos inueniat. Ac ne diutius expectatione vos teneam, sane Caesar dum quae a se faciunt, amplificare oratione, contra quae a nobis aut subterfugere reticendo, aut obscurare dicendo voluit; mihi eius quam texendam susecpit historiae dimidiam tantum partem attigisse visus est; atque ex tota causa id, quod sibi commodum esse iudicauit, elegisse. Ac primo quidem, dum ab eo exorditur loco, quod cum ego primum ad regni haereditatem sum vocatus, illustrissimum virum Anaxonensem <note>Intelligit Henricum Nassouiae Comitem, quem vna cum Michaele Croiiaco ad Franciscum misit ad foedus concludendum Fugger <hi rend='italic'>Spec. Hon. lib. VI. c. XVII. p. 1315.</hi></note> Comitem ad me miserit, retinendae confirmandaeque inter nos amicitiae gratia: simul meminisse debuit, se a nobis reiectum eo tempore fuisse, quo potissimum haec amicitiae inter nos conciliatio, magno ei futura erat (vti certe fuit) praesidio, vt scilicet) quod maxime omnium rerum cupiebat) e manibus se subduceret Margaritae amitae suae, et ab aui sui Maximiliani (qui tumm eius tutelam inuiti et ingratis administrabat) potestate atque Imperio ereptum assereret. Atque dum adiicit (id quod ego etiam tum ex literis mei apud eum Oratoris intellexeram) se acceptis de victoria mea, deque Insubrium receptione nuntiis, non minorem cepisse animo voluptatem, atque ex alia quacunque re fuisset accepturus: cur me sperare non debuit, si par illi suscessus contigisset, aeque in se beneuolo futurum animo? qui quam illi eius rei memoria obstrictum esse me sentirem, nunquam prae me dissimulanter tuli. Magis autem miror subiecisse illum, se quum ab auo suo Maximiliano vrgeretur, vt dum ego Insubrico bello implicitus eram, aliunde mihi bellum inferret, morem ei tamen in gratiam meam non gessisse: quasi vero nesciat, obligatum se iurisiurandi atque existimationis periculo, ne id aggrederentur, fuisse: vt taceam quod eodem ipso illo tempore, ego egregiam illi, et ex animo nauabam operam: neque mihi prius esse conquiescendum putaui; quam ille Hispanias omnes (quae non adeo lubentes illum Regem accipiebant) dicto sibi audientes habuerit. Nec cuiusquam ego praeterquam ipsius vnius stare velim testimonio, quid tum ego, quid Legatus a me ita iussus, ex ipsius commodo vtilitateque susceperit atque perfecerit: fauorque meus et coniunctionis nostrae authoritas, quantum ipsius rebus opis atque incrementi attulerit. Addit subinde pacti sibi cum altera filiarum mearum matrimonii mentionem. Ego vero persancte me asseuero, cum ad me de obitu earum allatum est, non maiorem ex patrio sensu dolorem cepisse, quam quod ereptam mihi hanc videbam arctioris cum illo amicitiae conciliationem. At cum subdit, eo tempore quo ego et ille ad Imperii dignitatem vna vterque aspiraremus, subortam
<pb id='s423' n='423'/>
primum inter nos fuisse quandam veluti zelotypiam et simultates subinde natas: quanquam ego tamen eius apud me Legato saepenumero professus eram, me perinde hanc bonorum petitionem existimare, atque si easdem vterque nuptias ambiremus: me adeo (vtcunque res casura esset) in eadem velle cum ipso amicitia integra inuiolataque permanere. Ego proculdubio iis me verbis apud eius Oratorem vsum esse non negabo: neque tum certe orationi meae voluntas non consentiebat. Quod vero queritur, vbi Caesar fuit renuntiatus, me obsides ab se flagitasse, non contentum ad amicitiae nostrae firmamentum superioribus foederum vinculis: adhaec nouam sibi matrimonii mentionem cum Renata meae vxoris sorores iniecisse. Agnosco equidem omnes a me initas esse rationes, vt haec nobis amicitia sancta esse posset atque sempiterna. Atque adeo, si cum filiarum mearum natu maiore mihi fato erepta, altera tam tenera aetate esset, vt nuptiarum expectatio diuturnior esset futura: ego nihil mihi humanarum rerum peius agendum esse iudicaui, quam de renouanda (nam ea res nova <note>Tractatus enim de ineundo cum Renata, Ludouici XII. altera filia, matrimonio, iam conclusi Nouioduni die XXIV. Martii 1514. et continentur in Recueil des Traittes de Paix <hi rend='italic'>Tom. II. p. 47.</hi> Sed noui Tractatus d. XVI. Augusti 1516. fuerunt signati, quibus, relicta Renata, matrimonium cum Ludouica, Francisci I. et Claudii filia, tum temporis vnica, seu natu maiore, fuit conclusum, vti Tractatus Pacis reperiuntur in Recueil des Traittes de Paix <hi rend='italic'>Tom. II. p. 69.</hi></note> non erat) cum Renata matrimonii mentione: perspicuum eo ipso facere Carolo volui, me quacunque fieri posset ratione, retinendae eius amicitiae studiosissimum fuisse. Nec alio spectauit, quam hic ipse obiectat, obsidum efflagitatio. Etenim quod annua centena solatorum nummûm aureorum millia, <note>Ita enim dicto foedere Nouiodunensi pactum, vt Carolus Neapolitanum regnum dotis loco, ob matrimonium cum Ludouica possideret, ita tamen, vt vsque ad matrimonii consummationem, centum millia aureorum nummum, quotannis Gallo penderet, Recueil des Traittes de Paix <hi rend='italic'>Tom. III. pag. 72.</hi> Idem indicat Iouius <hi rend='italic'>Hist. lib. XVIII. p. 902.</hi> pactum, vt centum millia aureorum nummum quotannis Gallo penderet, vt eo tributi nomine aliquod Gallis Neapolitano regno ius esse videretur.</note> quae mihi Neapolitani regni ergo ex foedere pactus erat, diu soluere differebat: ego ne concidente fide ob dilatam multorum annorum pensionem, amicitiae quicquam decederet, obsides aut potius praedes esse mihi flagitandos duxi. Quos vtique petiturus non eram, si ad constitutam diem mihi Carolus nomen dissoluisset. Cuius procrastinatio tametsi paulo mihi diuturnior visa est, non adeo tamen ex ea commotus sum, vt (quod ipse quiritatur ego vel in Germania quenquam aduersus eum per Legatum meum solicitauerim, vel Robertum Marchianum vlla ratione in eum concitauerim. Mandaueram equidem Legato meo, vt sacri Romani Imperii ordines, quibuscum me tum peruetus amicitia, tum prindpatus Mediolani ratio, sociarat, per occasionem mihi salutaret, meque ostenderet non ignarum esse, quaenam mea esse deberet et cum illis societas, et erga illud ipsum sacrosanctum Romanum Imperium obseruantia. Et Legatus quidem ille meus in comitatu etiamnum agens meo, sanctissime deierat, se praeterea nihil quicquam in Germania molitum esse. Quod si secus fecisse conuincatur, proculdubio nec volente, nec sciente me, nec impune laturus id fecerit. In Robertum autem ego Caroli Oratori etiam auxilium, si rogarer, ex foedere me laturum obtuli: et militem quem Robertus in regno meo insciente me conscripserat, statim vbi ad aures meas permanauit, grauissimis edictis reuocaui: nec id sine magno Roberti incommodo, qui praeter spem ab eo milite nudatus, haud ignobiles arces non ita multo post vi ac deditione captas amisit. Nauarrorum autem Regi Henrico, quod tulerim suppetias, mihi hoc criminosum esse minime potest. Etenim iis foederibus quae Carolo mecum intercedebant, accurate hoc exceptum erat; nisi certo praefinito
<pb id='s424' n='424'/>
tempore, cum Henrico illi conueniret, ego quas alio ex foedere Henrico debebam suppetias, rogatus ferre possem: idque etiam fide in Carolum integra, et inuiolatis quae inter nos icta essent foederibus. <note>Intelligit sine dubio pactum Parisiense d. vltimo Martii 1514. conclusum, quod reperitur in Recueil <hi rend='italic'>Tom. II. p. 53.</hi></note> Itaque suppetias Henrico tuli, sed Carolo praemonito: atque ita tuli, magis vt mihi verendum sit, ne Henrici conquestio, quod serius, quam Caroli accusatio, quod tulerim, improbitatis sit maculam allatura. Quibus ex rebus, Beatissime Pater, vosque amplissimi Cardinales, et clarissimi Legati, satis (mea quidem sententia) intelligitis, nullius nos culpae ex hoc priore bello affines dici aut haberi posse. De foedere autem Madriliensi <note><hi rend='italic'>Madriliense foedus.</hi></note><note>Intelligit Foedus Madritense in arce Madritense die XIV. Ianuarii 1526. pacta Francisci liberatione, conclusum, dum ipsum Madritum dicatur Mantua Carpetanorum. Sic etiam Hist. Captiu. Francisci, <hi rend='italic'>lib. III. §. II. absoluta igitur pacis pactio Mantuae Carpetanorum decimo quarto Ianuarii anno millesimo quingentesimo vigesimo sexto inter Carolum V. et Francisc. Valesium Franciae Regem perpetuae quidem gratia concordiae, sed ipsa male adeo fida, vt potius causa quemadmodum vlieriora testabuntur, caedium et deuastationis,</hi> Vid. etiam Franc. Belcarius. <hi rend='italic'>lib. XVIII. p. 569.</hi> Guicciardinus <hi rend='italic'>lib. XVI. pag. 586.</hi> eam vocat Madrilii, arcem et Martinus Bellaius <hi rend='italic'>lib. III. p. 85.</hi></note> (quod vocant) apud Mantuam Carpetanorum icto, iam toties ac tam abunde a nobis dictum est, vt hic quicquam repetere superuacaneum esse mihi videatur. Tantum hoc constanter affirmabo, virum bello captum (id quod apud omnes constat.) si posteaquam de redemptione pepigit, adhibita custodia obseruatur, liberandae fidei, cum habita ei non fuerit, reum non esse: ego vero non modo toto itinere, ex quo id foedus ictum fuit, sed etiam ad Fontem rapidum, quo primum ex loco sum dimissus, etiam maiore quam dum essem Mantuae, praesidio ac diligentia obseruabar, adeo vt obstrictam illis fidem habuisse, qui diligentiae suae potius quam fidei meae confidebant, nullo iure condemnari possim: imo libera fide atque sine vlla obligatione me ad meos receperim. Quare quod addit Caesar, fuisse sibi antequam ego dimitterer iudicatum, ex me plerosque andiuisse, non seruatum iri eius pacis et foederis conditiones: equidem id me dixisse non dissimulabo. Videbam enim eiusmodi esse conditiones, quas seruare, neque si poteram debuissem, neque vt vellem, potuissem. At foederis Italici societas, <note>Intelligit foedus Clementinum inter Clementem et quosdam Italia Status atque Franciscum I. contra Carolum V. die XXII. Maii 1516. initum, quod reperitur in Recueil des Traittes de Paix <hi rend='italic'>Tom. II. p. 124.</hi></note> a qua sibi Caesar, vt liberos mihi meos restitueret, denuntiatum fuisse inquit, eo contracta fuerat, vt per eam ipse ad aequiores adduceretur conditiones, et pro redemptione mea contentus pecunia esse vellet. <note>De hac Sleidanus lib. VI. p. 158. <hi rend='italic'>Galliae rex, vbi de capta Roma cognouit, inito foedere cum Angliae rege, vaelidum mittit in Italiam exercitum, Lautrecho Aquitano duce, vt pontificem liberaret. Is cum in Insubriam venisset, adiutus a Venetis, Alexandriam, deinde Papiam partim compositione, partim vi capit, et furente milite propter captum ibi regem, post ingentem oppidanorum stragem diripit.</hi> Latius vero hanc expeditionem descripserunt Guicciardinus <hi rend='italic'>lib. XIX. p. 694. 695.</hi> Mart. Bellaius <hi rend='italic'>lib. III. p. 101.</hi> Varillas <hi rend='italic'>lib. VI. p. 135. sqq.</hi></note></p>
<p>Lautrecanam vero expeditionem, sicut omni asseneratione confirmo, ad liberandum captiuitate Pontificem initio susceptam fuisse, ad quod maiorum meorum exempla me inuitabant: ita fateor me liberato eo, et Caesare ita pertinaciter omnes recusante conditiones, omnis vt spes pacis iam sublata esset: opportunitatem hanc ex adornati iam exercitus occasione amplexum fuisse. In quo bello si (quod obiectat Caesar) occubuit Lautrecus Dux strenuus, imo (quod dissimulare nequeam) bona pars exercitus foede periit; tamen negare non poterit, quin si Deo Optimo Maximo visum fuisset, ita meum exercitum a pestilenti clade,
<pb id='s425' n='425'/>
sicut ab hostium vi adhuc fecerat, defendere: alio atque inclinauerit, rem omnino <note><hi rend='italic'>Samarobrinensis conventus.</hi></note> inclinaturam fuisse. Porro Samarobrinensis conuentus indictus cum fuiset, <note>Vide supra p. 411.</note> ad ea mitiganda quae in Madriliensi pactione iniqua nimis, neque tolerabilia videbantur, non modo non remissum aliquantum et relaxatum est, sed iniquis conditionibus iniquiores etiam sunt adiectae: quas ego tamen accipere sum coactus, quod me taederet indignae ac diuturnae liberorum captiuitatis, quorum calamitas ex dulcissima commendatione naturae, mea mihi calamitas esse videbatur.</p>
<p>Quae cum ita sint, nunquam vel in maximis rei gerendae opportunitatibus, vt a pactione discederem, aut in eam quicquam offenderem, adductus sum: imo vero quo tempore Turcarum exercitus bellum in Austriam circumtulit (ad cuius me rei mentionem Caesar reuocat) ego Balansono, qui ab eo missus catafractos <note><hi rend='italic'>Balansonus.</hi></note> equites, et pecuniarium a me flagitabat subsidium, quanquam de pecuniis quidem non assensi, quod nummularius non sim, a quo pecunias flagitare Caesar debeat: cui tum satis esse oportuit, quod vicies centena millia nummûm aureorum a me recens accepisset: tamen obtuli liberaliter, quod maiores mei (quibus nihil vnquam est praescriptum, vbi de ipsorum aduersus hostem religionis ageretur officio) praestare sunt soliti, id me perlubentem esse Christianae reipublicae praestaturum: vt copias scilicet meas omnes (etsi multae mihi tum proponebantur a bello quiescendi occasiones) tamen ipse praesens, vel ad tuendam Italiam, cui tum etiam Turca imminebat, vel alio quocunque rei postularet necessitas, educerem: ita tamen vt Caesari nihilominus Principem ea in expeditione locum non grauarer ex officio cedere: ac ne suspectae cuiquam essent vires meae, potiorem exercitus mei numerum ex milite Germanico conscribere. Quo vocatus si fuissem, eo proculdubio descensurus eram apparatu, bonam vt partem eo ex bello accepturus fuerim vel gloriae vel periculi. Iam quod attinet ad Bononiense foedus, atque caedem <note><hi rend='italic'>Marauillia.</hi></note> Marauilliae, mei apud Franciscum Sfortiam Legati; non video quare horum mentionem Caesar hoc loco facere voluerit. Nam Bononiense quidem foedus, quem ad finem ictum fuerit, plane omnes recordamini. At Marauilliae caedes, etiam vt ille quicquam aliter molitus sit, atque illum decuerit, (id quod minime mihi persuadeo, certe nullum a me huiusmodi habuisse mandatum scio) tam indigna tamen fuit, tam sceleris et nefandi flagitii plena, vt antea nunquam existimauerim Sfortiae factum istud a Caesare probatum iri: qui quo amplius habet atque latius patens Imperium, eo plurium Legatorum opera, atque apud plures vt indigeat necesse est: quanquam (vt verum ingenue fatear) vbi me intellexi de tam immani scelere apud ipsum Caesarem, affinem et foederatum meum, Sfortiae vero dominum, a quo tam atrocem acceperam iniuriam, frustra querimoniam detulisse, commotus sum sane: neque dissimulabo, nihil quicquam vnquam mihi accidisse tam improuisum ac inopinatum, quam hoc turpissimum Sfortiae facinus, laudatorem Caesarem habuisse. Quod subinde Caesar obiectare ausus est, a me praeter Samarobrinense foedus, quaedam aduersus se in Germania esse constituta atque inita consilia; maximeque bellum Wirtenbergicum meo aere fuisse gestum: profiteor hoc ego iterum, atque agnosco, me in Germaniam saepenumero Legatos misisse: nam et ego et maiores mei, coniunctas femper habere voluirhus cum Germanis Principibus et ciuitatibus rationes: nostra etiam memoria visum est, quamuis inter se nonnunquam Caesares et Galliarum Reges bello contenderent, Germanicae tamen et Galiicae nationum amicitiam et societatem non ideo fuisse dissolutam. Tum a me pecunias esse Wirtembergae Duci numeratas, nunquam ire inficias volui: ex quo a Duce Montis Pellicardi oppidum emeram, quod is tamen anno vertente (vt inter nos conuenerat) refusa pecunia redemit atque recepit, me non perlubente profecto, <note><hi rend='italic'>Montheliard.</hi></note> qui oppidum illud quam pecuniam mihi maluissem. In quos autem vsus ille pecuniam
<pb id='s426' n='426'/>
esset conuersurus, nunquam ad me pertinere vt sciscitarer, arbitratus sum. At hoc magis miror, non fuisse hoc loco a Caesare praetermissum, (de quo ego quam honeste queri possit, non video) aliquot videlicet eius ex ditione bello a meis captos homines, diutius fuisse in triremibus asseruatos: simul enim meminisse illum oportuit, quam indigne meos triremium suarum ad dixisset remigiis, praeter aequum et honestum, ac per summam iniuriam a liberorum meorum obsidum famulatu comitatuque vi abstractos simul suos quum fateatur ipse Caesar statim meis a se missis per me quoque fuisse liberatos, ignorare non potuit, a se ipso moram fuisse, quominus ipse suos quoque maturius ex me reciperet. Quod adiicit, quosdam in se Principes Italiae viros, a me fuisse per Dinteuillanum <note>Hunc Guil. Bellaius <hi rend='italic'>lib. V. p. 173.</hi> Velium vocat.</note> solicitatos: ego id mihi certe non facile persuaserim: etenim neque vllum a me Dinteuillanus mandatum ea de re acceperat, neque vllum mihi cum Caesare bellum id temporis intercedebat. Quod si mihi aliquot insignes ex Italica nobilitate viri mereant, haud video quemadmodum Caesar initorum in se consiliorum aut violatorum foederum insimulare me hoc obtentu possit. Qui si voluerit, dum tam creber est in commemoranda libertate Italiae per se restituta, hoc interim Italicae nobilitati iugum imponere, vt ab eo cum recesserint, nulli hominum dare nomen audeant; hoc certe fuerit libertatem eorum simulatione propugnationis expugnare, ac re ipsa seruitutem ementito nomine libertatis imponere. Atque vt iam ad <note><hi rend='italic'>Mediolani Ducatus.</hi></note> Mediolani Principatum veniamus, saepe mihi Caesar per legatos ad me suos significauerat, nisi fidem ipse Francisco Sfortiae iam obstrictam habuisset, eum se Principatum mihi omnino traditurum fuisse. Itaque mortuo Francisco, sublataque ea excusationis causa, quum venisse tempus viderem, deesse mihi ea in occasione nolui, misi qui eum principatum mihi a Caesare repeterent: significauit ille sese vni ex filiis aequiore animo traditurum. Aureliorum Ducem nominaui, in quem vt ego potius quam in aliorum quemuis hunc transferri principatum cuperem multae me et magnae rationes inuitabant: quas quoniam ego non ad regni mei pacificationem tantummodo, sed ad totius etiam Christianae reipublicae pacem, otium et quietem pertinere maxime arbitrabar, Caesari commemorandas et explicandas curaui, etiam atque etiam rogans et obsecrans, vt quae sua esset ea de re mens et cogitatio, mihi aperte atque ingenue indicare vellet: quemadmodum et ego mea omnia consilia candidissime, citraque omnem dissimulationem eius Oratori exposueram. Tandem post multas vltro citroque nuntiorum et literarum missitationes, Orator eius acceptis (vt aiebat) ea de re mandatis, mihi asseueravit, postulatis esse meis assensum: tantum vt principatus eius vsufructu cederem, quem deberi mihi contendebam. Nolui hanc vnam vsusfructus controuersiam retinendae inter nos amicitiae moram vllam afferre. Cessi, renuntiaui, Caesarem de animo ac sensu meo certiorem feci: plane vt iam nihil videam, quod pacem inter nos atque amicitiam impedire possit, modo quae Legatus eius est pollicitus, ea duntaxat praestare Caesar, et caueri sibi aequis tantum et honestis conditionibus velit: quemadmodum ipse quidem eo tempore, quo haec inter nos tractabantur, se facturum affirmabat: quippe qui fateretur, si alias proponeret conditiones, satis signi se daturum, nolle omnino vt inter nos conueniat. Igitur dici non potest, per me stare, quo minus pax inter nos fiat, quum in easdem ipsas conditiones, quae mihi sunt ab eius Legato propositae, descenderim: a quibus ipse si discesserit, omnis in eum neglectae pacis culpa, nulla in me residebit. Ego enim retinendae pacis tam sum et fui studiosus, vt etiam superiori tempore, quo nec mihi Caesar nec liberis meis Mediolani principatum restituit, nihil aduersus eum molitussim, imo quo tempore Turcicus exercitus in Austriam mouit, non modo a bello quieui, sed copias etiam meas (vt nunc dicebam) obtuli. Et cum Caesar
<pb id='s427' n='427'/>
expeditionem adornaret in Africam, ego, vt ipse voluit, cum omnibuspacem colui; et quod facere tum poteram, minore quam nunc obtinente Italiam Caesare, impendio meo, et periculo, a repetendis et recuperandis meis abstinui: qua in re tuam in primis conscientiam, Paule Pontifex Maxime, implorare mihi libet. In caeteris vero omnibus, quae ad Christianae reipublicae quietem et commoda, pertinent, nulli concedere velim Christianorum Principum, vt ea maiore quam ego, prosequatur affectu ac studio: cuius mei instituti esse possunt indicia solida satis et <note><hi rend='italic'>Gallorum mores.</hi></note> expressa, Gallorum meorum mores ac disciplina. Quamobrem Beatissime Pater, vosque amplissimi Cardinales, et clarissimi Legati, ea omnibus nota patientia, qua mihi factas iniurias hucusque tuli, haereditaria mea, et meorum filiorum bona tot iam annos me ferente per alios occupata; interdictum, nequid mei quod in re aut possessione Caesaris esset, attingerent; copiarum mearum a Vercellis de medio quasi iam desponsae ac destinatae victoriae cursu reuocatio, et statiuis in castris nequid tumultus excitaretur collocatio; constituendae pacis amplissima et libera facultas Cardinali Lotharingio permissa; vsusfructus de quo memini cessio, satis declarant, pacene an bello recuperare nostra maluerim. Neque vero sanctitati tuae mirum hoc loco videri debet, si quod sentio liberius profiteor. Nam si occupator alieni quiritari audet interim ac dolere; ego quid facere debeam, qui tam ampla patrimonia videam mihi ac liberis meis per iniuriam auferri, et nostra <note><hi rend='italic'>Sabaudiensis Controuersia.</hi></note> cum ignominia retineri? Quod vero ad Sabaudiae Ducem pertinet, non video qua ille se tueri aut defendere ratione possit, apud quem toties expostulatum sit, a quo toties flagitatum, vt decidere iudicio mecum vellet, de iis rebus, et quas a maioribus suis nullo iure occupatas, meo damno possidebat, et quas haereditario iure pertinere ad foelicis memoriae matrem meam ambigere non poterat. Quae ipsa quidem mater mea dum viueret, saepe ad eum certos viros repetitum sua quum miserit cum mandatis (vt sororem decebat) humanissimis: ego quoque ab ipsius morte viros meae causae peritissimos, quique vel disceptatoribus iis, qui sunt illi a consilio, eandem in iudicium deducerent legauerim, neque quicquam in legationibus tamdiu profecerimus; necessario mihi veniendum ad arma fuit. Qua in re vero nihil a me peccatum est in ea foedera, quae cum Caesare mihi intercedunt: quibus etsi prohibeor, vt ne cum vllo Italiae Principe aduersus illum consilia communicem: non video qua ratione bellum istud Allobrogicum ad se spectare Caesar arbitretur, vel ad eam causam vllo modo pertinere: quum interim exercitus meus (vti nunc dicebam) nihil earum rerum. prorsus attigerit, quas intellectum sit ab eo quo iure quaue iniuria possideri: atque vt ne id faceret, diligenter omnibus a me fuerit interdictum. Neque enim si foedere Samarobrinensi Sabaudiae Ducis mentio inter Caesaris foederatos iniecta est, continuo tamen earum rerum quas is ad me pertinentes occuparet, ius in eum esse translatum intelligo: quum nec eo in foedere nomen eius, vt nobiscum transigentis, ascriptum sit: nec vox de rebus meis quae ab illo tenebantur, vlla eo in conuentu emissa. Itaque foederis eius tabulae, me cessisse iure meo, nulla coarguere ratione possunt. Atqui ego et antea speraui semper, et nunc etiam spero fore, vt Carolus pro necessitudine assinitateque nostra, meam potius iure ac legibus nitentem, quam iniquam Sabaudiensis causam, sibi esse suscipiendam ducat. Quanquam hoc ego tamen video (id quod satis mirari non possum) caeterorum factum, qui et ipsi armis in Sabaudiensis bona inuaserint, a Caesare non reprehendi: duntaxat reprehendi meum, qui cum illo sim maximis vinculis et propinquitatis et necessitudinis coniunctus: neque vendicare quicquam in quo perspicuum ius, et clarius ipsa luce non habeam, voluerim: neque nisi rite repetitis rebus arma ceperim. Atque adeo, Beatissime Pater, paratus sum Sanctitati tuae, si hoc ita libuerit, rationes omnes meas ex tabulis authenticis comprobare: vt quaecunque dixerim, nihil omnino discrepare a vero intelligas. Quod si ille animum in
<pb id='s428' n='428'/>
duxerit, mea reddere: vicissim ego, si quid mei praeterea occuparunt, non gravabor illi restituere. Iam quod Caesar inquit, si de pacis inter nos retinendae conditionibus conuenire non possit, e re atque commodo fore Christianae reipublieae, nostras vt controuersias singulari certamine dirimamus: <note>De Francisei prouocatione ad duellum plenius egi in <hi rend='italic'>Synt. Hist. Germ. diss. XXXII. §. XXX.</hi></note> ego quum hactenus (si quis vitae meae splendori notam vllam allinere tentauerit) abunde mihi satisfecisse videar: et quum haec duelli a Caesare commemoratio, voluntatis tantum declaratio, non etiam prouocatio esse videatur, aut decoris atque honestatis nostrae oppugnatio; ego (inquam) breuiores esse nostros enses, quam vt tanto interuallo disiuncti congrediamur, existimo. Quod si nos propius occasio aliqua stiterit (id quod mihi credibile est futurum, si res ad arma redierit) atque si tum Caesar eandem retineat, quam nunc se habere oftendit, decertandi mecum voluntatem: meque tum ipse ad certamen prouocare velit: non recuso, quin si existimationis meae defensioni defuero, probi me atque graues viri inter profligatae famsae homines repudient. id quod mihi tamen acerbius multo futurum esset, quam cum illo singulariter armis decertare, formidolosius. Quod subinde declarauit, neque a se quicquam accusandi, aut sugillandi mei causa dictum, neque dicta sua velle a quoquam ita accipi, quasi spe pacis omni sublata, iam classicum veluti cecinerit: ego vero non minimam ex ea re voluptatem me cepisse profiteor. Haec sunt porro Beatissime Pater, amplissimi Cardinales, et clarissimi Legati, quae apud vos commemorare volui, non accusatorie id quidem, aut laedendi cuiuspiam animo, sed pugnandi mei causa: vt omnes intelligant quam ego in publicae pacis studia et commoda reipublicae propensa sim voluntate: perspiciantque omnes ad arma cum Caesare deueniendi culpam, sicut a me adhuc abfuisse, ita semper abfuturam: id quod omnes sine vlla dubitatione iudicaturos spero, et confido, quicunque secum accurate reputauerint: ad quas ego me continendae pacis studio demiserim conditiones.</p>
</div3>
<div3 id='FrRS.01.18.17' n='17' type='section'>
<head>XVI. ORATIO DE SENTENTIA CHRISTIANISSIMI REGIS, SCRIPTA AD SERENISSIMOS, REVERENDISSIMOS, ILLVSTRISSIMOS, EXCELLENTISSIMOS, MAGNIFICOS, SPECTABILES VIROS, VNIVERSOSQVE SACRI IMPERII ORDINES SPIRAE CONVENTVM AGENTES, ANNO M D XLIII. IOHANNES CARDINALIS BELLAIVS EPISCOP. PARISIENSIS, FRANCISCVS OLIVARIVS IN SENATV PARISIENSI PRAESIDENS, ET AFRICANVS MALLEIVS BALLIVVS DIVIONENSIS, LEGATI REGIS CHRISTIANISSIMI, SERENISSIMIS, REVERENDISSIMIS, ILLVSTRISSIMIS EXCELLENTISSIMIS, MAGNIFICIS, SPECTABILIBVS VIRIS, VNIVERSISQVE SACRI IMPERII ORDINIBVS SPIPAE CONVENTVM AGENTIBVS S.</head>
<p><hi rend='italic'>VTtinam, Ampisimi ordines, non tam valuisset quorundam in isto Germaniae longe frequentissimo conuentu authoritas, vt quae a Rege et nomine et reipsa Christianissimo ad vos mandata de summa Republica habebamus, ea perferre inaudita vt quadam, et more inter homines maxime barbaros, nedum Christianos, nunquam</hi>
<pb id='s429' n='429'/>
<hi rend='italic'>antea recepto prohibiti essemus. Nisi enim vestram aliquorum humanitatem illorum acerbitas, vestram modestiam eorum impotentia superauisset: eratis profecto ea de iis malis, quae hoc tempore vniuersum terrarum orbem complectuntur, paruo temporis momento de vobis audituri, quae neque pronunciata a nobis esse, neque a vobis suo tempore intellecta, erit aliquando (nisi nos Dei bonitas respexerit) non vobis modo ipsis, quibus natura non eandem concessit aetatis et animorum aeternitatem, non vestris liberis ac nepotibus, sed nostris quoque, sed omni Christianorum posteritati maxime dolendum. Nos certe quos cum Reipublicae charitas, tum Regis obseruantia, communis huius vitae rationem habere prohibuerat, effeceratque, vt omni posthabito periculo per infestos hostium gladios, atque insidias ad vestros vsque fines, ipsumque prope conspectum perrumperemus, vestra freti aequitate videlicet, vestraque veteri illa cum germanitate, tum libertate: quid nunc ab amicis et foederatis exclusi, quid nostra omni de vobis spe deiecti moliamur, quid capiamus consilii, non satis perspicimus: praesertim quum et insperato nos id malum perculerit (quis enim hoc aut sperare vnquam potuit, aut vlla ratione prouidere?) et explorandae in tam acerbo nuntio Regiae voluntatis facultatem hinc temporis angustia nobis ademerit, inde hostium iniuria per summum nefas eripuerit, qui et vias circunquaque omneis obsident, et nos ipsos his moenibus quibus continemur, pedem efferre non sinunt. Quid, quod ipse caduceator et sanctus et pacificus, qui Regis nomine literas cum Caesari tum vobis ipsis redditum iuerat, quibus literis aditus nobis ad vestrum conspectum quaereretur, ab iis qui, vestrae libertatis sese studiosos praedicant, sic est acceptus, quasi patriam vestram non recreatum, sed inflammatum venisset? Quasi vero non satis esset, tot itineris pericula vestra inprimis causa, hoc est vestrae quietis, vestraeque salutis curandae gratia, eum adiisse, nisi post blandas supplicesque appellationes, vix tandem cum incredibili minarum acerbitate, cum crebra carnificis ac supplicii ostentatione, denique cum atrocissimo responso, tremens ac prope ex animis dimitteretur. Ne tamen hac rerum difficultate animum despondisse videremur, causamque vel priuatam Regis ipsius, quae nobis apud vos credita fuerat, prodidisse; vel vetram etiam, quam praecipue tractaturi eramus, deseruisse: nobis omnia animo lustrantibus illud tandem venit in mentem, quod viros olim sapientissimos fecisse legimus, quum e ciuitate, de qua erant optime meriti, eiicerentur: vt quae suis ciuibus de Republica propter inimicorum impotentiam eoram exponere prohiberentur, ea ad ipsos quoquo modo peruenire curarent. Ita quae vobis coram exposituri eramus, eo consilio vt inde ad ampliora quaedam (si res ita tulisset) aditus patefieret: ea dedimus operam vt verbis iisdem, quibus concepta a nobis fuerant, ad vos, si fieri vllo modo posset, perferrentur. Tametsi non nesciremus, vel rerum ipsarum argumenta, vel res ac sententias ipsas nouis quibusdam et paulo breuioribus commentariis facilius nos complecti potuisse. Verum ab ea nos cogitatione illud auertit, quod ne hac quidem parte voluimus aduer sariorum patere insidiis: quo verbo quid significemus, diuinare perfacile potestis, qui istorum morum et ingenia iam estis pridem maximis vestris incommodis experti. Nudam igitur ipsam orationem atque simplicem, qualem de Regis Christianissimi mente desumptam adferebamus, visum est ad vos mittere: tantumque in ea mittendae interponere temporis, quantum sibi ad eam describendam librarius minime piger depoposcisset. Sic enim denique aduersariis omnem caelumniandi viam praeclusisse videbimun: qui si iactauerint, confictam eam derepente fuisse, et ad nostras rationes accommodatam; facile cum summis nostri temporis angustiis, tum grauissimis amplissimorum virorum testimoniis refelli poterunt. Ad huius autem sensum orationis (si quidem oratio appellanda est, simplex et minime fucata rerum expositio) si illam ingeniorum aciem quae in plerisque vestrum summa elucescit, acriter intenderitis, facile et earum calamitatum, quae Rempublicam hodie vexant imago sese vobis subiecerit; et Regis Christianissimi ad eas depellendas egregia quaedam et prope diuina voluntas apparuerit. Quam ipsam quandoquidem vt ex animi ipsius sententia vobis coram exponamus, nulla possumus ratione impetrare: officii nostri</hi>
<pb id='s430' n='430'/>
<hi rend='italic'>esse duximus, cum in ipsum Regem, tum in vniuersam Rempublicam testatum hic vobis quocunque licuit modo relinquere, nihil eum quod vel ad vestram salutem pertineret, vel ad communem Christiani nominis quietem, praetermittere voluisse. Deum Optimum Maximum quaesumus, Amplissimi ordines, vt vestris animis ea consilia, eas cogitationes inspiret, sic vniuersae Reipublicae salutares, vt ea incolumi et honestissima (quod hoc rerum statu minime nobis sperandum est) quam diutissime frui vtrique possimus. Nantii, III. Non. Martii. M D XLIII.</hi></p>
</div3>
<div3 id='FrRS.01.18.18' n='18' type='section'>
<head>XVI. LEGATORVM CHRISTIANISS. REGIS ORATIO SCRIPTA AD SERENISSIMOS, REVERENDISSIMOS, ILLVSTRISSIMOS, EXCELLENTISSIMOS, MAGNIFICOS, SPECTABILES VIROS, VNIVERSOSQVE SACRI IMPERII ORDINES SPIRAE CONVENTVM AGENTES.</head>
<p>PEr incommode nobis accidit, Serenissimi, Reuerendissimi, Illustrissimi, Magnifici, Spectabiles viri, quod quum a Francorum Rege missi essemus, de rebus maximis, et vobis Reique publicae Christianae pernecessariis apud vos verba facturi; acerbissimos de eius et erga Rempublicam et erga vos ipsos fide rumores de quibus adhue in itinere positi inaudieramus, postquam huc frequentes conuenistis, plus apud quosdam valere intelleximus; quam adhuc opinione percepissemus. Quod vulnus in eius causae, quam tractaturi sumus, viscera receptum, dici non potest, quantam attulerit nostris animis perturbationem. Nam quum permultae res sunt, quae omnem Legatorum gratiam facile conuellant, haec vere est potissima, quum pro eo dicendum est, qui de sua existimatione grauiter apud auditores laboret. Quare ab ipso statim exordio venia a vobis petenda est, Viri humanissimi, quod de nostra oratione, hoc est de iis rebus, ad quarum narrationem nos de Regis Christianiss. voluntate comparaueramus, partem aliquam resecantes, ea substituere cogamur, quae propria sunt criminum excusationi: illam autem quae supersit, sed propius Reipublicae rationes attingat, in ipsum orationis calcem reseruemus. Vtrumque enim nobis imponere videtur, hinc amici vobis ante omnia reconciliandi ratio, inde vestrarum occupationum, quibus tales Legatos non inseruire turpe sit, magnitudo. Neque vero id a vobis quoque est, Viri optimi, mediocriter petendum, vt quoniam nos, ita vt diximus, a nostro et meditato orationis cursu subito depulsi, diuerso argumento ad aliud quoddam, et prope extemporaneum dicendi genus necessario delapsi sumus; vos si quid minus aut cultum ingenio, aut industria elaboratum huc attulerimus, eo libentius ignoscatis, quod vt summa quadam dicendi facultate praediti essemus, qui intra mediocritaris laudem consistimus, tamen in eas temporis angustias sumus coniecti, quae vel optimo cuique oratori sint pertimescendae. Id si a vobis pro vestra humanitate, germanoque isto animorum candore impetrauerimus, tum illud nos assequutum iri apud vos ipsos, quamuis aliorum praeiudiciis occupatos, confidimus, vt ex nostra oratione, et omnem de Rege amico, consanguineo, vetustissimi foederis iure vobis coniuncto, suspicionis offensionem facile deponatis, quod est hominibus Christianis dignissimum, et cum ad vestri otii rationem, tum ad religionis constitutionem viam munire possitis; quod hoc tempore adprime vobis est necessarium. Ih his autem explicandis rebus, iisque refellendis criminibus, quae nos in Regis gratiam oportet refellere, quaecunque hic dixerimus, in eam partem quaeso accipiatis, vt non laedendi causa (neqne enim quenquam nostra sponte laesuri sumus) verum tuendae eorum innocentiae, qui a culpa longissime absunt, ea nos
<pb id='s431' n='431'/>
in medium attulisse existimetis, vtique quoties nobis tritum illud aduersariorum nomen in ore versabitur, ne illos (si quid forte erit acerbius) peti iudicetis, quos authoritas cum vestra, tum sua ipsorum ab omni contumelia vendicat: sed eos potius appellari, qui sinistrae cuiusque de Rege suspicionis authores illis fuere et huius, quam vobiscum execramur, Reipublicae perturbationis. Qua in re si vobis paulum modo attentis beneuolisque vtemur, nemini obscurum esse poterit, vnde aegritudo illa quae totum Reipublicae Christianae corpus occupauit, originem duxerit, incrementum acceperit, vires acquisierit: tum autem longe facilior vobis apparebit curatio, quorum est in primis egregia voluntas, et summa in ea re potentia. Bellum igitur (vt inde ordiamur) post hominum memoriam maximum, atque in omnis orbis partes quam latissime propagatum videmus. De eius initio non ambigitur: recens est enim de origine, de causa, de authore, de tota denique eius ratione varie inter multos: pro cuiusque vel sensu, vel animi affectu disputatur. Ita fit, vt tradendis eius belli authoribus, eoque reprehendendis, variae sint pro studiis partium sententiae. De caeteris orbis partibus non deerit nobis suus ad dicendum locus: de Germania vere hoc dicere possumus, et omni asseueratione affirmamus, quod illa hodie pene omnis fluctuet, quod foris, hoc est, in suis sinibus, bello; quod intus dissensionibus vexetur, nemini esse quam Rege Christianissimo acerbius. Quur enim non illi doleat, lacerari in ipsius pene oculis atque conspectu, regionem orbis terrarum nobilissimam, vnde ipse genus, vnde originem traxerit: quam primum priuatus, post ad Regnifastigium euectus, plus mortalibus reliquis coluerit: pro cuius dignitate ipsius maiores tantum periculorum adierint, tot bella gesserint, toties depugnauerint: pro cuius libertate nunquam suis opibus, nunquam suo sanguini pepercerint? neque haec de prouincia tantum Gennania, ac Germanica in vniuersum natione dicimus, qua euersa natio Gallica salua esse non possit: de ipso Imperio, de ipso (inquam) vestro hoc Imperio, hoc est de vestra dignitate, deque vestra libertate dicimus, Viri maximi, atque inuictissimi, qui ipsi regendo Imperio, vna cum his Augustissimis Caesaribus hic praesidetis. Nam Carolus magnus item Gallorum parens, et idem vester, omnium confessione afflictum illud, propeque collapsum vnus erexit: vnus de nefariorum hominum faucibus eripuit: vnus e Graecia, vbi exulabat abiecta eius dignitas, non minus fortiter huc quam foeliciter inuexit. Nunc igitur partam tot suorum laboribus et periculis dignitatem vobis extorqueri, illa vestrae maiestatis iactaa suis maioribus fundamenta conuelli, Rex maiorum suorum summus admirator, institutorum quae ab iis profecta sint, tenacissimus obseruator voluerit? Cur ita tandem? Qua per Deum immortalem aut vestra iniuria commotus, aut sua vtilitate adductus, de vestra pernicie cogitare debuit? Quis vnquam vel in media barbaria natus, vel inter gentes efferatissimas educatus, non ad amicorum miserias ingemuit. aut si tam fuit ferreus, vt ingemiscere nequiret, tamen eorum calamitatem, gratis et nullo suo commodo appetiuit? Quid si ostenderimus, vestram perniciem non solum Regi profuturam non esse; sed multo ei plus quam caeteris Christiani nominis Regibus obfuturam? Omittimus illa communia, tempestatis vim quae in finitimorum agros incumbat, ex quadam velut contagione tibi pertimescendam: tunc rem tuam agi, quum ignis vicino parieti sit immissus, atque eiusmodi quam plurima, dicam ea quae proprie adnos ipsos, hoc est ad gentem Francicam, ad ipsumque Franeorum caput pertinent. An nos hoc nescire putatis, nullam procellam post homines natos in Germaniam ingruisse, quae non confestim ad nos perueniret? Fuere patrum memoria, qui Galliam debellarent, vincerent, opprimerent; abstinere tamen a Germania cogerentur. qui Germaniam vicerit, qui non idem Galliam quoque subegerit, nemo adhuc inuentus est. Quid ita? nostrum hic non est dicere, ne vel vestrae laudi nimium assentari, vel decrahere maiorum nostrorum virtuti videamur. Attamen heminem latet, minimeque
<pb id='s432' n='432'/>
omnium Christianissimum Regem, qui tum in rebus gerendis annos plus triginta exercitatus, tum omnis vetustatis est peritissimus; quantum sibi periculi, quantum liberis, quantum patriae (quae ei vita ipsa est charior) impendeat, tentata semel Germaniae libertate, ne dicam euersa. Intellexit iam pridem (vt est historiae Germanicae, non minus quam Gallicae studiosissimus) maiores suos, quum vtrique prouinciae imperitarent, diligenter cauisse, suum vt ius Galliae, Germaniae sua libertas constaret: neque ab re in gentis vtriusque finibus, et ad ipsius Rheni ripas, viros aliquando collocasse vtrique genti sacrosanctos, qui et Imperii maiestate et sacrorum religione patriam in officio vtrinque continerent, essentque Galliae iuxta ac Germaniae praesidio ac saluti. Quid si nunc Franciscus quaecunque finibus suis propugnacula, quascunque arces Pipini, Ludouici, Caroli, illa orbis miracula posuere, volens ipse ac sciens rescindat, dissipet, conuellat, num eum insanire dicatis? Sed non insaniet, non dissipiet, non hoc molietur, quomodo vestra libertate oppugnanda suam ipse euertat, sibique ac suis ruinae periculum struat. Equidem non existimamus quenquam esse (eorum duntaxat, qui Christiano nomine censentur) tam profligatum, tam ab omni honestate relictum, vt vestram illam libertatem labefactatam velit, iusque et nomen augustissimi huius Imperii, quod vos sustinetis, imminutum, sed si forte est quispiam, is proculdubio Franciscus non est: nullius enim (nobis credite) vel quieti vel etiam saluti minus id conducit. Dicat aliquis, non satis esse, turbare non debuisse, Regem Francorum ostendere; non turbasse, doceri oportere: propterea quod inuenti aliquando sunt, qui in se ipsi saeuirent, nedum manus ab amicis et necessariis abstinerent, Quae si vox, Viri amplissimi, loci tantundem apud vos babitura sit, quantum apud rerum imperitiores sibi vendicasse dicitur; conditio certe nobis durior imponitur, quam vt vel vestra aquitas hoc ferre queat, vel vsu ac moribus adhuc, ne inter priuatos quidem, ac litigantes in foro fuerit receptum. Sempera maioribus obseruatum audiuimus, quoties accidit in ius aliquem vocari, vt summo iure cum eo agatur: qui reum egerit, qui vel capitis, vcl famae arcesserit, necessitatem illi probandi inpositam: huic inficiandi potestatem datam. Nos (vt penitus in causam ingrediamur) hoc nomine ab aduersariis apud vos insimulamur, nec insimulamur modo, sed aperte, sed vehementer, sed atrcciter impetimur: quod quieta quum esset, velutique in portu aut statione Respublica Christiana, eam in vastum bellorum ac seditionum pelagus coniecerimus, quodque gentem Turcicam Christiano infestam nomini, in eandem Rempublicam immiserimus. Si nihil eiusmodi nos non modo fecisse, sed ne cogitasse quidem dixerimus: si Regi propinquo, ac foederato vestro id vnquam in mentem venisse negauerimus: si nos ad ea quo ties obiicientur, refellenda obtulerimus: quid est quod praeterea vel nostri accusatores a nobis exigere, vel vos de Regis nomine atque existimatione grauius statuere possitis? Sed non erimus vobis tam importune in tergiuersando molesti, neque in tantis occupationibus, quantas res vestrae recipiunt, sic astute causam tractabimus, quasi videamur, diem dicendo eximere voluisse. Quare et causae ipsius bonitate, et vestra freti aequitate, non dubitabimus de nostro omni iure illo, quod defensoris est proprium, decedere, quo vobis rei pernoscendae capidis, veritas ipsa nuda atque aperta statim appareat. Quaecunque enim Christianissimo Regi obrecta apud vos esse, memoria nobis suppeditarit, ea quantum per modestiam licebit, in praesentia refellemus: de caeteris, quae caeco quodam rumore circumferuntur, non ita valde laboramus. Si qui tamen sunt, qui se authores profiteri velint, prodeant: detur nobis Senatus iterum, regnet in hoc sanctissimo orbis terrarum concilio illa, quae regnare debet, aequitas, rectum illud animorum iudicium locumsibi vendicet: nisi tenebras, si quae artibus nescio quibus vestris forte mentibus obductae sint, depulerimus; nisi calumniae praesidia de veritatis arce deturbauerimus, facile patiemur eo apud vos loco haberi, quo istos spero habebitis, si aut certamen
<pb id='s433' n='433'/>
istud detrectauerint, aut ex aequo nobiscum contendere recusauerint. Primum igitur dicimus, hoc maledictum, quod ab aduersariis crebro iactatur; Regem Christianissimum bellum in Republica bis excitasse, minime in eum conuenire. Neque enim si arma initio lacessitus, pro patriae salute suscepit: si eadem illa de manibus abiecta, aliquanto post repetere coactus est, continuo earum tempestatum, quae Rempublicam excrcent, author appellandus est: nec veremur quo minus re per vos intellecta, ipsum hoc crimine facile sitis liberaturi. Ignoscendum vero hic nobis maxime est, Viri humanissimi, si in iis rebus commemorandis, quas nisi praeuaricatores simus, praeterire non possumus, leuiter eos viros quos et veneramur ipsi, et quorum nomen vobis iure est sacrosanctum, perstrinxerimus. Vtinam, Caesar, vel huius initio belli, quod adhuc viget, tua illa in Sabaudiae Ducem indulgentia, in armis aduersum Regem affinem tuum capiendis non fuisset: vel illis postea Pauli Pont. Maximi opera intermissis, ipsum Regem ad ea reuerti tuorum scelerata audacia non compulisset: maneret hodie, maneret illa toties inter vos data acceptaque fides, illa iurisiurandi religio, illa coniunctio animorum: nec esset tanto bonorum omnium moerore, tanto Reipublic. malo labefactata. Nam aliud profecto, nisi contumeliae acerbitas, labefactare illam non poterat, quae tam firma esset, quae talem se et tam illustrem omnium oculis iam iterum exhibuisset, quae eos plausus, eas acclamationes, eam hominibus Reipublic. cupidis alacritatem attulisset. Quis est enim, cui si proponatur tuus ille, Caesar, in Narbonensem Galliam pacificus adpulsus, non omnibus gaudiis exultet? Contra, si ostendatur calamitas, ex ista inter vos suborta immutatione, in orbem terrarum inuecta, non ad eam ingemiscat, non perturbetur? Quod ad nos attinet, quoties subit animos temporis illius recordatio, quo tempore visus est Rex maximus e continente ad tuam stassem stadia quatuor in scapha <note>Intelligitur Colloquium inter Casarem et Franciscum I. a. 1538. post inducias Nicaeenses ad Aquas Mortuas, Galliae Narbonensis oppidum celebratum, de quo Martinus Bellaius Comment. lib. VIII. p. 334. <hi rend='italic'>Franciscus a Caesare nuntium accipit, cupere se amplius cum eo colloqui, si ad Fossas Marianas proficisci non recusaret, se libenter eo venturum. Paret Rex, et Caesar cum eo in continente prandium sumit cum maxima beneuolentia et amicitiae fignificatione: postea Rex Caesaris triremem ingreditur, ibi de rebus maximis inter se colloquuntur.</hi> De eodem colloquio Sleidanus <hi rend='italic'>lib. XII. p. 331.</hi> Chytraerus <hi rend='italic'>lib. XV. p. 385.</hi> Belcarius <hi rend='italic'>lib. XXII. p. 699.</hi> Iouius <hi rend='italic'>lib. XXXVII. p. 202.</hi> Heuterus <hi rend='italic'>lib. XI. c. X.</hi></note> adnauigare, tu confestim e triremi in scapham desilire, in eius munitissimum oppidum inermis, incomitatus ingredi, fraterne illico, nedum amice inter vos conuenire, vnam de officiorum mutua gratia esse contentionem; et huius miserias temporis cum illius foelicitate comparamus: non possumus non valde commoueri. Quis enim non libenter intueatur, duos orbis terrarum potentissimos Principes, vno Dei clemenassimi (vt erat credibile) adflatu repente inimicitiarum oblitos, de optimo Reipub. statu, de eius perpetua quiete, tam familiariter, quam tunc fecistis, inter se colloqui, mala praeterita abominari, optime in posterum ominari? Quum hinc foror tua, foemina sanctissima, viri pene aduoluta genibus, lachrymis effusis, quas illi laetitiae magnitudo expresserat, nunc fratri suam fidem, nunc marito suum candorem, vtrique suam pietatem gratularetur; inde Francisci soror, vt sanctirate morum tuae sorori comparanda, ita praestantia ingenii caeteris facile anteponenda, sic te obseruaret, vt controuersiae quae de Regno Nauarrae summa est, oblita videretur? Quum te Regis liberi, paternae in Rempub. fidei perpetui obsides, nunc tanquam orbis terrarum principem colerent, nunc veluti parentem alterum venerarentur? Quum denique quicunque aderamus, arctissime inter nos complexi, istam nostrorum principum amicitiam, illas Bellonae ac Martis (vt tunc rebamur) exequias, votis omnibus prosequeremur? Neque vero fuit inexpectatus quidem ille amicitiae radius, cuius nobis conspectum exortae repente nebulae adimerent, neque parua sui diu potiundi spe nos impleuerat, quod biennium totum sese maius indies ac praeclarius orbi ostenderit,
<pb id='s434' n='434'/>
quam initio exhibuisset. Vestrum enim neminem latere arbitror, posteaquam vtrimque discessum est, vt nullum praetermiserint tempus amice inter se salutandi, placide appellandi, omnibus officiis, omni humanitate sese inuicem prosequendi (mirum id forsitan vobis videbitur, quod vere dicam nec hyperbolice) consilia etiam pleraque omnia inter se perfamiliariter eommunicandi. Nam vt illa attingam verius quam commemorem, quae sunt recentibus adhuc vestigiis in hominum memoria impressa: quae maior vnquam visa est vel inter fratres, vel inter parentes ac liberos, voluntatum paritas, quam toto illo per Galliam Caesaris itinere inter istos fuerit? De Rege persancte confirmare hoc omni vobis asseueratione possumus eum de rebus ad se duntaxat pertinentibus nihil Caesarem celauisse: de plerisque etiam eius consilium sequutum esse. Misit Marchionem <note>De hoc Sleidanus <hi rend='italic'>lib. XII. p. 348.</hi></note> Vasti ea tempestate Venetias Caesar, qui de rebus grauissimis ageret: iussus est Ennabaldus in subalpinis gentibus Prorex eo quoque vna proficisci, quae Vasto e Repub. Christiana esse viderentur, iis assentiri: siue ea no minatim agerentur, quaeres Orientis respicerent, seu ea quae intra nostros ipsorum cardines verterentur: et sic iussus est, vt ad Vasti sententiam, hoc est, ad Caesaris arbitrium, omnia referrentur.</p>
<p>Fuere alibi alia vel dicta, velagitata, vel facta, quae sic ad ipsum (vt ita dicam) nutum Caesaris, Rex sui hospitis cultor benignissimus, accommo dauit, quasi non iam Franciscus regni Francici habenas regere, sed illas Carolus pro iudicio suo flectere ac reflectere videri posset. Omitto gratulationes, supplicationes, pompas, ferias, summum illud Regis studium, ac diligentiam, nequid quomodocunque forte accideret, quod amici animum vel angere posset, vel leui aliqua offensione adficere. Neque illud sane mediocri fuit omnium voluptate acceptum, quod spectaculorum quippiam quum artificis errore male successisset, dicereturque Caesari aliquid perturbationis incommodae attulisse; suborta est insignis quaedam ac memorabilis inter duos principes contentio, quum Rex ad rei nuntium commotus, miserum artificem ad supplicium rapi iuberet. Caesar contra niteretur: iretur interim vltro citroque, et apud alterum dolor amoris ac officii plenus locum sibi vendicaret: apud alterum vigeret misericordiae coniuncta humanitas: atque id veniret in controuersiam, quod ingresso Galliam Caesare vsque a finibus Hispaniarum non venerat, vt in reo liberando, de summa Galliae potestate inter istos contenderetur. At enim fuit illa perbella quaedam inter vtrumque foris amicitiae simulatio, intus inimicitiae latehant. Non ita est, Viri ampliss. itaque mihi contingat Deo vti propitio, vti ego de altero persuasum habeo, de altero etiam penitus cognitum, candorem illum, qui in amborum vultu, insermone, in ore se ostendehat, fuisse in ipsorum animis, atque intimis sensibus penitus defixum. Quid ergo est? Dicam plane, neque me, quominus id faciam, eius personae, quam vna cum his clarissimis viris collegis meis sustineo, ratio deterrebit. Equidem existimo, Viri sapientiss. Deum Opt. Max. tantorum scelerum, quibus vrgemur, perpetuaeque nostrae in se impietatis pertaesum, facile passum esse homines et rerum nouarum cupidos, et seditionis amantes; id facinoris audere, quod facinus istorum principum alterum ad vltionem accenderet alterum ad iram: nos miseri de publicae quietis et sempiterni otii arce, quam ante obtinebamus, illorum odiis deturbaremur. Tua illa, Caesar, a multis depraedicata, nobis facile aliquando perspecta virtus, animique moderatio: ille Regis Christianiss. candor nemini non satis cognitus, illa integritas, nos aliter de vobis apud nos statuere minime patiuntur. Sed vt aliquando ad rem redeamus, summatimque (diserte tamen, vt sumus polliciti) respondeamus iniquorum vel calumniis, vel caeteris maledictis: De huius belli primis initiis, cuius (ita vt dixi) nomine apud vos, Viri maximi, in inuidiam rapimur, nihil est quod ad ea adiiciamus; quae vobis quandoque in Ratisponensi conuentu, post hic Spirae a Regiis oratoribus demonstrata sunt. Hos
<pb id='s435' n='435'/>
enim voibis commemoraffe audio, vt Rex Christianiss. postquam crebro ad Sabaudiae Ducem, ius suum hoc est haereditatem quae ad se pertineret, repetitum misisset: quum totum decennium nullum tempus, nullam rationem praetermisisset ipsius interpellandi, nec quicquam tamen im petrasset: postquam ab eodem duce etiam se vltro lacessitum, sourum equitum turinam, nondum etiam renuntiata amicitia, per insidias circumuentam, concisam vidisset, insignia sceptri Gallici iis locis, quae maiores ne attingere quidem audebant, passim per vim et cotum eliarn detracta audiuisset, ad extremum sibi ad arma confugiendum duxerit: quaesictamen tractarit, sic se in illis gesserit, vt neminem, vno excepto Duce, laeserit: nemini, ne Caesari quidem ipsi nocuerit: cuius duces, inque iis Antonius, qui Mediolanum cum imperio obtinebat, haud obscure Sabaudo non fauerent modo, verum hominem satis alioqui in aequo bono denegando peruicacem, tamen peruicaciorem suis promissis, suis opibus, ope, authoritate milite redderent. Audistis etiam, quanta tum fuerit nihilominus eiusdem Regis animi moderatio, vt ab agro omni Mediolanensi, qui suus et esset, et sibi pateret maxime, tanquam a re sacra sese abstinuerit: vt de reconciliatione (si qua modo intercesserat illi cum offensio) cum per suos orarores, tum per virum clarissimum Cardinalem Lotharingum, quin et per Pontificem ipsum Max. toto illo tempore serio ac sedulo egerit Meministis autem, vt derepente quadripartito terra marique, praesertim duobus post hominum memoriam maximam exercitibus sic petitus sit, propius vt nihil fuerit, quam vt opprimeretur, antequam spatii satis ad se colligendum, ad vires comparandas, ad munienda oppida, ad conscribendos exercitus haberet. Quare ea, quae bobis tam opinor, quam quae sunt notissima (partim enim vidistis ipsi, partim, vt diximus, ex aliis audistis) in praesentia non repetenmus: praesetim quum ne ii quidem, qui acerrime causam aduersariorum tuentur, eius belli cum Caesare initia Regi adscribant: satisque habeant hoc tempore, ei obiicere altero capite suaeaccusationis, quod extinctas eius, incendii faces exsuscitauerit, pactas cum Caesare et sanctas inducias violauerit. Qua in controuersia, si vsitatum quoddam certaminis genus subirem, aequiore certe animo causam hanc omnem in discrimen deducerem. Nunc vero quum is, pro quo nunc depugnare cogimur, velit ea lege certari, vt inimicorum petulantiam alia re nulla frangamus, quam modestia, ab omni paulum modo atrociore dicto abstineamus, quam hunc securim iniecisse putatis defensioni apud vos suae? Quid enim hac re aliud fecit, quam nobis sui defensoribus arma de manibus excussit? Nam nisi id fecisset, id est, nisi nos in hostem tela omni impetu vel vibrare, vel regerere noluisset, nisi in ipsius arcem calumniae penitus inuadere prohibusset, Deus immortalis, quae nobis esset dicendi copia ex aduersariorum maledictis subministrata? qui essent orationis aculei, quos in istos defigeremus, suppeditati? Verum quia gerendus ei mos fuit, complura ad calumniae confutationem prope necessaria compressimus, sed ita compressimus, vti mucronem vagina reconditum in quo stringendo, si Rex iusserit, aut si aduersariorum nos importunitas coegerit, nullam moram sumusinterposituri. Interim ea in primis proferemus quae quia sunt omnibus notissmima, minime accidet iis viris, qui sunt apud vos in honore, de improviso commoueri. Hoc enim isto accusationis capite tantum defendemus, quicunque ii sunt, quorum (vt supra diximus) sceleris atrocitate, et magnitudine contumeliae Rex ad arma reuerti coactus est, iis potius violatarum induciarum culpam assignari oportere, quam in hunc reiiciendam. Quid faceret Rex nobilissimus, quum viros dignitate conspicuos, suos legatos, illustri apud seloco, dum iter in pacato faciunt, crudelitet contra ius gentium interfectos audiuisset? non excandesceret? non vlcisceretur? non poenas sceleris reposceret, quacunque ratione repetere se posse arbitraretur? an potius periculum honoris, atque existimationis non adiret modo, sed eius perpecuam iacturam faceret? Ecquae tandem fuit vnquam natio in terris, quae non suos legatos, non dicam interfectos nefarie, sed violatos, sed pulsatos perinde vlta sit, atque
<pb id='s436' n='436'/>
parentum aut liberorum solemus iniurias? Verum hac in re non deesse dicuntur, qui eam religiosius tractandam fuisse existiment, putentque omnem hanc miuriam condonari Christianae Reipublicae oportuisse. Quasi vero si Res ipsa publica loqueretur, iuberet Regem ea inter caeteros dignitate, ea apud mones nortales opinione, tale in se recipere ad posteritatis memoriam ignauiae exemplum, quale si e vestra nobilitate priuatus quispiam recipiat, non pateat illi posthac, ne ad infimos quidem militiae ordines aditus: quasi (inquam) vellet eadem Resp. nostra ista patientia, et ta cito quodum consensu, hunc morem in nomen Christianum introduci; vt per cuis fines iter exteri egati facere inueniantur, ab eiusdem milite ad hanc rem comparato, palum, in luce hominum, impune trucidentur: iis autem iuterfectis, ad miserarum coniugum eiulatus, ad infantium liberorum (quales erant istorum) vagitus, ad illas in noxii sanguinis lacrymabiles voces eius Regis aures occludantur, cuius ignomniae hoc fuerit sangnine litatum. An vos hoc, viri nobilissimi, Rempubl. voluisse, an ipsum. Reipub. caput CHRISTVM hanc hominibus legem sanxisse putetis? Triennium ante hac caedem Franciscus Sfortia Mediolani tyrannus, in regione eadem eodem prope exemplo, Marauillium Regis eiusdem apud se Legatum, qui frequens illi et assiduus interdiu esset, de media nochte suo lectulo comprehensum occidi, eius cadauer postridie proiici in forum in Regis contumeliam iusserat. Nemo Christianorum Regum, nullus Princeps, nullus aliqua dignatione vir inuentus erat, qui quum ad sese hoc exemplum (quando res ita ferret) pertinere facile intelligeret, inauditum hoc et incredibile facinus acerrime vindicandum non arbitraretur, quippe Regem Christianiss. ad arma non hortaretur, vno excepto Caesare, cuius in fide Franciscus Sfortia esset, cuique sororis suae filiam <note>Intelligit Christinam Christiani II. Daniae Regis filiam ex Isabella, Caroli V. sorote.</note> paulo ante in matrimonium dederat. Coepit igitur Caesar a Rege ea re grauiter commoto, omni ratione, precibus omnibus, omnibus pollicitati onibus contendere, (causam Reip. suis precibus praetexens) vt sceleris vltionem in suum ex Africa recditum, quo se comparabat, differret: et ita contendit vt impetraret. Quid enim tum illo pietatis nomine, tum altero necessitudinis, Caesar a Rege, et amico, et Christiano non impetrasset? vel quid potius semper ab ipsis et aetatis et amicitiae incumabulis non impetrauit? Interim Tyrannus moritur et moritur summo nostro dolore, quibes vlciscendae iniuriae ratio omnis adempta esset: magno aurem Caesaris commodo, qui illo superstite in Mediolani possessionem nondum penitus se immiserat. Quis non hoc facile iudicet, Viri prudentissimi, si tam acriter perfecta esset vltio, quam fuerat diligenter suscepta (iam enim moturus erat Rex. iam progressurus, quum istis precum et amicitiae compedibus retentus est) quis non (inquam) iudicet, hanc posteriorum Legatorum caedem, de qua nunc tantopere laboratur, superiori successurum non fuisse? Illa enim profecto posteriori huic veluti gradum fecit, ad hancque moliendam impuris hominibus animos, atque audaciam sumministrauit, neque ad eam solum, sed ad alias porro caedes ex aliis serendas, veluti sementem ac materiam praebuit, maiorem item indies praebitura, nisi hanc vlcisci velle Rex apud se statuisset. Sed expostulare primum debuit, sed admonere, sed tentare potius omnia, quam ad arma decurrere. Ille vero non admouit? non expostulauit? Testis est haec ipsa Germania, in qua agentem id temporis Caesarem Franciscus aliquando tum suis promissis, tum loci genio ac religione adductum exstimauit, animum adiecturum fuisse ad facti animaduersionem. Et credo adiecisset, vel sua sponte, vel vestris impulsus consiliis, nisi abeuntem de sinu vestro Italia excepisset, prouincia et multiplici ingeniorum varietate abundans, et in qua plurimum poterant ii, qui existimabantur ab eo scelere, cuius quaerebatur vltio, non esse alieni. Vbi Italiam Caesar attigit, num Franciscum cessasse putetis? num coepta postulatione destitisse? At perstitit, appellauit, vrsit: neque vnquam obtestari, rogare, hortari
<pb id='s437' n='437'/>
dessit, nunc per communes amicos, nunc per legatos, et homines certos, qui apud ipsum tanquam obsignatis tabulis agerent, futuros rerum motus, ingruere bella, nisi satisfactum esset, demonstrarent: qui Paulum Pont. Max. appellarent, quo ius hac in re suum apud praesentem Caesarem tueretur: quum prius author (vt diximus) reconciliandae gratiae, et paciscendarum induciarum fuisset. Quid, quod simul ac ipsos Lucam conuenisse audiuit, diserte iisdem denunciauit, nisi breui de interfectis legatis, et violato iure gentium sibi satisfactum esset, aut in culpae authores animaduersum, sese pacta irrita, violatas inducias ex eo tempore habiturum? Hoc erat amico insidiari? hoc velle virum maximum, suum necessarium nec opinantem aggredi? Cogitate quaeso apud animos vestros, Viri amplissimi, atque ante oculos vobis hoc proponite, si ea mens fuisset Francorum regi, si ea voluntas, Caesarem incautum, implicatum, irretitum, opprimere (quod isti eum voluisse faciunt) quando vnquam facilius potuerit quam tum, quum traiecit in Africam, eo fortunarum suarum discrimine, vt aliquando in Gallia, in Italia, in hac ipsa Germania apud plerosque omnes, vel pro profligato, vel pro naufrago (vt certe erat naufragium passus) vel etiam pro extincto haberetur? Quum Neapoli, Mediolani, Genuae supplicationes ad omnes aras pro eius salute (si forte esset superstes) decernerentur. Quum pro moenibus vrbium, pro stationibus, pro propugnaculis, qui vim hostium quaecunque se ostendisset, arcerent, vix vlli inuenirentur: a pleri sque etiam Rex ad ea inuitaretur? Erat illi proculdubio si honoris, si fidei obliuisci vellet, minus aliquanto futurum negotii, vel in suo repetendo, vel in iniuriis tunc persequendis, quam postea illo praeterito tempore, quod induciis constitutum diximus, fuerit: tantumque intelligebat, in re altera sibi fore impendii, quantum haud dubie compendii in altera fuisset. Igitur (vt vno tandem verbo absoluam) quamdiu abesse Caesar dictus est Reip. causa, vel quamdiu aliquid fuit spei purgandae absque perturbatione rerum ignominiae, quieuit Rex, nec quicquam interea vel mouit, vel a suis moueri est passus: tametsi in hostem imparatum, impeditum, fortasse etiam exhaustum, ipse a viris, ab armis, a machinis, a pecunia, quantum antea nunquam fuerat, paratus et instructus esset. Quae si ita sunt (vt certe sunt, et ita esse planum vobis fecimus) non video quid iam aduersariorum criminibus relinquatur loci: nisi quodde (Turcis vt superius attingimus) ad diripiendam Rempub. per nos inuitatis tantopere vociferantur. Quo in crimine refutando, si vobis vtemur tam benignis, quam adhuc vsi videmur, profecto vobis hoc recipimus, Viri optimi, nos cum nostrae rationes innocentiae facile esse explicaturos, tum nihil vel alienum, vel confictum vel astutum, vel denique ex vano haustum huc esse adlaturos. In hac praecipue causa, quam sumus, quam breuissime fieri poterit, tractaturi, duo nobis obiici videmus: Venisse cum Solimano in foedus, et belli secietatem: Tum eum ipsum ad nos euocasse, et in Vngaros, Germanosque concitauisse. Quod ad foedus attinet, licet hic nobis, si volumus, communi quodam omnium gentium iure recepto vsque a parente illo Christiani seminarii Abrahamo, paruo nos negotio tueri: neque nobis defuerit aut Dauidis authoritas, aut Salomonis, nec Phineae, nec Tobiae liberosum, nec denique ducum Maccabeorum exempla: quorum nemo, nec a prophanorum hominum commercio in priuatis rebus, nec in publicis a rei bellicae societate abhorruit, ue si quidem cum suae religionis hominibu bellum gerendum esset: Taceo prudens Christianorum quorundam exempla: ne mihi statim obtrudatur, non ista eorum esse hominum, qui neque falli potuerint, neque voluerint fallere. Sed tamen licebit hic nobis opinor, ea quae sunt aduesariorum veluti propria, et vere domestica, bona eorundem venia in medium adferre. Non Federicus secundus Imperator, Sarracenorum humeris in Italiam, vnde illum Pontificum authoritas eiecerat, reportatus est? Non Luceriam eius gentis ingentem coloniam deduxit, cuius ope ac potentia tum gentes finitimas compesceret, tum eos, qui res nouas molirentur, per vim in Romani Imperii fide atque officio contineret? Sed non longe abierimus:
<pb id='s438' n='438'/>
non eorum sententia, qui iuris Pontificii (quod vobis credo est sacrosanctum) peritissimi sunt, licetii quibus aliunde auxilium defuerit, ad impiorum opem, pro rerum sibi ablatarum vendicatione, confugere? Neque vero haec dicimus, quo vobis hac in re vel opus sit veterum, recentiumue hominum patrocinio: vel quo nos eorum exempla sequetos esse, in ope ab impiis imploranda fateamur. Quinimo vt intelligatis, quam plane, quamque praecise inficiemur: negamus Francisco Francorum Regi cum Solymano foedus vllum intercedere, intercessisse, praeter vulgare illud comerciorum, et quietis publicae ergo: quale Venetis, Polonis, et aliis quibusdam Christiani nominis gentibus esse omnes scimus, vel quale a quibusdam maximis et praeclarissimis hoc tempore viris appetitum, nec impetratum esse audimus. Neque satis perspicimus, quid in eo aut a vobis, aut ab vllo mortalium improbari debeat, si foedus sanciuimus eorum exemplo, quos probatis maxime: si in eo sanciendo nemini nocuimus sed contra, vel aduersariorum confessione, certe ipsorum rogatu, nonnullis profuimus: si nihil clam, sed palam, sed in luce hominum: si nihil precario fecimus, quod ad id ineundum simus non semel inuitati, fortassis etiam (vt mox dicemus) coacti: si viris in Repub. principibus, neque reclamantibus, quum praemonerentur, neque inuitis, sed omnibus approbantibus, plerisque etiani suadentibus. Er fieri quidem possit, vt non ad monnes, qui hic adestis, omnia hac in re Francorum Regis consilia peruenerint: (estis enim prohibiti) sed quicunque ex hoc ordine estis, quibus eorum cognitionem aduersariorum impotentia adimere non potuit; vel quos, adempta adhuc facultate, cognoscendi tenet cupiditas: facite pro vestra benignitate, vt rerum praeteritarum apud vos paulisper versetur recordatio. Inde vtrique consequemur, vos, vt cognoscere possitis quid inter maledictum et certum crimen intersit: nos, vt nonstri apud vos tam solicite purgandi vitemus necessitatem, neque enim ad rem mediocriter pertinet. intelligere vos, nihil in causa hac omni Turcica Regem Christianiss. molitum esse vnquam, nihil gessisse, nihil tractasse, cuius antequam quicquam vel gereret, vel moliretur, vel tractaret, aut frequenter husce amplissimos sacri Imperii ordines non admoneret, aut sententiam commumter omnibus suam, singulatim autem iis, ad quos aditus suis legatis patuerit, non diligentissime atque amicissime aperiret. Extant credo per vniuersam Germaniam (vt multum suppressa sint) non vnarum ad ipsos Imperii ordines exempla literarum, quarum in quibusdam demonstrabat, vt Solymanus foedus, vt amicitiam, vt opem sibi vltro detulisset, quum essent qui eandem magnis oblatis conditionibus ambirent, eiusque vollent esse in clientela: vt idem postea Solymanus eadem illa, sed am pliore argumento iterum ac saepius repetiisset: vt se demum dubitationi locum relinquere nolle prountiasset; <hi rend='italic'>Franco vel pacato iam sibi vtendum esse, vel aperto hoste, nihil esse tertium.</hi> Hanc sibi imponi respondendi necessitatem, Rex aliorum minime securus, quum vobis significasset, iisdem videre licet exemplaribus vt vos statim interrogarit, <hi rend='italic'>Velletis, cuperetis communes secum inducias honestas, vestri otii et retinendae dignitatis gratia, cum hoste, qui vobis immineret, paecisci?</hi> Quae quum ad vos serio, neque semel tantum scripsisset, dicimus aliis subinde literis vobis eum ostendisse: vti ad eiusmodi demum inducias cogeretur, nisi oram suam omnem maritinam, quae latissime in Narbonensi Gallia pateret, hinc vicino minime pacato expositam esse vellet, illinc hosti supra modum nautico apparatu instructo. Dicimus praeterea Regem, quaecunque prioribus literis vobiscum de communicandis induciss egerat, eandem his postremis iterum detulisse: vobisque Ordines ampliss. tam crebro quam hic recitauimus admonitis, tum denique de induciis cum Solymano transegisse. An hoc per Deum immortalem, fuit Solymanum in vos concitare? an cum gente Turcarum de Christiani nominis pernicie pacisci? Vestram hic conscientiam appello, ordinis istius Amplissimi principes, atque delectissimi consiliarii, si quicquam in hoc facto est, quod Regi Christianissimo sinistrae vllius suspicionis notam inurat, qui et ea egerit, quae sibi erant necessario agenda, si consultum vellet suorum saluti: et rationem
<pb id='s439' n='439'/>
vestri habuerit, qualem eum habere oportuit, qui foederatorum quieti vellet consulere. Tum hoc magnopere a vobis postulo, vt redeatis in memoriam eorum, quae iis malis in quibus hodie (quod ad rem Turcicam attinet) versamur, causam atque originem dedere. Scitis vt illa nunquam satis deploranda de regno Vngariae controuersia, principio Solymanum in Vngariam ipsam, mox in Germaniam quoque immiferit. In hac sedanda controuersia vtinam tantum, Viri optimi, Regis Christianissimi gratia apud partium alteram valuisset, quantum apud se valituram esse altera prae se ferebat. Nam si sunt qui adhuc dubitent, quantum in ea pacificanda curarum, quantum laboris impenderit: si neque literis, neque chirographis, quae permulta sunt, fides habeatur: ac certe Legatis vltro citroque frequenter missis, quorum nunc etiam nonnulli sunt superstites: at viris quibusdam in Repub. principibus, quin et Regibus quoque aliquibus credi oportet. Et Rex quidem Christianiss. tametsi non tantum se interdum, ac volebat, proficere videret: non tamen facile vnquam despondit animum, nec destitit initiis illis, quandiu postea valuit ipsius apud Ioannem Regem authoritas, commonefacere, precari, hortari, denique omnia facere, quo eius animum ad Solymanum (vt videbatur) respicientem inde auerteret: et auertit non semel, tandiuque in officio retinuit, tum sua, tum Pontificis Clementis, tum illustri Regis Britanniae opera, qui in id quoque incumbebant maxime, quoad necessitas (cui dicebatille ne Deos quidem immortales repugnare posse) Regem miserum ac calamitosum ad extrema omnia descendere coegit. Itaque descendit, vt vidistis, Solymanumque Rege Christianiss. partim inscio partim reclamante, ad ferendam sibi opem asciuit. Quae postea sunt consequuta viuo Ioanne, postea etiam mortuo, vendicante sibi regnum per tutores pupillo infante, tam libenter omittimus, quam caetera quoque (si liceret) praetermitteremus. Hoc quidem certe quod sequitur, quia de eo mendacii sumus insimulati, praeterire silentio sine scelere non possumus: Quod Solymanus et Vngariam rursum inuasit, et vexauit Germaniam, ipsum esse solicum vni Tunetanae expeditionis iniuriae acceptum referre, affirmantem contra promissorum religionem, suos hostes id bellum suscepise. Verum earum rerum sit penes authorem fides: constat certe, Solymanum id dispersis quam latissime per orbem terrarum literis testatum reliquissequumque Regii apud ipsum oratores, pro suo in Rempub. officio, hominem ab instituto reuocare omni studio contenderent, vna illis expeditio Tunetana semper obiecta est, cuius ignominiam diceret se salua existimatione ferre non posse: quae tantum in suam contumeliam, nec in nostrae religionis propagationem excogitata susceptaque esset. Neque vero haec in eam partem accipi velimus, vt nos existimetis vel bellum illud Africanum, aut si aliud quoduis Christianae dignitatis causa susceptum sit, improbare. Nam si ea mente fuisset Franciscus vt improbaret, illud idem adornanti, opem que aduersus Solymanum imploranti Caesari peditum quinquaginta millia (quorum pars maxima esset e vestratibus) equitum millia sex, cum vi tormentorum ingenti, ad eiusce belli societatem non detulisset, vti et eo tempore liberaliter detulit, et insequente anno per nosmetipsos Romae in Pontificio illo Senatu iterum, et saepius confirmauit. Nec mirum videri debuit, si is faccret iis rerum motibus, qui saepe antea, tum per seipsum, tum accepto in partem eius muneris Rege Anglo, qui libens ad id ferebatur, idem se facturum, non ita valde necessario tempore recepisset. Non igitur adhuc Franciscus Solymanum in Germaniam pellexit: non in vestra reiquepublicae viscera ejus accitu hostis grassatus est. De reliquo tempore nunc est dicendum. Ad hanc rem autem diligenter quaeso animos vestros, Viri sapientiss. attendite, vt eam vere, perspicue, exacteque cognoscere possitis. Praeter Pannonicas expeditiones reliquas, vnam Solymanus superiore aestate suscepit: aliarum culpae sat ostendimus nequaquam nos esse affines: quare suprema in nos transferatur potius, causae nihil esse dicimus. Nam quod ajunt missum Rinconum
<pb id='s440' n='440'/>
<note>Sleidanus <hi rend='italic'>lib. XVI. p. 390. Galliae rex, hoc durante conuentu, Caesarem Fregosium Genuatem Antonium Rinconem Hispanum, exulem, mittit ad Turtarum Imperatorem: hi cum Paduam nauigarent, ituri Venetias, capti sunt et trucidati sub calendas Iulii mensis.</hi> Heuterus <hi rend='italic'>lib. XI. c XV.</hi> Iouius <hi rend='italic'>lib. XL. p. 337.</hi> Belcarius <hi rend='italic'>lib. XXII. p. 717.</hi> Guil. Bellaius <hi rend='italic'>lib. IX. p. 339.</hi> Thuanus <hi rend='italic'>lib. I. p. 21.</hi> Sleidanus <hi rend='italic'>lib. XV. p. 431.</hi></note> in Orientem, qui apud Othomanum hanc contenderet: non confecit tamen. At enim si in itinere non esset interfectus, confecisset, quis hoc diuinare possit? Quid si hoc dixero, et vere dixero, et vobis hic profiteor esse verissimum, habuisse in mandatis, vt prohiberet, vt omni et Regis, et priuata sua gratia contenderet, quo a Germania, ab Vngaria, a cunctis Reip. Christianae finibus se abstineret, aliorsum impetum omnem belli, si tanta armorum flagrabat cupiditate, conuerreret? Redarguant aduersarii si mentiar, quod sane sit illis facillimum. Nec enim homicidas illos arbitror, quum de trucidatis Legatis nuntium adferrent, in mandatis, quae Legatis a Rege discedentibus scripta signataque data essent, reddendis, negligentes fuisse. Et profecto quoscunque indices de miserorum nece adhuc habuimus (habuimus autem multos) eosdem de interceptis ipsorum mandatis, ac literis habuimus. Neque si non habuissemus, esset tamen credibile, quum vestem, quum torques, quum annulos, quum ipsam animam eripuissent; cui rei praecipue insidiabantur, quam maxime petebant, mandata, literas, commentarios, ei rei sponte sua (quum nemo esset qui intercederet) homines verecundos scilicet pepercisse. Quo magis istorum admiror improbitatem dicam, an perfidiam? qui cum haec ita esse sciant, quum apud se habeant, tamen non proferunt, non fatentur; patiuritur autem istos interim Principes de Rege affine, et consanguineo suo male existimare, vos ipsos, aut vestrum aliquos in eodem forsitan errore versari. Obiiciat nobis his aliquis Paulinum Regis ministrum, qui Rincono in ista Legatione successerit, apud AEnobarbum praefectum classis Tui cicae fuisset conspectum: permagnam inde suspicionem colligi, quod venerit AEnobarbus, id Regis opus fuisse. De Paulino mox dicemus. De classe, unum est quod vestris animis omnem facile suspicionem deterget. Scitis opinor, quantus noster terrestris exercitus anno superiore agrum Ruscinonensem, ad maris Hispanici oram ingressus sit, vtique ibi Parpinianum obsederit, Quod re infecta domum redierit, omnes existimant in causa fuisse vires Caesaris maritimas, quibus nostra classis erat inferior. Si de AEnobarbo Rex cogitauerat, si accersere voluerat, quando potius accersere debuit, quam illo tam necessario tempore, quo per eum maris imperium hosti adimere potuit? at constat, tunc non fecisse. Dicat aliquis, accersisse sane, sed vt eo anno veniret, efficere non potuisse. Quid tam sit ridiculum? Nam si annum insequentem expectabatur, quod sciri oportebat, non Regem putatis in eundem quoque annum illos Ruscinonenses conatus dilaturum fuisse? Sed non distulit, sed classem Turcicam non expectauit, neque posteaquam anno insequente ea venire dicta est, insignem vllum apparatum terrestrem, cum illo maritimo (quum facile posset) coniunxit. Relinquitur ergo vt non accersierit, vt quidem non accersisse, et nos his asseueramus, et quo exaudire omnes facilius possitis, clarissima voce profitemur. Nunc de Paulino est respondendum. Fatemur successisse Rincono, fuisse in classe AEnobarbi: ipsum per mare nostrum nauigantem ab usqueThracio Bosphoro prosequutum esse. quid multa? etiam hoc addemus (si placet) cum ipso nonnullis de rebus nonnulla consilia, sed ea optima ac salutaria communicasse. Nec enim Rincono interfecto noluit Franciscus suum morem retinere, qui ab omnibus probaretur. inquo vel vestros Caesares imitaretur, de Legato apud Othomanum habendo. Misit igitur Paulinum: nec ita repente misit, dum init apud se rationem, quomodo sitim istam inexhaustam, et redundantes suorum Legatorum sanguine gladios, aliqua ludificatione frustretur: quae mora vtinam non eam attulisset iacturam
<pb id='s441' n='441'/>
Reipublicae dum interim nemo apud Solymanum est, qui vel ipsam Rempublicam, (quod Rinconum facturum fuisse diximus) sapienter tuendam suscipiat, vel animum mitiget hominis, de interfectis, qui ad se mitterentur Legatis accensi. Hic Paulinus igitur, postquam aliquando sensit parum illic sibi esse negotii, bellum hic terra marique aperte geri, commerciis quae in AEgypto et Syria nobis essent, per Caesarem, qui mare Ligusticum, Sardoum, Siculum obtineret, facile interdictum esse: AEnobarbum naualem apparatnm in prouincias Caesaris moliri; pro magno habuit, posse huic se comitem adiungere. Itaque adiunxit, ab eoque usque dum appulit Massiliam, ne vestigium quidem discessit. Hoc puto minime a viris bonis reprehendendum: illud vero etiam commendandum, quod quacunque nauigauit AEnobarbus, factum est Paulini diligentia, ac fide (qui ad istius apparatus famam id erat curare jussus) vt quaecunque littora, quascunque oras ille attingeret, dempto tantum hostico, manus ab omnibus abstineret. Quod vero in Niceae obsidione, <note>Sleidanus <hi rend='italic'>lib. XV. p. 432. Pauli ante hoc tempus, Galliae rex in Veromanduos cum exercitu profectus, oppidulum Landresium Caesari adimit, et opere praesidioque munit. His ipsis quoque diebus, Barbarossa Turcicus legatus, ductove Polino Gallo, magna cum classe Tollonum applicuit, quod est prouinciae Galliae oppidum atque portus inter Massiliam atque Niceam. Eius de aduentu rex vbi cognouit, Angianum Vendomensem cum copiis et triremibus illi mittit auxilio. Postea simul ambo Niceam versus contendunt et cum oppidum atque portum Augusti mensis die vigesimo cepissent, arcem obsident</hi> Iouius <hi rend='italic'>lib. XLIV. p. 532.</hi> Heuterus <hi rend='italic'>lib. Xl. c. XX.</hi></note> quae post paulo consecuta est, isti tantopere de nobis triumphant, andite quaeso ut se res habuerit, nihil enim affingam: nec recens modo est, verum et praesens quoque eorum, quae dicturi sumus, memoria. AEnobarbus vbi primum mare Ligusticum ingressus est, nihil habuit antiquius, quam vt Andream Auriam Caesarianae classi praefectum, qui secum de rei naualis gloria certare vellet, opprimeret. Igitur hominem omnibus tanquam vestigiis persequitur: vbi videt consequi non posse, ait constare sibi rationem quo modo Niceam occupet, arcem (quod nemo nescit) ad Imperium maris Ligustici maxime accommodatam. Id Griniano viro prudentissimo, qui pro Rege nostrae proninciae praeerat, demonstrat: rogat vt quamdiu in arcis obsidione distineretur (quam fi occupet, si habere velit) loca mediterranea interim tuta sibi praestet ab omni hostium iniuria: aut si malit Grinianus munus obsidionis in se recipere, pollicetur ipse vicissim sese, qui classe valeret, omne maris periculum praestaturum, neque impediturum quominus capta a nostris Nicea Rex Christianissimus potiatur. Quid obsecro vos, Grinianus faciat, homo tum pius, tum minime ad insidias apertus? patiatur munitissimum maris Ligustici propugnaculum, quod vetus sit patrimonium Regis, indubitatumque, vbi sit portus mille nauium capax, quo possit, quoties necessitas ingruat, Othomanus nominis Christiani hostis, naues, viros, arma, commeatum in supplementum abusque toto AEgaeo mari, et AEolico mittere, venire in AEnobarbi potestatem? Nonne in hac Niceae obsidione, quae a nobis eo nomine suscepta est, vt culpa aliqua fuerit (quae tamen nulla fuit) satius erat nos et obsidionis taedia, et pericula oppugnationis subire, cum nonnulla spe eius expugnandae, quam spem eandem, qualiscunque ea esset, AEnobarbo relinquere? Atenim neutrum faceremus: arceremus hominem ora nostra maritima, igni, aqua, tellure interdiceremus. Licebatne eum arcere, qui pacatus et minime hostis, ipso induciarum tempore veniret? et ita veniret instructus, vt prohibendi non esset facultas, quum in apparatu nauali pares illi esse non possemus? Fuisset hoc extremae amentiae, quum
<pb id='s442' n='442'/>
illo in mari inferiores aliquanto sint nostrae opes, vel vnius Caesaris opibus, Othomanum insuper nobis ad rationem inimicitiarum adiungere. Quare negamus in hac obsidione quicquam esse a nobis commissum in Christianam Rempublicam: in nos quidem ipsos a nobis peccatum esse, facile fatemur. Nisi enim Reipublicae in auertendo ab oppugnatione AEnobarbo tam studiose prospexissemus, iactura a nobis tanta facta non esset, quantam virorum, armorum, commeatuum fecimus. Neque est aliud quod ea in re nobis praeterea obiici queat, nisi tritum illud, et iam toties decantatum. Quod armacum prophana gente aduersum Christianos (hostes quidem illos, sed tamen Christianos) communicauerimus. Verum id quam innocenter, quam moderate, quam religiose, superius vobis exposuimus. Quanto amicorum beneficio, restis est Italia prope omnis, quae praetereuntem AEnobarbi classem tantum de littore salutauit. Quanto etiam inimicorum, Genuenses in fidem quodammodo Caesaris recepti, tamen ipsi quoque fatentur. At licebit hic, credo, per vestram modestiam nobis in causae defensione, optime quidem, sed forsitan apud vos propter inimicorum calumniam dubiae, id vsurpare, quod vel in maxime aperta causa nemini vnquam vitio datum est, vt vel clauum clauo truderet, vel suum factum de aduersarii facto iudicibus probaret. Obsecro igitur vos, Viri perspicacissimi, vter magis reprehendendus est, isne, qui quum iustissima arma ceperit, in eis armis exercendis milite barbato, non in rem militis, verum in suam ipsius vsus sit: an is qui generi hominum eidem, barbarorum scilicet, in causa armorum longe dissimillima ipsorum commodo militauerit? vter magis culpae obnoxius, isne qui in suo repetendo suorum, hoc est Christianorum sanguini pepercerit, alienorum periculis sua pericula texerit: an is qui alienissimarum gentium gladiis Christianorum vitam, pro homine maxime et a religione et a fide lieno, obiecerit? Si qui haec fecit, non reprehenditur, imo si omni laude a suis fautoribus cumulatur; vos aequissimi causarum, ac rerum aestimatores, saltem hoc dabitis alteri, vt de suo facto illo minime reprehendatur? Verum haec nolite existimare, Amplissimi ordines, nos perstringendi Caesaris gratia (quem honoris causa nominamus) in medium proferre. Neque enim si proferenda non essent, si supprimenda ea ipse duceret, Africanam illam expeditionem, quam pro Rege Tunetano eum suscepisse vidistis, inter res a se praeclare gestas locum sibi vendicare sineret: ne in reditu, aut Vrbem terrarum dominam ouans ingressus esset, aut ab Vrbis eiusdem principe omni exquisitissimo apparatu excipi voluisset. Quod ad Regem Christianissimum attinet, equidem non dubito quin sit facile passurus, factum illud Caesaris vel in coelum (si ita placet) extolli: modo sibi ab ipso interim concedatur, suum vicissim minime, vti ab imperitis fit, vituperari. Nam quid tandem, Viri nobilissimi, Rex ista rerum perturbatione faciat: Bellum ab ipso necellarium geritur cum principibus totius Europae longe potentissimis, et iis principibus, qui non dissimulent, quinimo (quod vos scitis) palam profiteantur, nunquam se conquieturos, etiam ut Germaniae omni pereundum sit, donec funditus hominem euerterint: vt interim taceam consensum illum Regulorum, ciuitatum, conuentuum, qui quia vnius auctoritatem sequantur, in eandem Regis perniciem ex illius decreto coniurauerunt. Haec cum ita sint, videte quaeso quam iniuste, quam nullo aut veterum, aut recentium exemplo nobiscum agatur. Regnum illud Francorum florentissimum, nobilissimum, firmamentum (quandiu a finitimis vexatum non est) Reipublicae Christianae, vobis, Proceres Germani, vetusta necessitudine, et propria quadam (vt sic dicam) germanitate coniunctum, hoc tempore, hoc (inquam) tempore, a fronte, a tergo, a lateribus, ab hostibus infestissimis petitur, obsidetur, vallatur: nobis ad ferendos tantos, et tam incredibiles impetus non satis est militum domesticorum, propterea quod plebem Gallicam maiores nostri agriculturae magis assuescere, quam rei militari voluerunt. Itaque pedite extero nobis opus est, vt multis ante seculis opus fuit, quoties
<pb id='s443' n='443'/>
bellum maximum gerendum fuit. Hoc Caesar qui sat cognitum haberet, proposuit edicta (Vt leuissime dicam) seuerissima, <hi rend='italic'>Nequis Germanus miles Franco militet: qui militauerit, capite luat:</hi> cum vxore quidem, ac liberis mitius aliquanto agatur: Italis autem, quod fere his nitamur duabus nationibus, poena prope consimilis infligitur: quicunque aut in Galliam, aut in quascunque Regis ditiones patent militi aditus, omnes magnis diurnis nocturnisque praesidiis circumsepsit: quicunque in itinere deprehensi adhuc sunt, trucidari omnes iussit, neminem ad Regem penetrare, quoad potuit, siuit. Ediuerso gentem, quam vt prophanam atque impiam decennium fere est exsecratus, nunc posteaquam sese in nos incitari passa est, ad militem euocandum, ad Germaniam in vestro conspectu omni iuuentutis robore spoliandam, summis praemiis inuitat. Neque interim licere nobis vult, omni Europae ope atque auxilio exutis, aliunde, neque ex Africa, neue ex Asia militem euocare: si euocauerimus, sceleratos, impios, intestabiles pronunciat. Deus immortalis, quae lex grauior feratur, quae atrocior poena statuatur, quam quae in nos statuitur, aduersus eum, qui victus, qui prosligatus, qui bello captus vitam precario agere cogatur? Si et noua ista plusquam imperatoria aduersum nos edicta locum habeant, et omni externa ope nihilo secius excludamur, quid nobis denique fiat? quid miseris et infelicibus Francis, cognatis vestris supersit, nisi vt ferreis manicis vincti, compedibus adamantinis obstricti, iugulum irato hosti hauriendum, ceruicem victori (quod ipse iam prae se fert) implacabili feriendam praebeant? Maiores vestri, Viri praestantissimi, illi, saepe pro iniuria arcenda, nonnunquam et pro vlciscenda, non dubitauerunt gentes, non modo prophanas et a religione abhorrentes, sed exleges, sed impias, sed efferatas, in homines et Christianos, et aliquando morum sanctitate claros, magnis ad se pollicitationibus, quum tamen aliorum ope non excluderentur, allicere. Sic Federicus AEnobarbus homines impios, eosdem alter Federicus, cuius supra mentionem fecimus, sibi in auxilium assumpsere: idem ante hos fecerant Honorius, Constantinus Constantis parens, Theodosius iunior, Iustinianus secundus, Palaeologus, Leo, omnes Imperatores, et pii, et a bonis omnibus optimi habiti. Possem adducere Hispaniarum Regem Maurogatum, et earundem Iulianum facile principem, alios item viros pios, qui aliis losis vel regnarunt, vel imperitarunt: sed eorum malo vobis exempla proposuisse, quorum existimatio istius sit ordinis existimationi coniuncta. Ne Carolus quidem ille ob res in Republica gestas, Magni cognomentum adeptus, vestri huiusce Imperii idem author, et propagator, hoc exemplo interdum abstinuisse traditur. Nos, vt maledictum, quod in nos hoc nomine confertur, aduersariis concedamus, minus tamen vestris Imperatoribus fecimus. Inducias cum Solymano, honestas tamen, et nemini perniciosas, a viris maximis ambitas, bona vestra veniaqui saepe a nobis sententias (vt ita dicam) rogati non improbaueritis, pacti sumus. Eidem aduersum hostem communem nostrum bellum gerenti copiolas nostras quasdam; et triremes paucas ad menses aliquod, tum in nostri patrimonii vendicationem, tum vt hac via Reipublicae caueretur, adiunximus. Si vobis, Viri praeclarissimi, ea re digni videmur, quos communi vestra amicitia, antiquo vestro foedere arceatis: quorum Principem Regem Christianissimum ex hoc ordine, cui iure adnumerandus est (nam Dux Mediolani est, pro eiusque repetitione fidem vestram saepe implorauit, saepe Senatum, quo omnis controuersia a vobi ipsis decideretur, sibi dari petiuit) si inquam aequum videbitur, vt quemadmodum ab aduersariis de Mediolani possessione, ita a vobis de ordinis istius dignitate eo nomine Rex Francorum deturbetur: multum proculdubio maiorum vestrorum, quos
<pb id='s444' n='444'/>
commemorauimus dignitati, multum illorum memoriae, quae sancta vobis esse debet, detrahetis: magnam denique apud omnes mortales perfidiae notam illorum nomini inuretis. Quo scelere ne eos obstringatis, neue illa labe perfundatis, qua vos quoque pro ea persona, quam in huius amplitudine Imperii sustinetis, si id fiat aspergamini, vestrae grauitatis est, Viri prudentissimi, vestraeque sapientiae prouidere: neque id tantum prouidere (quod est tamen maximum, vobisque et huius maiestati loci pernecessarium) verum id quoque, ad quod nostrae orationis, vos hortabamur exordio, vt memineritis quo in statu Respublica Christiana sit, vt aegrotet, vt augatur, vt iaceat, vt medicinam aut a vobis hoc tempore, aut aliunde nullam expectet. Quod praeterea sumus polliciti, vt vi omni ac ratione morbi explicata, nonnulla proponeremus quae et ad vestras istas cogitationes pertinerent, et ad medendi rationem non vulgare quidpiam adferrent: ea videlicet Regis Christianissimi verbis vobis proponimus: vt si in retinenda Germaniae Imperiique istius dignitate partes ipsius esse aliquas iudicabitis: si in sananda Republica in tollendis de medio contentionibus ipsum posse aliquid putabitis (vt quidem certe videri debet posse plurimum) cogitetis ipsi, quid super iis rebus ab aliis fieri oporteat potissimum, quid ipse praestare queat, quid efficere suo omni offcio, honore, existimatione, quam imminutam, aut ab amico neglectam esse nolitis. Faciet enim vt intelligatis, ipsum et vestrum de rebus omnibus maximis, mediocribus, minimis, iudicium plurimi fecisse; et quominus quieta, florentique Republica frui possitis, per se minime stetisse. Aut si parum existimatis generatim haec proponi vobis r nisi speciatim aliquid expromamus, quod magis vestrae expectationi respondeat: ineatur, Sanctissimi ordines, apud vos ratio quo modo funesta bellorum seminaria illa quae toties referre piget, de medio tollantur, hoc est patiatur, qua est animi in vos propensione Caesar, aut vos a se hoc impetrare, aut ipsam Rempublicam vt quarum rerum in possessione, versatur, ad Christianissimum Regem pertinentium, vti quae optimo jure, sed vnde casibus (vt saepe audistis) deturbatus est, sibi illis vti frui per Caesarem liceat, easdemque ipso tradente obtineat, vt sane ipsorum vtrunque suum obtinere, neutro impediente, aequum est. Hoc si fueritis assequuti, eadem opera effeceritis vt Rex communicatis inuicem (quod aiunt) Fortunae euentibus, vires suas, opes, facultates, vitam denique ipsam ad Germaniae quietem, ad vim omnem externam, quae ei inferatur, arcendam, repellendamque, libenter vobiscum et bona fide coniungat. Quo beneficio scio an maius aliud aut Germanica natio a populo omni sibi necessitudine coniuncto expectet, aut vobis, Amplissimi ordines, quicquam proponi a quoquam queat, in quo aut dignitas vestra magis acquiescat, aut vestra libertas. Quid est enim quod in posterum ab omni gentium exterarum tumultu coniunctis semel Galliae atque Germaniae viribus pertimescatis? aut quae est natio quam Sol aspiciat, quae vobis vim adferre cogitet, si intellexerit, eiusdem in castris esse, iisdem sub signis militare, eidem parere imperio, hinc Germanici peditatus robur incomparabile, hinc florentissimas equitatus, nostri, et Franciae nobilitatis copias? Vel quid est quod de vobis cogitaturus sit quantumcunque formidabilis hostis, si tantum auditu perceperit, Francos atque Germanos, quae gens aliquando eadem fuerit, nunc repetita memoria prioris aetatis, iterum in vnam veluti stirpem coaluisse, copias, opes, facultates, vires communis salutis causa in vnum contulisse? Quum autem
<pb id='s445' n='445'/>
maiores nostri (Germanos dico, ac Francos) non ita multis seculis Thraciam, Macedoniam, Cappadociam, Graeciam omnem, omnem Asiam, Syriam, Armeniam vtramque, ipsam AEgyptum (quae prouinciae partim ab infidis sociis tenebantur, partim ab infestissimis Christiani nominis hostibus occupabantur) anni prope unius, et alterius spatio, vel debellarint, vel ad suam authoritatem adiunxerint: Persarum, Medorum, Parthorum tyrannos toties fuderint, quoties illi in aciem prodire auli sint: plus sexcenta millia hostium et sempiternorum, et in bellis exercitatissimorum plerumque parua manu, proeliis semper maximis caeciderint, eundem victoriae terminum, quem sui progressus ac voluntatis fecerint: nos eorum soboles, si causam, si arma, si pericula, illorum exemplo inter nos communicauerimus, si vni Imperatori CHRISTO vnanimes, alacres vna militauerimus, erit credo verendum, ne minus foelices simus in aris ac focis nostris tuendis (quod vos tantum cogitare audimus) quam illi in aliorum inuadendis fuerint: Nisi siqui forte sunt, qui vel nostris exercitibus imperatores desiderent, vel in imperatoribus fostunam. Sed siqui adhuc sunt, qui de ea re dubitent, ii profecto neque satis intelligunt qualem Imperatorem Germania habeat, qualem Regem Gallia, quam sapientes, quam fortes, quam et foelices, et rei bellicae peritos: quorum ducum apud ipsos consilia valeant, qui flos iuuentutis, quae liberorum propago illis succrescat: quorum liberorum in aliquibus paternarum laudum, gloriaeque aemulatio haud obseura iam appareat: in aliis, quibus nondum aetas id concessit, tamen indoles quaedam elucescat clarissimae virtutis. Sed eorum bonorum, quae commemorauimus, quietis istius, quam proposuimus, tantae ac tam indubitatae spei fructus ad vos vt perueniat, ia vobisipsis situm est, Amplissimi viri atque sapientissimi. Neque enim si ita vt debetis, in negotium hoc incubueritis, existimo Caesarem (de cuius egregia in Rempublicam voluntate dubitare nos vetat congruens factis plerisque, assidua eius et quotidiana oratio) non inquam existimo Caesarem illa, quae Si tantis comparentur rebus, pro nihilo habeantur, quum iuste, quum religiose, quum hoc loco petieritis, non libertati vestrae, non Germanis quieti, non Christiani nominis saluti esse condonaturum. Accessimus proxime ad vestram de nobis spem, Viri optimi, nisi forte etiam eam superauimus, quum vltro Regis Christianissimi verbis (sic enim in mandatis habebamus) ea vobis detulimus, quae forsitan eratis verecundius ab illo postulaturi. Nihilominus, quoniam ad aliquid de morum quoque constitutione, et concordia religionis audiendum ipso vos orationis exordio erexisse videmur: pauca hic quaedam ea de re subiiciemus. Scitis vt Rex Christianissimus tum pietate animi quadam, tum sua in vos adductus beneuolentia, nullum adhuc tempus intermiserit vestri rogandi, obsecrandi, monendi, quo tandem aliquid siue inter vos ipsos, siue communi suo vestroque eonsensu constitueretur: vtque apud quosdam ex hoc ordine Illustres viros, non vno in conuentu, nec modo eodem, nunc per literas, interdum per oratores sua omni ratione id insinuauerit: denique vt illud idem ab cunctis Imperii ordinibus, Eslingae, Wormaciae, Haganoae, atque hoc ipso in loco persaepe, non contenderit modo, verum efflagitauerit, suaque ad vnum id omnia detulerit. Nunc quum eadem tempestate, iisdem seditionum procellis, illis fluctibus schismatum agitetur Respublica Christiana, qnibus tum agitabatur: prospicite animis vestris, Viri prudentissimi, num vel Regis eiusdem opera, vel industria eorum, qui ipsius fidem atque authoritatem sequuntur, vobis opportuna videatur, aut necessaria. Quaecunque
<pb id='s446' n='446'/>
enim Rex pius, et amicus, vel in vniuersum omnibus, vel singulatim aliquibus adhuc alibi super ea re detulit, quae videntur esse maxima, eadem ipsa, animi affectu eodem, iisdem verbis deferenda hic vobis putauit. Pro quo singulari in vos suo amore, inque maiestatem, ordinis istius vetere sua obseruantia, si vicissim eo ipsum loco habueritis, quo amicum fidum, vicinum pacificum, charum foederatum, ac consanguineum haberi oportet, maximam existimabit sibi vos gratiam retulisse.</p>
</div3>
</div2>
<pb id='s447' n='447'/>
<div2 id='FrRS.01.19' n='19' type='chapter'>
<head>PAVLI RICCII ORATIO AD PRINCIPES ET STATVS GERMANIAE IN SPIRENSI CONVENTV MDXLIV.</head>
<pb id='s448' n='448'/>
<div3 id='FrRS.01.19.01' n='1' type='section'>
<head>BENEVOLO LECTORI S. D. BURCARD GOTTHELF STRUVE</head>
<p><hi rend='italic'>NOn infrequens olim in Comitiis erat, vt priuati etiam solennes instituerent Orationes de rebus diuersis, quibus Principes vel ad certa bella suscipienda, vel ad alia necessaria hortari conabantur, vt ideo Riccius in Comitiis Spirensibus anni CIC DXLIV moribus illorum temporum satis faciens, idem seruauerit institutum. Erat autem hic Riccius ex Iudaeo conuersus, qui Papiae philosophiam non sine nominis fama docuit. Maximiliano igitur fuit commendatus, ab eodemque in Medicorum suorum numerum adlectus, cui fidem et industriam suam constanter probauit. Inde Medicus factus Cardinalis Gurcensis. Vitam ipsius breuiter saltim descripsit Melchior Adami,</hi> <note><hi rend='italic'>In vitis Medicorum p. 4.</hi></note> <hi rend='italic'>qui, licet in scriptis ipsius recensendis sit prolixior, nihil tamen de hac narrat oratione: nec Sleidanus nec Seckendorfius in Historia Comitiorum Spirensium eiusdem faciunt mentionem. Vitae autem morumque proponit emendationem serio faciendam, hinc bellum in Turcas suscipiendum.</hi></p>
</div3>
<pb id='s449' n='449'/>
<div3 id='FrRS.01.19.02' n='2' type='section'>
<head>AD PRINCIPES, MAGISTRATVS, POPVLOSQVE GERMANIAE, IN SPIRENSI CONVENTV ANNO M D XLIV. HABITO, PAVLI RICII ORATIO. DE VITAE, MORVMQVE EMENDATIONE SERIO FACIENDA, ET BELLO IN TVRCAS SVSCIPIENDO.</head>
<p>VEnientem <hi rend='italic'>gladium Speculator cum viderit, et populo non annunciauerit, sanguinem illorum qui peribunt, de manu Speculatoris requiram.</hi></p>
<p>Magna quidem et inconsulta existimari poterit haec mea hodierna fiducia atque praesumptio, qua ea quae longo ante hac temporis tractu nulla quidem potuit Romanorum Pontificum sanctitas; nulla praepotentum Imperatorum authoritas, non Regum, non Principum ampla potestas, neque eruditissimorum Oratorum solertia, et consummata dicendi facultas; nunc imbecillis ego, expers eruditione et eloquentia homo, hac rudi et inculta oratiuncula, adeo intrepide audere, aggredi et tentare videor. Verum hac nostra tempestate ad tantum discriminis, ad tantum (proh dolor) calamitatis, et turbulentiae. deuentum est, vt nulla iam Pontificum, Imperatorum, Regum, et Principum authoritate praeeunte, nulla suadente Oratorum facundia, res ipsa vsque adeo admoneat, vrgeat atque impellat, vt nisi summus ille coelorum Pontifex orbis Imperator, et omnium saeculorum Rex et conditor Deus, qui pro communi mortalium salute, nec vnigeniti quidem filii sui sanguini pepercit, nisi (inquam) celeri clementia et misericordia teterrimam gregis sui sortem inspexerit, mox nihil aliud quam fidei et religionis casus et ruina, horrendumque Romani Imperii excidium, vastitas et desolatio expectandum erit. Ecce Speculator religiosissimus Princeps et Rex Ferdinandus venientem properantemque immanissimi et furentis tyranul gladium vobis sacri Imperii proceribus, vobis consultissimis magistratibus, vobis Germaniae populis omnibus annunciat: ne aeternus ille iudex, vltor, vindexque iustus innocentium Christianorum sanguinem, qui aliorum tarditate et socordia effundi contingeret, de innocentissima eius manu requirat. Horret quippe animus, mens stupet, et cor ipsum trepidat et contremiscit mecum cogitando, ne dum viua orationis voce exprimendo miserum et formidabile excidium, dirumque naufragium, quod Christianorum dissidio et torpore protinus imminere video. En fides iam confunditur, labitur religio, corrumpuntur mores, nullus nec Principum, nec populorum mutuus amor, nullus respectus honesti, viget dominandi libido, viget habendi cupiditas, vigent solicitudo et studia ventris fraudes, rapinae, incendia, arma. Saeuit interea, saeuit furitque truculentissimus ille Turcurum tyrannus vniuersi turbator, et perditor orbis, ac sitientismus Christiani sanguinis insidiator et hostis: qui igne et ferro cuncta deuastat, regna subuertit, fidem obruit, eius denique furore et rabie iam vniuersa fere Istri Danubiique ora, et tora pene Illyrica tellus innocentium, heu Christianorum, iuuenum senumque, matrum et infantum sanguine, et cruore madent, optimatum coniuges prostituunt, virgines contaminant, captiuant,
<pb id='s450' n='450'/>
vendunt, cruciant, et sordidae seruitutis iugo subiiciunt. Quod si immanissimi huius tyranni saeuitiam et rabiem in Christianam pietatem a primordio quis reputet, cogitetque miserum et importabile iugum, quod spurcissimum istud Barbarorum genus ceruicibus Christianorum imposuit: neminem tam inhumanum, tam rigidum Christiani nominis hominem existimo, qui non in gemitum, in moerorem, et lachrimarum fontem prorumpat. Si enim magni et pii Constantini tempora inspicias, eiusque memoranda gesta attendas, per plane quidem intelliges, quod sacra veritatis fides, et religio, per vniuersam tunc Asiae, Africae, et Europae plagam veluti limpidissimus Solis radius effulserit: nulla erat gens, nulla cogniti orbis natio, quae Christianorum non pareret Imperio, quae non militaret sub vexillo crucis, et genu flecteret in sublimi et inscrutabili nomine Iesu. Pax alta, et secura erat quies, omni Christiani nominis genti, gens sancta, gens electa et populus acquisitionis, donec tentator malorum Sathanas, horrendum illud Arabiae monstrum, aspidem et Draconem Mahumetum excitauerit, qui Diabolico instinctu ementita fide, ficta sanctitate, Christianis animis insidiari coepit, et vepribus, acerrimeque pungentibus spinis, semitam et iter Christi viatoribus intercipere conatus est, et angustam aeternae salutis portam obstruendo, lata via omnium turpitudinum et scelerum plena incedere compulit, ac sub exitialis et perniciosae libertatis specie, totius ferme Asiae et Africae rudem quidem et barbaram gentem ad sui interitum et perditionem allexit. Solet enim stolidum et ignobile vulgus, alioquin ad ventrem et pecudum vitam pronum, longe facilius ad illorum trahi obsequium, qui concupiscentiae et libidinis frena relaxant, quam illorum obtemperare monitis, qui ad religionem, ad morum vitaeque mundiciem intendunt. Quemadmodum et nos aerumnoso hoc saeculo, eum non parum Germanorum dedecoris, et animarum et corporum iactura longe lateque experimur. Quippe puerorum instar, qui promptius laetiusque obediunt cuiquam inerti et petulanti homini, qui xeniola, poma, et crepitacula donat, effrenamque evagandi et cursitandi licentiam, ad eorum miseriam et ruinam concedit, quam vt probo et erudito pareant paedagogo, qui virgae et ferulae minis, puerilem inquietudinem et insaniam coercere, eamque ad virtutem capessendam, ad vitae incolumitatem, et gloriae incrementum instituere nititur.</p>
</div3>
<div3 id='FrRS.01.19.03' n='3' type='section'>
<head>REDEAMVS VNDE DIGRESSA EST ORATIO.</head>
<p>HIs igitur impii Mahumeti fallaciis, his fraudibus et praestigiis pedetentim hoc malum irrepsit, et tantum virium sibi vndique desumpsit eundo, vtiam ortum et occasum et Solis occupet vtrumque cubile: nulla fere sit coeli plaga, nulla sublunaris machinae regio, quae funesta hac lue infecta, et foedo Mahumetorum ritu contaminata non appareat. Quocunque vertimus oculos, quocunque cogitatione percurrimus, vbique de Mahumetana colluuie hostes, persecutores et fidei coinquinatores nos circumdant. Sicque in angustum coartati sumus, vt ex tanto spaciosissimi olim Christiani orbis ambitu, nec vnus quidem Europae supersit anulus, in quo ab hostium incursionibus et Christiani nominis desolatoribus, tuto degere nobis liceat. Si vero singulas per seriem caedes, et clades ab initio Christianae calamitatis recensere velim, et ea omnia quae nostra ignauia et ignominia ad hunc vsque diem amisimus, enumerare dixerim, trausiret vtique dies, praeteriret et nox, nec finem nostra haberet oratio. Transeat ergo omnis Asia, omnis Africa, taceamus veterem ignominiam: recentiora quoque Constantinopolis, olim Christiani orbis oculi, Trapezuntii, Euboeae, et Illyris horrenda excidia praetereamus. Lamentemur et defleamus ea quae paulo ante acta vidimus, et praesentibus annis nosttos ante oculos versantur.</p>
<pb id='s451' n='451'/>
<p>Vidimus (nondum sex circumuoluuntur anni) Rhodiorum insignem Europae Insulam, <note>Videri possunt lacobi Fontani <hi rend='italic'>de bello Rhodio libritres</hi> et Melchioris Soiteri <hi rend='italic'>descriptio belli Pannonici</hi> in Schardii Tomo secundo.</note> et Tyrrheni aequoris, totiusque Italiae, interiorisque Hispaniae et Galliae littoris praesidium et columen ingenti Christianorum turpitudine et clade expugnatam, captam, et in miseram barbarorum seruitutem redactam. Paulo post Belgradum, quam Graecanicam Albam vocant, vnicum regni Pannonum, et Germanorum Imperii antemurale, et propugnaculum, nostro dissidio atque socordia cruenta expugnatione superatam, perditam, et in Turcarum coloniam subactam vidimus. Sileo tot interea per Illyrim, Carniolam, et per Pannoniam incursiones, incendia, capturas, caedes, et tot millium animarum exterminia, miserabile horrendumque auditu. Vidimus nouissime inclyti, et toto terrarum orbe celebrandi Vngariae regni, vniuersae Christianae militiae scutum et munimentum, lugubrem et lacrimabilem ruinam, et desolationem, qua immanis ille Christiani no minis hostis, tanta atrocitate, tanto furore, et rabie debacchatus est in Christianorum sanguinem, ut id absque acerrimo cordis cruciatu, absque moerore, et gemitu, nec per me quidem narrari, nec a vobis audiri posse existimo. Vbi praepotentem innocentissimumque Ludouicum Regem, pie et strenue pro Christi cruce militantem, in primo floridae iuuentutis limine, teterrimo conflictu et pugna prostratum sublatumque, <note>Vid. Stephani Broderithi <hi rend='italic'>narratio de proelio ad Mohatium.</hi></note> et vno temporis momento (o perfida, o impia et crudelia fata) vno inquam temporis momento, et vita et regno priuatum exutumque vidimus. Numeroso et structissimo eius exercitu profligato, et ad internecionem quasi fuso et deleto. Et quot ibi orthodoxi piique antistites, quot strenui et nobili stemmate trucidati sunt Duces; quorum alius hasta transfixus, et per castra delatus, alius palo traiectus, alius iugulatus, alius medio sectus, alius patibulo affixus, alius aquarum gurgite absorptus, alius flagro consumptus, alius viuus defossus, aliisque horrendis, et inauditis nouae mortis suppliciis affectus. Nondum tamen impius ille tot occisorum sanguie satiatus, mox impetit furitque passim per campos, per rura, oppida, vrbes, vbique incendia, vulnera, tormenta, caedes. Nulla perfidus ille promissa, nulla concordiae foedera seruat, et contra naturae leges, contra humanae pietatis iura infantes, infantes de maternis vberibus et vlnis iugulat in cunis transfodit, vel ad parietem fracta ceruice conquassat, matrem strangulat, senem parentem de tecto praecipitat iuuenem medio secat, vel diris horrendisque tormentis discruciat, et si quos carcere aut vinculis tenet, vel concatenatos per rapidos torrentes transducit, aut illaqueato collo per impetuosa flumina traiicit, non ad humanum aut honestatis vsum, sed ad supplicia, vel sordidam aut omni morte amariorem servitutem reservat. Talia adeo truculenta, sic impia et nefanda facinora, nunquid auris humana, nedum Christiana, aut mortalis sensus, absque moerore et suspiriis absque gemitu et eiulatu audire vel cogitare posset? Nulla siquidem gens tam fera, tam rigida, nulla sic inculta et Barbara natio, quin pro patriae salute, pro gentis suae securitate et pace, opes, corpora, vires, animumque profundat. Quinimmo et stolida ac vilissima animantium, grues formicae, apes, et id genus, pro vita et incolumitate gregis sui tuenda, perpetuis durisque laboribus insudant, et sua cuiusque munia sedulo prosequuntur et curant, confligunt, pugnant, et pulchram (ut Maro loquitur) petunt per vulnera mortem. At prudens et diuinum animal, sanctum Christianorum genus, tot prophetarum oraculis praenunciatum, Christi cruce conditum, Apostolorum praedicatione solidatum, Martyrum sanguine roboratum, Sanctorum legibus, et doctrinis excultum, diuorum Imperatorum, Regum et Principum religione, armisque tutatum, modo ad sui desolationem, ad miserabile sui excidium, et cladem (proh pudor) ita socors, ita somnolentum, stupidum et insensatum iaceat! Nam et adamas omni metallo, et saxo durior, solo hirci
<pb id='s452' n='452'/>
sanguine emollitur, et eliquescit: at Christianae pietatis hominum, sic aspera sic rigida sint praecordia, tam dura sint pectora, ut tanta, et nunquam satis deploranda innocentium Christianorum caede, sanguine et cruore atteri, mollescere, aut vlla in parte flecti nequeant. O miseram, o miseram, miseramque sponsam talibus commissam paranymphis, qui eius aduersus calumniatores tutelam, non modo negligunt, et floccipendunt, sed eam insuper nonnulli fucato suo dogmate; fallacibus pravisque doctrinis prophanare, et effrena (quam Christianam vocant) libertate et libidine dissipare et subuertere, nullo vnquam temporis momento desistunt. Vbi ubinam prisca illa Germanorum gloria, et omnibus seculis formidabilis fortitudo, et spectata virtus, qua Germanas durissimas bello gentes: nec a Romanis quidem, orbis terrarum, dominis, licet non semel crudeli animo petitas, nusquam tamen victas et subactas legimus? Vbi vbinam prior illa Germanorum victus modestia, et ipsa pacis et concordiae altrix, dissidii et simultatum expultrix, frugalitatis et parsimoniae virtus? Qua Germani prae caeteris mortalibus (si praestanda est Historiae fides) auri et argenti maximarum pestium fuere spretores, qua et omnem vestimentorum spernebant cultum, et amictuum protinus abiiciebant blandimentum, qua et vlni contemnebant, ac ignorabant, vsum, nec aliunde id importari permittentes, quod eius intemperie, et luxu mentem hebetari, et ad labores homines mollescere et effeminari arbitrabantur. Vbi vbi denique prior ille Germanorum fidei fervor, et pertinax religionis custodia et obseruantia cuius merito eximium Imperii decus, quod primo ab Assyriis, Persis, Macedonibus ad Romanos pervenit, vltimo loco ad Germanos commigravit, vti ad eos qui prae caeteris nationibus digni habiti sint, quibus Christi vexillum, eiusque reipublicae custodia et gubernacula committantur. Nunquid tanta, et omni aevo memorabilis extincta est Germanorum gloria, tantus roboris et fortitudinis splendor euanuit, vt nulla sit reliqua resipiscendi facultas, nulla expectatio pristini decoris, laudisque recuperandi? Longe et procul auertant id Superi. Quinimmo si vlla vnquam futura est spes labentem Christianorum orbem restaurandi, si vlla datur fiducia orthodoxam pietatem in pristinam eius speciem suumque vigorem restituendi, hanc vel maxime quidem in Germanorum praesidio, virtute, et ope sitam existimo. Cum innata sint Germanorum prosapiae fidei, religionis, et militaris disciplinae semina. Quae tametsi modo non coaluerint, obstantibus dissidio, pompae libidine, et intemperie victus, quae praeclaram hanc sementem obnubilant, suffocant, et corrumpunt, facile tamen in pristinum vigorem floremque resurget, si haec tria omnium quidem malorum radix et fomentum abstuleris.</p>
<p>Dissidium namque, livor, et simultas quantum incommodi, quantum damni, et ruinae humanae societati afferat, concordia vero et amor quantum incolumitatis, et vitae dulcedinis pariat, operae precium minime fore existimo id longa verborum et orationis serie ostendere, cum id palam, clariusque res ipsa demonstret, naturae quoque, et rerum ordo, immo et ipsa iumentorum conditio doceat, et sacra authoritas multis quidem modis admoneat. Concordiam enim et vnanimitatem tanti facit diuina authoritas, vt eam religionis etiam obseruantiae, et altaris sacrificio anteponendam statuit. <hi rend='italic'>Si offers,</hi> inquit, <hi rend='italic'>munus tuum ad altare, et ibi recordatus fueris, quod frater tuus habet aliquid aduersum te, relinque munus tuum ante altare, et vade prius reconciliari fratrituo.</hi> E diuerso discordiam, et odia vsque adeo abhorret diuina sollicitudo, vt et ipsum nephandum idolorum cultum dissensionis ac dissidii crimini postponendum docuerit. <hi rend='italic'>Particeps,</hi> inquit, <hi rend='italic'>idolorum Effraim dimitte eum, diuisum est cor eorum, nunc interibunt.</hi> Omne enim regnum (inquit veritas) <hi rend='italic'>in se diuisum desolabitur, et omnis civitas, vel domus diuisa contra se non stabit.</hi> Docuit idipsum claro experimento prudens vir Sertorius. Duos enim equos in medium produxit, vnum solidum robore et floridum annis, alterum vero languidum, tabe et annis confectum, exinde languidi et squalidi equi caudam iuueni et viribus potenti homini evellendam tradidit: Floridi autem et robusti equi caudam, imbecilli et seni homuncioni eruncandam
<pb id='s453' n='453'/>
commisit. Tum vir iuuenissuo robori innixus, et tabidi equi imbecillitate inspecta, caudam vno et perpetuo tractu totam insimul extirpare incaute ac temere, et frustra denique praesumpsit. Senex vero homuncio, perspicacius rem considerans, ipsius floridi et robusti equi caudam in exiles portiunculas diuisit et sparsit, quas minutatim et tractuum frequentia extraxit, ita vt breui temporis spacio vniuersam robusti equi caudam tabidus ille senex nulla molestia, nulloque labore funditus euulsit. Quo sapiens vir ille admonuit, quodcunque exiguum et tenue robur, si concors, si iunctum fuerit, non facile etiam a solidiori ampliorique potentia vinci aut superari posse: e diuerso quo valida et perampla potestas, si disiuncta et sparsa fuerit, a quauis exili et imbecilli manu opprimi, subiugari, et extingui poterit. Docet idipsum sagax iumentorum instinctus, quod strenuus ille Dux Dacum Cotio in Principum illius gentis consessu prudenti quidem facto ostendit. Duos enim ferocissimos canes congredi, et in invicem saevire permisit, quos vbi acriori certamine, et rabie ferocire cognouerit, lupum clam superimmitti iussit, quem canes cum vidissent, evestigio, omni eorum lite dirempta, concordi foedere in lupum profligandum conuersi sunt. Si igitur bruta stolidaque iumenta priuatum certamen et odium, vt in communem hostem insurgant, deponere non dubitant: tu qui rationis compos es, homo, qui Christians pietatis cultor, qui rerum publicarum moderator, quid debeas, quid ad tespectet, tuipse cogita et confidera. Docet idipsum naturae et rerum ordo, quod vniuersa quae natura ipsa effingit atque producit, sola concordia gignit, ac genita conseruat quod quamuis in omnibns et singulis, quae naturae opere constant, plane appareat, evidentius tamen hoc in nostra humana compagine videre et experiri licet. Vbi si concordiam, et mutuam membrorum opem abstuleris, mox in tabem et corruptionem tota corporis tui moles redigatur necesse erit. Nosti haud dubio sapientis apologum, quem et nunc sedulorogo attendas. Pedes et manus conquesti de viscerum tranquillitate, et ocio ventris, suosque perpetuos motus et agitationes lamentantes, ineunt demum consilium, quo decernunt nil exinde operis et ministerii sui impartire visceribus et ventri. Venter autem et viscera inanita, a pedibus manibusque solitum sibi subministrari petunt alimentum, illi stolida pertinacia negant, longa tandem inedia, et defectu restaurantis, iam innatus calor hebetatur, et vis naturae labitur, ipsi quoque manus et pedes titubantes, et iam naiurae casum persentientes annixe sollicitant, et omnem operam dare, opemque praestare, festinant: at sero nimium nimium, iam prostrata est eorum mouendi et agitandi virtus, deest et ventri cibum concoquendi facultas. Evenit denique ex pertinaci illo membrorum dissidio, vt paulo post squaleant omnes corporis artus, extinguatur calor, spiritus evolet, et vniuersa demum compago in putridum cadaver conuersa sit. Apologus, nostri temporis calamitatem perplane, si aduertis, designat: vbi pedes et manus ruris scilicet coloni, opifices, et plebei, aduersus reipub. viscera et moderatores, nefanda temeritate insolescunt. Rudes enim agricolae, et plebei, Principum et magistratuum munia et gubernacula ambiunt, macellarii et pistores sacerdotii ministeria et opera sibi praesumunt. Sutores et cerdones se legum et sacrorum Canonum interpretes iactitant. Mulierculae (o insania, o furor) mulierculae de mysteriis, et reconditis fidei Sacramentis philosophari, et censere non dubitant. Cave, cave inquam, iterum dico cave, et coeli auertant omen, et tu, nisi maturius ociusque resipiscas, et animum a contentione, et livore temperes, ac vnum quodque reipub. tuae membrum id muneris exerceat, quod diuinasanctio, et naturae ordo cuique distribuit, mox parem experiaris, exitum, quem et prafata dissidentium membrorum compago misere persensit.</p>
<p>Luxus vero perniciosissima reipublicae labes quantum iam vniuersam Germanorum gentem occupet, et quam procul haec ipsa a maiorum suorum frugalitate et modestia degeneret, nemo est qui non iudicat. Rarus siquidem homo ille, cum quantumlumcunque nobilitatis iactitet, vel alicuius opulentiae ciuem, mercatorem velopificem agat, qui indumentorum cultu lanea dignetur veste, nisi exotico et peregrino
<pb id='s454' n='454'/>
Britanniae aut Hiberniae vellere contexta: qui non ignominiosum putat ovinis vulpinisque tegi pellibus, aut qui vulgaris lanificii pileo, et sago sit contentus: nisi bino et trino ex oloserico, et purpura martrina aut sebelina (ut vocant) pelle subducto, splendeat indumento, et nisi pileo (quod byretum appellant) ex Lugduno Galliae ad ventitio luxuriet, coccineo margine circumsepto, et aureis exculto fibulis, cum sinuosis ex purpura vittis, idque scissurarum varietate, flatibus, imbribus aestuantibusque solis radiis sit peruium. Diploide quoque et caligis cum fuluo, aut vermiculari substrato serico, quod per fissuras, et rimulas sexcentum transfulgeat: nec non et byssina camisia, aureo, et acupicto circumdata collo limbo, similique fastu et pompa lasciviat. Taceo inexplebilem mensae, et obsoniorum libidinem, qua non tribus, non quatuor esculentis, non vna vel bina vini, aliorumque potuum varietate sunt contenti: neque satis reputant, bis terque in die ad mensam recumbere, nisi et somnifero noctis poculo Pizinum, Falernum, Ribolium, Creticum, et id genus meri ingurgitent, quibus omnem sane prouentum, quaestus, fortunasque omnes absumis, corporis simul et animi vim, roburque prosternis. Fies viribus imbecillior, in re pauperior, ad religionis opera segnior, ad consilium obtusior, ad bellicum apparatum impotentior. Oscelestam et flagitiosam pompam, o crudelem et impium luxum inanem, qui illustrium domos dissipas, optimatum cognationes disperdis, destruis regna, et omne sublime Imperium subuertis, et nemo est qui te caueat, qui reiiciat vel contemnat. Si digitum tuum virulenta lues corrumpit, si manum si pedem venenata vlcera inquinant, non dubitas digitum manum pedemque ferro et igne totum absumere, vt residuum corpusculi tui custodias, et serues incolume. At pro vniuersae Christianae reipubl. in columitate et tutela, quam ob exorbitantem luxum tuum, et effrenam pompae libidinem, in vltimo iam exterminii et vast itatis discrimine constitutum, et vides et palpitas, nec vnum tamen (o dedecus, o pudor) nec vnum nocturnum poculum, non vnum obsoniolum, neque minimam blandidulam vestem, et amictus pompulam, fastumque abscindendum vel temperandum ducis.</p>
<p>Quod si nulla te pietas, nulla religio, aut primorum tuorum gloria, et virtutis splendor moueat, vnicum hoc pientissimi Ferdinandi Regis exemplum te inflectere, allicere et trahere debet. Procul sit omne lenocinium, et palpans adulatio, ex re ipsa loquor, quae omnem hanc laudem longe quidem superat et praecellit, nouit ille, qui est reconditorum scrutator et cognitor Deus. Is enim religiosissimus Rex Ferdinandus, tanto stemmate, et alto sanguine natus, in tam sublimi sceptrorum, et regnorum spccula constitutus, iuuentutis in eo florentibus annis, calcato tamen iuuenilis spiritus ardore, reiectis voluptatibus, spretisque omnium delitiarum illecebris, nulla (vbi de religione, et publico commodo agitur) nulla aduersa, nulla incommoda, nec aestus, nec frigora, non ventos, imbres, aut grandines horret, nullis vigiliis, nulla inedia, nec quibuscunque anxiis laboribus frangitur, et modo tanquam solers et vigil Christiani gregis Speculator, ac strenuus antesignanus crucis, aduersus trucem et furibundum Christiani orbis exterminatorem in aciem ad pugnamque descendere, et pro commisso sibi grege copias, opes, vires, animumque obiicere non formidat.</p>
<p>Exaudiri autem mihi video susurrantis, et secum murmurantis vocem dicentem: Et quid mirum, quod Rex Ferdinandus arma moueat, copias colligat, vires conatusque omnes in hostem intendat? cum eius iam interest et ad eum prae carteris Germaniae potentatibus spectat, impii tyranni furorem impetumque compescere, qui eius Pannoniae, Croatiae, et Dalmatiae regni iam viscera penetrat, incendit, vastat, et quaeque regni illius praesidia et propugnacula occupat, caeteri vero Germaniae Principes, magistratus, et populi, adhuc procul sunt ab hoste, nondum illorum pulsat fores, nullius confinia, nullius adhuc limina tangit. Haec tecum cogitas, haec murmuras, haec dicis? O improuidam, o vanam nec homine dignam vocem. Si enim non prius resistendum, non pius bellum parandum dixeris, quam cum vibrantem iam hostis gladium, et mucronem in te stringi videris, flammarum et incendii voraginem
<pb id='s455' n='455'/>
palpitando senseris, quod obsecro inter hominem et iumentum, quod inter prouidam et rationalem creaturam, et inter belluam discrimen facies? quandoquidem nullum est adeo torpidum stupidumque belluarum genus, cum videt, cum sentiat hominem, aut feram inuadentem, quin mox insurgat, dente ferociat, cornu et calce petat, vel vnguibus feriat persequentem. Aut quis adeo incircumspectus, et expers consilii homo, qui non iudicet, qui palam non videat, si adhuc semel horrendum illud monstrum in Vngariam irrumpat (quod faciet, nisi tua religio, prudentia et arma resistent, cum regni illius iam claues, arces et praesidia occupet) quin statim in Austriacas prouincias irruet, et cuncta ferro et igne solita truculentia et rabie vastabit. Et quid tunc quaeso obstabit, quis iter claudet, et aditus obstruet, quin evestigio, veluti perfracto magni fluminis aggere, impetus illius nulla tunc mole, nullis obicibus contineri potest. Sic impius ille Tyrannus mox per Bauariae, Sueuiae, Rheni, et Saxonum plagas impetat, ferociat, ruinis et caedibus omnia compleat: adeo (avertant id Superi) vt Rhenus et Albis, quemadmodum Danubius et Ister, innocentium Christianorum inficiantur caedibus, sanguine et cruore rubeant. Sed esto, et admisso (quod tamen nemo prudens dixerit) vt saeuus ille tyrannus, cum Vngariam subegerit, Austriam euerterit, pedem ibi sistat, et in te gladii sui furorem non conuertat, nunquid tibi videretur, humanum, nedum pium et Christianum, populi tui ruinam et cladem dimissis conniuere palpebris, et veluti ignauus et stupidus homo aliorum calamitatem, complicatis in sinum manibus spectare et intueri? Si in foribus ciuis tui tecta rapi incendio, eiusque aedes, suppellectilem, coniugem, infantes crudeli vorari flamma videas, nonne impius et scelestus reputaberis homo, si mox non clamites, vicinos excites, aduoces, et tu ipse praecipiti pede aduoles, manu et dorso, viribusque omnibus opem feras? Sic euangelica veritas ouem vel bouem qui in foueam ceciderit, eripiendum enunciat: si et Mosis ore praecipit vt asinum sub opprimente onere iacentem erigas et subleues: fidelem hominem, et vastam Christiani nominis multitudinem, pro qua Christus seruator sputa, flagella, crucem, vulnera, plagas, amarulentae denique mortis supplicia non abhorruit, tu qui Christi seruum spondes, qui auditorem et factorem verbi polliceris, de profunda hac angustiarum fouea et voragine eripere, et de truculenta manu trucidatoris, sanguinem tuum sitientis protegere et eruere abhorrebis? Absit nefanda haec crudelitas, horrendaque impietas, ab innata Germanorum sodalitate et dulcedine, qui non aliunde vocati sunt Germani, nisi ex eo quod se mutua benignitate, et amore quasi fraterno sanguine iuncti amplectuntur, et fouent. Cuius olim beniuolentiae et fraternae concordiae merito nulla fuit vnquam orbis terrarum natio, nulla quantumcumque dura et atrox bello gens, quae tanta virtute et gloria Tyrannorum impetum et violentiam coercuit, suamque genuinam libertatem tutati sunt, queadmodum Germani. Quis enim populorum, quae gens vel natio Magni Alexandri Maedonis, orbis domitoris vimrepressit, eiusque impetum compescuit, ne Danubii ripas excederet, nisi Germani? Darius Hidaspis filius, et Cyrus praepotentes Asiae reges, Danubium traiicientes ausi non sunt attingere Germanos. Octauii Augusti legiones apud Cariscos ad internecionem deleuerunt Germani. Tiberium quoque Vindelicos armorum impetu aggressum, in fugam, et extra suos limites coëgerunt Germani. A Vespasiano summo postea Imperatore duabus et triginta pugnis commissis superari, et vinci non potuerunt Germani. Longobardorum diuturnam tyrannidem, quae nulla Regum neque Principum potentia, et nullo robore retundi et cohiberi potuit, superarunt et extinxerunt Germani. Tanta denique et tam acris erat Germanorum belli, et pugnandi virtus, vt natum fit inter finitimos adagium; <hi rend='italic'>Male qui pugnare velit, cum Germanis pugnet.</hi> Si prioribus ergo seculis Germani, dum adhuc sub mundi seruiebant elementis, et muta Gentium colebant simulachra, nec dum regale sceptrum, nec dum imperii fastigium adepti, virili semper audacia, et inconcusso animo et robore aduersus regum imperia, ferocissimarumque gentium irruptiones et impetus, suam libertatem et
<pb id='s456' n='456'/>
gentis suae tranquillitatem pacemque tutati sunt, modo summa religione, summa veritatis fide instructi, diuinis legibus moribusque instituti Imperatoria maiestate decorati, militari disciplina et armis praecunctis gentibus muniti: quanto condecentius, quanto oportunius, atque gloriosius pugnandum sit vobis aduersus atrocissimi et furibundi Tyranni gladium, aduersus seruilem et spurcissimam omnium mortalium colluuiem, quae non modo agros domosqne vastando, suppellectilem diripiendam quaerit, sed vitam vestram, filiorum, matrum, et infantum sanguinem et ossa petit, sacratissimae fidei, et religionis exterminium affectat, principatus vestros vestrumque imperium non vt possideat, sed vt perdat, deleat et extinguat, requirit, quod non semel ex impio et polluto huius Tyranni ore auditum est. Non prius velle reuocare manum, ferrum et ignem a Christiano populo, nec satiari se posse Christianorum sanguine, donec illorum tollat et exterminet imperium eiusque memoriam et nomen funditus deleat et extinguat.</p>
<p>Agite igitur, exurgite vos sacri Imperii proceres, vos consulentissimi magistratus, et populi omnes agite, et arma, tela, ensesque arripite, et rumpite moras antequam cadant de montibus vmbrae, et repentinae indelebilesque aerumnarum vos tenebrae comprehendant. Iam ad arborem posita est securis, iam pestifera illa lues vestra ad vsque limina serpsit, paululum morae si feceritis, actum erit de fide, de religione, imperio et principatibus vestris. Agite itaque et exsurgite dum tempus est, dum parum adhuc diei elucessit, et pientissimum Crucis antesignanum Regem comitamini Ferdinandum, qui pro religione, pro Christiano populo, pro vestroque imperio, sceptra, regna, copias, fortunas, viresque opponere nem formidabit. Agite denique pro illius fide, qui pro vobis in Cruce pependit, agite pro religione, propter quam sancti dira subierunt mortis tormenta. Agite pro imperio, principatibus et magistratibus vestris: quae Othones, Henrici, Federici, ceterique maiores vestri, religione, armis, suoque sanguine adepti, et tutati sunt. Agite pro vestro, pro filiorum, pro coniugum, et innocentium paruulorum sanguine et cruore, quem petiit, quem sitit immanis ille et furibundus Dei et naturae hostis. Age denique, et dissidium liuoremque depone, depone fastum et pompae libidinem, depone luxum et intemperiem victus, vt illa tibi innata virtutum semina coalescant, et in pristinum gloriae, et in splendoris tui germen floremque resurgant, erisque viribus incolumior, in re opulentior, religionis cultu vigilantior, ad consilium perspicacior, ad bellicum apparatum munitior, in cunctis denique rebus tuis gerendis, actibus et successibus tuis eris felicior, et in omne aeuum beatior.</p>
</div3>
</div2>
<pb id='s457'/>
<div2 id='FrRS.01.20' n='20' type='chapter'>
<head>IOACHIMI CAMERARII HISTORIA BELLI SMALCALDICI.</head>
<pb id='s458' n='458'/>
<div3 id='FrRS.01.20.01' n='1' type='section'>
<head>LECTORI BENEVOLO S. D. BURCARD GOTTHELF STRUVE</head>
<p><hi rend='italic'>INsignis vir erat Ioachimus Camerarius, cuius vitam et elogia praeter Melchiorem Adami, plures alii scripserunt. Sufficit nobis elogium Thuani hic adduxisse, dum ait:</hi> <note><hi rend='italic'>lib. LIX. p. 66.</hi></note> Camerarius loco nobill, sed in modicis opibus natus, ad haec specie ingenua praeditus nobilitatem generis, quantum per conditionem et aetatem licuit, nobilibus exercitiis retinuit, equitandi peritia insignis, de qua ad Xenophontis librum, quem dere equestri scripsit, a se Latine versum ac notationibus explicatum, peculiarem commentarium subiecit. De cetero cum vitam otio litterario consecrasset, post perceptam vtriusque et linguae exactam notitiam, quam et variis scriptis illustrauit, non solum ad bonos auctores in vtraque lingua interpretandos tam poetas quam oratores et historicos sed etiam in solidioribus philosophiae, mathematicarum artium, et postremo theologiae studiis multa commentatus est, ad omnia, quod pauci ante illum fecerunt, politioris litteraturae ornamenta semper attulit, variis in omni doctrinae genere lucubrationibus aut dum vixit, editis aut post monem a tanto patre dignis filiis publicatis, quae sparsim et diuersis temporibus ac locis per particulas edita, cum eiusmodi sint, vt iis ad rem litterariam plurimum emolumenti sit redundaturum, simul omnia aliquando edi reipublicae maxime interest. Constans ac perpetuus Philippi Melanchthonis amicus fuit, eius studiorum, voluntatum, ac consiliorum particeps, et cum ipse Lipsiae larem fixisset, et ille Vitembergae profiteretur, per literas amicitiam eam toto XXX annorum tempore coluerunt, et Melanchthonis quidem literas ipse Camerarius post mortem eius studiose collectas ac digestas publicauit, suis non insertis, quarum partem filii post patris obitum, tum alias ad diuersos duobus voluminibus distinctas ad utilitatem publicam ediderunt. Tandem vir optimus et de rep. tot exantlatis laboribus bene meritus ex hac vita migrauit XV Kal. Maias. <hi rend='italic'>Reperitur haec Historia in Catalogo Scriptorum eiusdem, quam breuiter quidem, ast accurate descripsit Camerarius, ita, vt Protestantium errores minime reticeat. Graeco sermone eandem scripsit, vt, prout ipse testatur, Graecorum etiam gens de gestis istis edoceatur. Simon Stenius vero, Lomacensis, qui Heidelbergae Graecas litteras docuit, et sub initium seculi superioris vixit, hane historiam in latinum transtulit sermonem, atque supplementum adiecit, in quo proelium ad Mühlbergam, vna cum Io. Friderici Electoris captiuitate describit. Hanc ipse Stenius Frehero transmisit, prout ex ea, quae statim subsequitur epistola patet.</hi></p>
</div3>
<pb id='s459'/>
<div3 id='FrRS.01.20.02' n='2' type='section'>
<head>BELLI SMALCALDICI ANNO M. D. XLVI. INTER CAROLVM V. CAES. ET PROTESTANTIVM DVCES GESTI, COMMENTARIVS GRAECO SERMONE ELEGANTER SCRIPTVS A CL. V. IOACHIMO CAMERARIO PABEPERGENSI. CVM VERSIONE LATINA ET SVPPLEMENTO SIMONIS STENII LOMACENSIS. 
V. N. MARQVARDO FREHERO CONSILIARIO PALATINO. SIMON STENIVS. S. D.</head>
<p><hi rend='italic'>REmitto ad te, Vir nobilissime, Camerarii <gap desc='Greek word(s)' resp='sampling'/> Latine a me redditam. Quia autem nonnulla deesse videbantur, visum est et illa supplere, et quidem breuiter, vsque ad captiuitatem Saxonis: quoe recte (vt puto) hanc conscriptionem finit, vt Iliada mors Hectoris. Nam quae secuta, ex vita Mauritii peti poterunt, vel multo magis ex aliis luculentis historicis Vale et me ama. Sign. XVII. Iulii. M. DC. VI.</hi></p>
</div3>
<pb id='s460' n='460'/>
<div3 id='FrRS.01.20.03' n='3' type='section'>
<head>DE BELLO SMALCALDICO.</head>
<p>QVANDO QVIDEM bellum ingens repente instar in cendii exarsit, et vicina quaeque deinceps continua vehementia impetus sui corripuit et absumsit: visum est ea conscribere, quae de eo mihi innotuerunt, duas potissimum ob causas: primum enim videbam paulatim euenire, et ad exitum perduci ea, quae magno numero iampridem praedicta fuere, tum ex astrologicis quibusdam considerationibus, tum ex oraculis obscuris et enthusiasmis, secundum diuinationes a grandioribus natu decantatas et celebratas, quod a patribus se has accepisse dicerent: deinde ad conscriptionem etiam hoc me incitauit, quod coniiciebam multos fore, qui historiam de iis, quae modo facta sunt, deuulgaturi essent, et vnumquemque de rebus gestis expositurum ea, quae suae opinioni arriderent, cum semper obstruere luminibus veritatis affectus soleat, quatenus nimirum quisque vel amore vel odio tangitur partium dissidentium. Non enim tantum manuum et apparatus, et facinorum motus hic extitit maximus, sed animorum etiam, sententiarumque et studiorum apud omnes (vt ita loquar) mortales vehementia. Putaui autem posterorum etiam respectu (si forte aliquibus curae erit cognoscere ea quae acciderunt, caste et integre memoriae tradita, nec narrantis inclinatione quadam in alteram digladiantium inter se partem detorta.) Putaui igitur hac de
<pb id='s461' n='461'/>
causa incorruptam narrationem et historiam quandam sinceram contexendam esse de iis, quae quasi in propatulo et in oculis omnium gesta forent. Optarim autem hanc elaboratam fuisse ab vno aliquo ex iis, qui et scirent omnia, et primas quasi rerum causas attendendo essent assecuti, qui veluti consiliarius fuerit et ad deliberationes adhibitus ab iis qui vniuersis negociis praefuerunt. Hic enim vt oculatus testis accurate possit commemorare, quae passim factitata fuere: et plenius atque eruditius exponere, cum in ciuili prudentia et experientia, spectatior sit, quam nos. Quia autem incertum erat, num talis aliquis scriptor inueniri posset, nos rem aggressi sumus, plurimorum sane et maximorum, (qualia omnino sunt, quae causam et initium belli praebuerunt) ignari, et in elocutione minus fortasse exercitati, quam debebat esse is, qui ad huiusmodi conscribenda accedat, facultate orationis prorsus destitutus. Verum enim vero non potuimus non rationem habere veritatis manifesto in periculo versantis, propter sermones tum in circulis et conuiuiis vsurpari solitos, tum multorum literis disseminatos. Caeterum libero, et, (vt ita dicam) aperto ore narrationem exponemus sine omni fortassis ornatu, et in qua aliquid desiderari possit, non tamen falsam aut gratificantem cuiuscumque sane vel auribus vel voluntati: imo sine omni dissimulatione ea etiam indicare conabimur, quae forte in mentem venerint de cognitis et deprehensis. Ac visum est vti lingua Graeca, vt etiam, si fieri possit, haec gens de his omnibus veritatem edoceantur. Est autem patria mihi vrbs nomen sortita a monte pauonis in finibus Franconiae, vbi alueos suos miscent Moganus et Rhegnessus. Ita enim in quibusdam de Carolo Magno confectis monumentis scriptum legitur. Nomen autem nostrum <note>Ioachimus.</note> Graecorum lingua versum erit Anastasius.</p>
<p>Multis igitur in Germania motis disputationibus, tum de doctrina ecclesiastica, tum de institutis ac ritibus, quae in hat continentur, cum errorum impietas defenderetur manifesta, vt constabat omnibus, atque in multis deprehensum
<pb id='s462' n='462'/>
et a nonnullis liquido demonstratum; cumque illi, qui in Ecclesiis dominabantur, et earundem reditibus fruebantur maxima dignitate praediti, ne tantillum quidem ab iis, quorum accusabantur et conuincebantur opera quorundam veritatis studio religionis correctionem serio quaerentium, decedere vellent, ob id male audirent; tunc conspiratio quaedam et societas in Germania inita inter quosdam Principes et ciuitates admittere recusantes mandatum et edictum de doctrina, neque examinata antehac, et multipliciter corrupta, cum praeciperetur sine praeiudicio et nouitatis studio seruanda et amplectenda esse omnia dogmata et ritus tum in ecclesiasticis dispensationibus vsitatos. Protestabantur autem illegitime, se orthodoxam et catholicam fidem ac veritatem amplecti, et velle vnumquemque praestare quod deceat, etiam obedientiam iis quibus debeatur, excepto mandato aduersus veram et Euangelicam doctrinam promulgato. Vnde factum est, vt hoc foedere coniuncti, <hi rend='italic'>Protestantes</hi> appellarentur. Atque in comitiis ii qui euocantur ab Imperatore ad publicas deliberationes, Ordines vocantur Imperii. Tum igitur Protestantes a reliquis se seiunxerunt, nihilominus professi, se dicto audientes esse, quippe qui nullarum turbarum autores, quiete facerent, quae sui muneris essent. Porro crescente dissidio, Carolus Imperator Caesar Augustas eo tempore in Italia commorabatur, tum aliis de causis, tum quod bellum aduersus Gallorum regem non sine tumultu subinde fruticaretur. Forto etiam (vt puto) secundum quandam Pontificiam legem, a Clemente tunc Romae praesidente se coronari obiter volebat, a quo (vt perhibebatur) magnam vim acceperat pecuniae, vt Florentinorum vrbem Clementi aduersantem Pontificiae seruituti subiiceret. Eo igitur tempore Comitiis Imperii Augustae Vindelicorum edictis, Imperator Carolus rebus Italicis ex animi sententia compositis, per Alpes
<pb id='s463' n='463'/>
profectus Augustam petiit; cuius praesentiam per nescio quot menses expectauerant, qui accersiti fuerant; tum Electores Ecclesiastici, tum alii Principes et proceres ac ciuitatum legati. Aderant ibidem et Gallici legati, et Britannic, itemque ex Dalmatia et Pannonia missi. Campegius autem a Clemente electus, Carolum secutus, vna cum ipso eques vrbem ingressus est XV. die Iunii. Porro omnia plena erant bonae spei de rebus vniuersis, et incredibilis animorum erga Carolum alacritas. Sed nihil vtiliter actum: imo semina tum iacta multorum et magnorum malorum, et maior quam antehac vbique ferme confusio et perturbatio extitit. De controuersiis autem Ecclesiasticis Protestantes confessionem quandam, (vt aiebant) suae verae fidei et concinentis cum scriptura sacra et doctrina Prophetarum et Apostolorum, ac qui his successerunt Sanctorum Patrum exhibuerunt: a quo tempore ii, qui huic adhaerescebant, etiam <hi rend='italic'>Confessionistae</hi> appellati. Est autem illa confessio talis, vt maxime digna videatur, quae legatur ab omnibus, qui veritatem amant, et mendacium oderunt, tum propter accuratam et simplicem, tum propter sinceram ac piam expositionem. Sed ipsa hoc ostendat, vt dicisolet. Caeterum cum nihil tunc concluderetur, et protestantium factio indies validior fieret, accedentibus ad hanc subinde aliis, biennio post Comitia iterum Ratisbonae edicta. Cumque iam per Vngariam Turci progressi denuo Viennam aggressuri viderentur, res inter partes dissidentes, ita cum Imp. compositae, vt indueiae et pax esset inter ipsos vsque ad Synodum vel conuentum alterum, in quo de controuersiis disceptetur. Atque ita societate de communi consilio inita, apparatus belli summa omnium voluntate decretus, Turcorum impressionem auertit. Post haec classis aduersus Tunetem missa, et anno post bellum Gallorum rex aperte mouit, et Carolus contra Massiliam copiis ductis, re infecta discessit, vt ita aliquot annis per Germaniam quisque in suo principatu sine
<pb id='s464' n='464'/>
metu degeret, dissensionibus nihilominus interim crescentibus. Ac Protestantes veriti, ne ex aliorum violentia plagam aliquam insanabilem acciperent, cum machinationes aduersus ipsos obscurae non essent, societatem et foedus coiërunt, autoribus duce Saxoniae vno ex Septemuiris, et Hassiae Principe, qui etiam belli duces declarati. Foederis autem ratio haec fuit, vt iniretur indefinite aduersus omnes, similiter ipsis insidiantes: quod putabatur pupugisse mentem Caroli, suspicantis contra se maxime societatem hanc initam, in quam tamen regem Galliae, hostem tum Caroli, recipere prorfus recusarunt, cum hanc ipsam ambiisset. Atque ita soli ipsi in pactis perstitere. De societate autem illa ad decennium duratura actum in oppidulo non admodum prius celebri attingente fines Franconiae et Duringiae, quod oppidulum propter frequentes ferri officinas quidam eruditi Chalcidem appellarunt, cum nomen alias habeat adeo tortuosum, vt Graeca lingua exprimi nequeat. Verum enim vero cum non omnes pactis illis comprehenderentur (neque enim Marchio, neque vrbs Norica iis continebatur) ita factum, vt societas illa foedus diceretur Chalcidicum. Post haec seditione in Belgio exorta, Catolus propter Aquitanicum ac Celticum foedus Gallia maxima celeritate emensus, et ab affine Rege, (habebat enim in matrimonio sororem Caroli) summa humanitate exceptus, cum in Belgio sponte obsequium praestaretur, grauiter multatis iis, qui viderentur esse autores seditiosae coitionis, ita tandem ad componendas controuersias Ecclesiasticas denuo animum appulit. Atque euocati, qui putarentur esse celebriores et doctiores, tum Hagenoam, tum Wormatiam, tum Ratisbonam. Ibi cum multa dicta essent et notata, pauca interim non contemnenda, tamen et studio digna, confessione omnium et liquidius exposita, et ab vtraque parte approbata fuere, in quibus erat hoc, <hi rend='italic'>Sola fide homines resipiscentes iustificari.</hi> Quod cum caput esset Euangelicae doctrinae, videbatur absurdiore interpretione deprauatum,
<pb id='s465' n='465'/>
non sano sensu, a vulgo accipi, et fieri sermonem quasi fatuum. Hoc igitur caput tum et verbis et sensu accurate elaboratum, et scripto comprehensum est. Post hoc secuta infelix illa in Africam expeditio maritima, et excepit Carolum bellum in Messapiis, incitantibus et adiuuantibus Gallis: cum Geldriam ad se pertinere Carolus diceret, negaretque se permissurum, vt Iuliacensis dominus eius esset. Quo paulo post in deditionem accepto, et bello Gallico finito, ita ad res Germaniae male se habentes, et propter praesidium vtriusque partis dissidentes animos, valde laborantes iterum se conuertit. Non licebat autem illi, nulla simulatione vtenti, quiescere, cum sine intermissione instarent ii, qui de vi iniusta, et expulsione ac contumelia conquerebantur, quique probris et ignominia contra leges affecti auxilium implorabant Imperatoris, quem scirent communem esse legum custodem, et patrem patriae. Imprimis autem intolerabilis propemodum erat Ecclesiasticorum importuna compellatio, quorum accusationibus et vociferationibus Carolus tantum non obtundebatur, cum suis se bonis per vim euersos et spoliatos dicerent. Inter hos primas ferebat tum is, qui Episcopatum <note><hi rend='italic'>Iulius Pflug. Episc. Naumburg.</hi></note> Neoburgensem in Duringia sibi vendicabat, tum Canonicorum collegium Augustanum: a quo Carolus iam pridem ab <note><hi rend='italic'>Ottho Truchsit Cardin.</hi></note> aliis irritatus putatur vehementissime esse exasperatus, mortuo iam priore Episcopo Stadiano viro admodum moderato, cui successeratiam alius Cardinalis titulo insignitus. Non etiam quiescebant exules Saxonici, et cognati atque amici ducis Brunonisuicensis paulo ante capti. Hi volebant in Germanorum imperio secundum leges reddi per vim erepta, et corrupta restitui in integrum, ac tum demum concedi disputationes, si qui alii aliis litem intendere vellent. Ac socii foederis Chalcidici existimabantur admodum in eo errasse, quod valde petulanter et insolenter, suo, (secundum Poetam) robore freti, omnia perpetuo administrassent, nulla prorsus ratione habita aliorum beneuolentia; cum putarent neque factisneque verbis bonis aliorum
<pb id='s466' n='466'/>
voluntates allicendas esse, autopem adiungendam, neque quicquam vel honoris vel beneficii conserendum, praeterquam in eos, qui vna socii essent, et quicquid forte offerretur ad ipsos traherent. His enim plurima liberaliter largiri, plurimum honoris tribuere, quod hi consueuissent iucunde conuersari cum Principibus, et promte inseruire in iis, quae ipsis grata esse intelligerent. Atque multi ex his, amice erant (vt dici solet) inter pocula; pauci vero conducibiles: Reliquorum atque adeo etiam sociorum nulla haberi ratio, imo suauius erat ipsis quosuis, quorum opera vti poterant, molestia afficere, et cogere, quam partibus suis adiungere eos, a quibus et verbis commendati et reipsa adiuti essent. Vnde accidit vt multi alieno essent erga ipsos animo, et non pauci sibi nonnihil metuerent ab illorum potentia. In hoc igitur non parum illi videbantur aberrasse abvtili, et offendisse adfortunam. Nonnulli tamens supra modum ferme occupati tum in litibus, et criminum defensionibus, conscribi etiam libelli et orationes, ad quas regerebantur maledicta, vt fit (quemadmodum dici solet) inter ancillulas panem vendere solitos, multaque huiusmodi et deformia admitti. Tandem vero cum inter ipsos socios suspiciones sinistrae nascerentur, atque ea fierent, de quibus paulopost dicetur, foedus illud dlssolutum est, elapso iam decennio. Sed de hoc in sequentibus.</p>
<p>Redeo nunc ad Caroli cogitationes de Germanorum dissensionibus, et ad hotminum ambitiosorum et auarorum studia et artes, quibus incitarunt Imperatorem, vt in hostium numero haberet, et poena afficeret violatores legum et diuinarum et humanarum. Atque hoc ipsum fieri volebant mature omni conatu, ne occasione temporis inter lites elaberetur, cum ad eos verborum disceptatione opus non sit, qui facto laedant. Venit autem Carolus <note><hi rend='italic'>Colloquium VVormatiae. Sleidanus</hi> lib. 16. p. 482. <hi rend='italic'>Seckendorf</hi> lib. 3. §. 82.</note> post bellum Gallicum, pace ex animi sententia sacta, Wormatiam, quo accesserunt et alii Ecclesiastici ordinis praecipui, et Cardinalis Farnesius, nepos Pauli III. Romani Pontificis. Ab his ferebantur magna vis pecuniae promissa. Carolo, si contumaces illos et legum contemptores armis et vi belli domitos deleret. Sed Carolus (vt puto) intelligens magis
<pb id='s467' n='467'/>
ab ipsis quaeri corroborationem suae potentiae, et opulentiae, dignitatis, quam veritatem et correctionem Ecclesiasticae dispensationis, non aequum tum iudicabat, praebere se ipsis ministrum non admodum sanctae vltionis. Ita igitur denuo <note><hi rend='italic'>Sleidanus</hi> lib. 13. p. 378. <hi rend='italic'>Seckendorf</hi> lib. 3. s. 23.</note> ad disputandum Ratisbonam vtrinque euocati, tum ex iis, qui volebant esse et dici obedientes, tum ex Protestantibus viri doctrinae et virtutis laude clari apud omnes. At Melanchthon, qui omnibus superioribus disputationibus affuerat, tum domi relictus est. Annus erat, quo tunc conuenerunt, sextus et quadragesimus, post millesimum et quingentesimum a salutari Iesu Christi natiuitate in carne ex Virgine, ab Augustanis Comitiis decimus sextus. Caeterum Prorestantium Theologi, cum dicerent, inique institutam esse disputationem neque commorationem in istis locis periculo vacare, ita reuqcati illi sine Caroli venia domum abierunt, rebus omnibus relictis imperfectis conscriptaque Apologia speciosas sui discessus causas enumerarunt. Ac verum sane erat, aduersae partis disputatores ausos fuisse omnia euertere et refellere, quae antea communi consensu explanata et scripturae testimoniis perspicue confirmata fuerant: quin etiam exorsi quasi ab initio, de omnibus Augustanae confessionis capitibus dubitationes mouere voluerunt. Hoc statim Protestantium Theologis suspectum esse, et videri intolerabile, si liceat illis confessione omnium approbata et accurate examinata pro suo arbitrio, et refutare et mutare. Non enim re ad hunc modum. administrata quenquam sperare posse, vel finem aliquando harum disputationum inuentum iri, vel compositiones faciles de aliis; cum non pudeat ipsos de integro nouas requirere sententias, noua iudicia, et quae amplius ambigua non sunt ad disceptandum reducere. Carolus tamen, quod sine suoiussu et concessu abiissent, grauiter et iniquo animo tulit, et mandata dedit ad Imperii Principes, vt ipsi coram comparerent omnes, criminatusque est Protestantes, et propter abruptas collocutiones ipsorum contumaciam incusauit. Atque apparebat, ob
<pb id='s468' n='468'/>
hoc factum valde ipsum indignari quod adsui comtemptum referebat existimabatque puniendos tandem esse eos, qui semper aliqua in re aduersarentur, et tardius dictos sibi audientes essent. Accepta igitur ab Ecclesiastico ordine pecunia, quam promiserant, et conducto in Italia per Pontificem Romanum milite, collectisque Hispanicis vndique copiis, cum Ordinibus, qui tum Ratisbonae praesentes erant, de capitibus pro more propositis deliberare, exercitumque simul conscribere, et proceres quosdam alieniore animo a Saxone et Hesso propter priuatas causas et controuersias de territoriis (quales saepe <note><hi rend='italic'>Saxonis et Hessi aduersarii.</hi></note> inter vicinos principes et ciuitates exoriri solent, ex auaritia, et insolenti ferocia) sibi conciliare et cum eis agere, vt equites et pedites conducerent, quibus vti posset cum opus esset. Atque harum copiarum opera inprimis, quod magnus numerus peditum esset, eonundemque Germanorum, victoria potitus est, gente hac tum voluntate tum viribus distracta. Simul igitur Imperator proceres inescatos ad se attrahere, simul ciuitatibus per literas significare, constituisse se nonnullorum audaciam et contumaciam despectricem vlcisci, recusantium facere ea quae leges iubent. Etsi autem abstinebat a nominibus, satis tamen ostendebat, apparatum futurum contra foederis Chalcidici socios, et praecipue contra belli duces, monebatque vt desertis illis nec verbo nec facto quemquam ex iis iuuarent. Quia autem nouerat, ex Protestantium numero esse tum illos Principes, tum etiam ciuitatum proceres: fide illis data constanter affirmauit, se armis non vsurum aduersus doctrinam, vel ea, quae ipsi in Eclesiarum administratione innouassent. His palam auditis, omnia tumultus plena erant, et belli duces, persuasi se habere Imperatorem beneuolum, et si quid forte prius factum esset, illud omne abolitum, iniquissime tulerunt improuiso et repente sibi bellum ab Imperatore illatum iri. Cum autem totum negocium suspectum haberent, maxime tamen ipsos exterruit promissio facta a Carolo Ecclesiastico ordini, se scilicet non amplius passurum, vt ritus receptae religionis
<pb id='s469' n='469'/>
mutarentur, prompteque opitula uirum oppressis et afflictis vim propulsando, Sane certo constabat, litteras fuisse missas a Pontifice Romano tum ad alios, tum <note><hi rend='italic'>Sleidanus <unclear reason='print blotted'>...</unclear></hi> p. 515. <hi rend='italic'>Hort. leder</hi> Tom. 2. lib. 3. c. 12. <hi rend='italic'>Hortleder</hi> Tom. <unclear reason='print blotted'>I.</unclear> lib. 3. c. 27: <hi rend='italic'>Sleidanus</hi> lib. 18. p. 539.</note> ad Polonos et Heluetiorum commune, quibus diserte affirmabat, Carolum iam bellum indixisse desertoribus vel apostatis, praecipiebatque vt preces et vota fierent pro victoria. Nam quod vulgo ferebatur, missos fuisse ab eodem, qui puteos veneno inficerent, et vicos et oppida incenderent, et quasi res deprehensa, esset, asserebatur; equidem non crediderim, aut si crediderim, neutiquam tamen pro certo coner affirmare: quod et minus probabile videatur, et ab omni humanitate alienum. Hoc igitur a nobis omittatur. Caeterum condemnatio doctrinae Protestantium et odium Papae videbatur tum assumsisse quasi adiutorem vel potius propugnatorem Carolum, ex huiusmodi coniectura. Hoc autem ab iis, quae Carolus ipse promiserat et ostenderat, plane discrepabat, de quibus per digressiunculam quandam necesse est aliquid disserere, vt si qui nostra lecturi sint, de hoc toto negotio veritatem discant. Cum Protestantes conscientiae refragantis respectu dicerent, se non posse non improbare mendacia palam detecta et fraudes manifestas, quod antiquius ducerent et Deo suum honerem tribuere, et obedire Scripturae potius sacrae vi diuinitus inspiratae, quam traditionibus humanis, et adderent, hanc causam esse, cur nollent quicquam praeter hanc doctrinam et rituum in hac monstratum vsum admittere: haec cum dicerent, <note><hi rend='italic'>Comitiae Spirae. Sleidanus</hi> lib. 15. p. 446. <hi rend='italic'>Seckendorf.</hi> lib. 3. §. 113.</note> visum est iis ordinibus, qui in vrbe Nemetum Spira appellata conuenerant, praeside tum Ferdinando Rege, oportere tandem aliquando de his Synodum conuocari oecumenicam. Interim quo pacto quisque speret, et Deo se et Imperatori rationem reposcenti satisfacturum esse, ita in pietate et subiectione vnicuique viuendum esse, et expectandum fore, vt Synodus in Germania celebretur sine vlla fraude et adulatione, et qualem par sit celebrari secundum Christianorum libertatem, ita vt infirmiores nullius potentioris dominatu immoderato opprimantur. Placuere haec, atque ita decreta, vna cum
<pb id='s470' n='470'/>
aliis de quibus tum deliberatio instituta, et pro more rata habita. Non enim Protestantes minus, sed magis sperabant, se ex sacris literis omnibus liquido demonstraturos, quod Romana factio, et huius coniurata omnibus in locis sacerdotum natio, defecerit a Christi Ecclesia, et violauerit pietatis canones. Se autem recessisse aiebant ab iis, qui nomine, non re, Ecclesiastici essent; simulque lacessebant omnes, qui vellent cum ipsis de veritate colloqui. Motum autem hoc negotium ab initio ex improbis, et ad quaestum paratis nundinationibus, cum nonnulli audaces, vel potius impudentes homines nomine Papae abuterentur ad decipiendum simplices et religiosos Germanos, ex quorum superstitione mercedem sponte oblatam illi tanquam fructum aliquem colligerent. Ac sane quod fiebat, apud homines grauiores, et inuidiosum erat et indecorum: apud homines politos et eruditos, ridiculum; qui etiam quotidie magna cum libertate salsis iocis hoc ipsum exagitabant: eoque magis, quo magis ea, quae in occulto callide excogtata fuerant, in lucem producerentur. Atque reuera audacia ipsa erat quidem horribilis et admirabilis. Sed cum illud quod praetendebatur, paulatim dilaberetur: nempe potestas Papae tum in coelo, tum apud inferos, nuda illa deinceps partim neglecta fuit, partim non sine irrisione flocci habita. Vaenales enim proponebantur defunctorum animae, quas licebat redimere certo soluto pretio, et peccatis suis quisque qualibuscumque hanc veniam impetrare poterat, numerata pecunia quantam institor petebat. Ac nummi collecti ab illis negociatoribus insumebantur in varias voluptates, cum de Germanorum stolidorum opibus animo illi quieto delicatissime viuerent. Vocabatur autem haec mercatura, <hi rend='italic'>Venia peccatorum.</hi> Et (si verum dicendum est) res non erat dissimilis iis, quae fiebant olim ab Isidis aut Syriae Deae ministris, qui similiter hominibus stolidis Deae huius beneficia venditabant. Atque hoc probrum detectum etiam alia simul quasi vlcera sacerdotalis
<pb id='s471' n='471'/>
corporis ostensurum erat. Interim tamen mirifica quaedam perturbatio et confusio in vita frequentari coepit. Cum enim doctrinae falsitas et fraudes opinionumque vanitas ita vulgo innotuisset, vt manifesto quasi teneretur: maior pars vehemente impetu abrepta est et ad decendum et ad agendum aliquid aduersus ea, quae antea perperam admissa videbantur, et quemadmodum apud Homerum <hi rend='italic'>Abruptis vinclis satur ad praesepe caballus, Egressus campis gestit saltare per equor:</hi> Sic tuncomnes ferme exultare et gaudio efferri, abiecto quasi onere S. seruitutis, et frenis stolidae simplicitatis in credendo quibuslibet sine vlteriore inquisitione ruptis, quibus olim constringebantur. At sacerdotalis ordo non modo non ad meliorem et modestiorem vitam maiori studio se conformare, sed etiam ipse impunitatem nactus, in varia vitae probra se coniicere, vt praeter infamiam qua flagrabat, omnium etiam criminationibus esset expositus, praeberetque se valde facilem ad tollendam illam duriorem et molestiorem viuendi rationem, et negligendum certas. quasdam corporis afflictationes, vt ita in victus suauitate, et vestium varictate, iucunde luxuriari possent. Quicunque autem traditionum obseruantes esse volebant, illi tamquam in coelum ex hac tolerantia euolaturi, reliquos homines prae se contemnebant. At mentem veritatis cognitione exornare, et actiones ad rectam rationem accommodare, nemo existimabatesse operae pretium. Tantum erant occupati in sacris tractandis, et cultu peragendo, secundum quasdam ceremonias neutiquam priscas, sed admodum recentes et tum introductas, cum Episcopatus Romanus ad altissimum dignitatis fastigium euectus est, et summum in omnes alios dominatum occupauit: cum interim imitarentur mores et habitum, quos etiamnum gloriantur didicisse a maioribus, quorumque descriptiones habent ante breue tempus elucubratas. Quae omnia illi sequuntur quidem, sed (dicatur enim id quod res est) vt caecus caecum ducem, non inquirentes aliquid accuratius, neque cogitantes, num possit aliquid inueniri pulchrius et vtilius,
<pb id='s472' n='472'/>
quam id, quod obseruatum damnum importet, et simul Deo inuisum reperiatur, hominibusque intelligentibus stultitia, elegantioribus et doctioribus lusus videatur. Caeterum corroborati et confirmati opibus et coniuratorum numero, territoriique ampli possessione tuti degunt, (vt putant) neminem curantes. Conspicatus vero aliquis magnificentiam Germanorum in iis quae donarunt ordini sacerdotali, extructionesque coenobiorum, et templorum aedificationes, merito dicere posset, illa quidem onmia esse monumenta pietatis veterum, in praesentia vero (etsi forte memoratum molestius est) impietatis officinas. Auxerunt autem illa magno studio, et accepto vno talento tantum Iucrati sunt, vt vnum illud decem alia acquisiuerit. Tandem potestati suae subiecerunt ipsos Reges et Principes, et quicquid in terris aliquem dominatum obtinuit. Nam qui Sacerdotalem ordinom reprehendebant, et eundem corruptelarum in doctrina conuincebant, non arduum putabant esse demonstrare, ipsos quidem sese efferre splendido Ecclesiae nomine, sed longissime ab eo esse remotos, si quis vel scripturae sacrae propriarum traditionum, et constitutionum adducat ipsis Canones, ad hos considerando examinet, tum dogmata et actiones, tum studia ipsorum et totam vitam. Est igitur cofusio horribilis, neque vlla spes reliqua, fore vt gloria Dei illustretur ab aliis, qui prae aliis omnibus suam gloriam et eminentiam quaerunt. Quemadmodum autem veteres Sapientes aiebant, in perniciem vitae honeste degendae iustitiam ab vtilitate nescio a quibus alteram ab altera disiunctam fuisse, sic si quis dicat, diuitiarum opulentia principatusque potentia sacerdotali ordini concessa, Ecclesiae administrationem plane euersam fuisfe, a vero (puto) non aberrauerit. Vt iam Ecclesia instar nauigii, Exposita fluctibus et submersionis periculo, vix vndarum alluuiem et ventorum flatus sustineat. Sustinebit tamen, vbi, quocunque sane tempore, apparebit Seruator, qui empestatem increpet. Ae tum iterum <gap desc='Greek word(s)' resp='sampling'/>
<pb id='s473' n='473'/>
<gap desc='Greek word(s)' resp='sampling'/> conspicietur trancuillitas exoriente sote, et dissipante speciosas nubeculas superbiae et insolentiae, et quae ad omnia ferme praetenditur, dignitatis. Caeterum qui colore quodam sacrarum administrationum, multas et splendidas possessiones tenent, cum <hi rend='italic'>in ipsis nihil</hi> (secundum prouerbium) <hi rend='italic'>sacri sit,</hi> ii re deliberata debebant inuestigare aliquam viam, qua fieri possit vt iis, quae habent, non priuentur, vtque depulsa sanctitatis simulatione, id quod non suntamplius, non etiam appellentur. Quod si Dei honorem, et Euangelii praeconium, ac veritatis doctrinam, quemadmodum par erat, plurimi facerent, ac illi omnem dominatum concederent, profecto ii, qui cum ipsis digladiantur (vt mihi persuadeo) Deo gratias agerent, si illi retentis iis, quae habent, quiescere tantum velint, nec veritati bellum inferre. Deus det omnibus cor Dei amans, vt vnusquisque suo loco studeat recte collocare ea, quae et Deo et hominibus debentur. Ac Carolus quidem, vt initio promiserat, studiose id agebat, vt Synodus conuocaretur: sed semper aliquod impedimentum incidebat, vel Pontificis Romani culpa, vel Protestantium. Litigabatur etiam de Praeside, et de suffragiis, a quibus illa fieri deberent, cum paulo ante quaesitum foret, penes quem ius esset indicendi Synodum, potestatem huius rei, vt sibi propriam Pontifice Romano vendicante. Protestantibus contra contendentibus, hoc ipsum manifestum esse praeiudicium, neque rerendum vt iidem et iudices sint et rei. Non enim minus oportere iudicio subiici sacerdotalem ordinem, et rationes reddere tum doctrinae, tum studiorum, quam ipsos; ita vt de vtrisque sententiae ferantur aequales et similes, a neutra tamen parte, sed ab iis qui solam veritatem fideliter adamarent: vtque dogmata examinarentur absque contentione et malitiosa aemulatione. Amboque haec vt fiant secundum doctrinam sacrarum literarum, et has secutorum in Catholico Ecclesiae consensu orthodoxorum Episcoporum et doctorum. Non negabat
<pb id='s474' n='474'/>
autem et altera pars, multa apud se esse, quae correctionis indigeant, non tamen oportere sibi in controuersiarum disceptatione aequari eos, qui vel inuidia vel odio perciti ipsos adorturi essent, ac nomina quorundam aduersariorum commemorabant, appellantes simul eos <hi rend='italic'>pestes et nihili homines, et planos;</hi> volebantque non ab his, sed ab iis, qui capita essent Ecclesiae, perfectam controuersiarum diiudicationem petendam. De his cum aliquandiu disceptaretur, tandem Synodus a Paulo <note><hi rend='italic'>Bleidanus</hi> lib. 14. p. 407.</note> III. indicta fuit Tridenti, ac dicebatur hoc ipsum factum fuisse Carolo assentiente, qui vellet hanc esse Synodum promissam, quod Tridentam vrbs Ferdinandum Regem dominum agnosceret, quodque Imperat. quasi iuspectore omnia futura essent, quae fieri debeant. Protestantes contra neque tutum sibi illuc aditum fore, neque commorationem ibidem periculo vacaturam aiebant, quod sine omni dubitatione Tridentum extra Germaniae sines situm esset: negabantque se suffragari posse iis qui dicerent, hanc esse illam decretam Synodum liberam, quam nemo suspectam habere debeat. Ac videbatur vtraque pars perperam egisse, Casolus quidem partim occultando omnia, neque explanando, quid sent ret de iis, quae Synodus constituisset, et permittendo Synodum progredi in dogmatibus sanciendis, cum interim inauditos condemnaret illa Protestantes: partim diplomatis quibusdam editis controuersa dogmata disceptando iubendoque vt nonnulla etiam extremae absurditatis conuicta et crederentur tamen et obseruarentur. Protestantes autem auersandoprorsus omnia, quae a Synodo fierent, et vocationi pertinaciter obnitendo, quae fortassis nulla futura erat, aut si fieret, aequum certe foret ipsos rationem reddere suae doctrinae, neque lucem defugere, et quaecunque huiusmodi dici solent. Oportebat igitur tandem initium existere eorum, quaequo sane modo et tempore ad exitum perducenda sint, Deus solus nouit. Synodus igitur semel conuocata non desinebat insectari aduersariorum dogmata, pro argumentis vtens suis propriis axiomatibus. Et Carolus putaba- <gap desc='Greek word(s)' resp='sampling'/>
<pb id='s475' n='475'/>
<gap desc='Greek word(s)' resp='sampling'/>, statimque qui non omnia laudarent, quae decreta velle etiam armis rata facere. Vnde factum est, vt Protestantes consiliariorum suorum sermonibus territi, ad bellum inectarentur: cum et ipsi promti et alacres essent ad periculi aleam subeundam et ad negotium illud semel armis et copiis transigendum, ne semper et sumptibus <note><hi rend='italic'>Sleidanus</hi> lib. 17. p. 524. <hi rend='italic'>Hortleder</hi> Tom. 2. lib. 3. c. 31.</note> exhaurirentur, et exitii metu angerentur. Ita igitur et illi exercitum maxima celeritate colligere, et omnia agere, vt vim illatam defenderent, neque ociose domi sedentes expectarent impressionem hostium, sed potius occurrendo ipsis studerent anteuertere eos qui nocituri viderentur. id quod ab ipsis etiam factum. Nam numeroso exercitu conscripto per Franconiam ad Lycum et Danubium celerrime profecti sunt, quod putabant in eose inferiores futuros, quod tarditatis culpa omissum esset: vt contra sperabant superiores fore, quo quidque velocius expeditum esset. Iam vero ciuttatum alacritas in suppeditandis belli sumptibus admirabilis erat, et omnia ita agebantur a sociis, vt sese ad extremum periculum pararent. Caererum statim omnia negligenter et improuide administrare videbantur iis, qui quae facta sunt, norunt, et de iis incorrupti iudicant. Neque enim cogitare illi de magnitudine belli, qd. suscepissent, neque quales ii essent, cum quibus pugnandum foret, quam solertes in excogitando, quam industrii in agendo; multo minus perpendere Caroli potentiam, quot et quantas gentes illa complecteretur. Apparatus igitur minus laudabilis, minusque consultus videri. Ac nescio qua illi spe freti, quibus promissionibus sublati, quibus cogitationibus elati, similes videbantur iis, quibus persuasum esset, paulo post omnia ipsorum potestati subiectum iri. Si quis igitur vellet illos dehortari, ac putaret satitus esse humiliter se demittentes pacem spectare potius quam pugnam expetere: non esse fiduciam ponendam in eo quod speciose quidem, sed breui temporis interuallo praetendi possit, et vltimum euentum incertum esse, nec vno momento aleam de summa reipublicae iaciendam esse. Horum nihil illi admittere, eosque qui proferrent, vel deridere vel asperioribus verbis abigere: dicerentur et agerentur, aut formidolosis
<pb id='s476' n='476'/>
aut infidi, aut dogmatum proditores vocari. Postremo qui non tam apud hos ea, quae ipsis placebant, praeclarissime se habere affirmaret omnia, quam apud dissentientes non commendaret ea, quae ipsi vellent, extemplo male audire, et in odio esse, vt plane libertati orationis ingenuae nullus locus reliquus foret. Quia autem per multos annos satis felix Germaniae status fuerat, mirifica hinc inter proceres superbia enata, et diuitiarum cupiditas atque ostentatio, cum pecuniae tantus numerus esset, quantus nunquam antehac, et argenti aurique magnus vsus. Ac non facile aliquis enarrauerit, et nouitatem vestium, et sumptus in illis conficiendis. His omnibus causam praebuere cum frequentiores peregrinationes ad exteros, apud quos vel vt mercatores, vel vt milites versabantur, maxime apud Gallos, Italos, et Hispanos; tum etiam leuitas, et in profundo ocio negligentia excolendae mentis. Insolentes enim bellorum, magis consueuerunt vsque ad hoc tempus Germani armis adoriri alios, quam inuadentes repellere. Ac in mercaturis exercendis satis felices complures annos ita vixerunt, vt inter ipsos nullum bellum vel praelium existeret, nisi interdum paruum aliquod: statim tamen post vnum conflictum res inter ipsos compositae. Sane in rusticorum coniuratione nonnihil multati, celeriter sese recollegerunt, opulentiores et procaciores ferme omnes redditi, quam ante fuerant. Inprimis autem ipsis nocuit ambitio, et pecuniae studium, quo quasi oestro perciti et patriam aduersari, et hanc vt vilem et humilem dispicere, et consuetam viuendi rationem vt illiberalem negligere, et curriculo quasi ferri ad externam militiam festinareque ad Regum aulas, et ad vulgaria in illis ministeria. Vnde qui non Gallissaret, vel Italianissaret tum habitu tum sermone, ille inutilis et nihili haberi, et stolidus, qui simplicitatem patrii moris constanter retineret: immo eo quisque liberior et sapientior videri; quo magis peregrinos imitando exprimeret. Accedebat summa licentia in sentiendo
<pb id='s477' n='477'/>
et viuendo, et relictus quiuis suae voluntati, poterat et dicere et facere quaecumque in buccam et mentem venissent. Hinc incredibilis auaritia tempestatis instar Germaniam fluctibus quasi obruit, cum neque generis splendor, neque ingenii excellentia, neque eruditionis copia maiore in honore esset quam opulentia. Postea vero quam omnes ferme corporis voluptatibus sese emanciparant, honestae actiones non ita studiose frequentari solitae fuere. Atque in his etiam aliquis perspexerit, bona nihil prodesse, nisi etiam verum horum vsum Deus praebeat, etiam Germanis ita attritis, qui non tantum nulla gente inferiores fuerunt tum recta institutione, tum studiis optimis, tum pietatis et omnis veritatis zelo, sed etiam soli ex omnibus (vt ita loquar) mortalibus et iustitiam colere, et virtutem amplecti, et humanitati studere; honestumque laude, turpe vituperatione dignum esse statuebant. Quod si quis optimarum artium et philosophiae studium admiratione dignum putet, is non inueniat Germanos vel neglexisse hoc, vel inseriores in eo fuisse aliis, qui etiam valde celebres et illustres perhiberentur. Haec omnia et opinionum leuitas, et victus ratio mollior, et vitae dissolutio corrupit, et in id malum et probrum gentem coniecit, vt ne mare quidem illam expurgare queat, et si secundum Euripidem <hi rend='italic'>potest illud abluere omnia hominum peccata.</hi> Prolapsi autem sunt ad hoc ipsum, quod et antea praecipue extitit causa exitii potentibus et populosis gentibus, et deinceps existet, nempe contrarias habere opiniones tum de diuinis, tum de humanis rebus. Quemadmodum enim (vt quidam ex veteribus dixit) vna et eadem opinio de Deo, et mutuus in vita et consuetudinibus consensus, pulcherrimum in moribus hominum concentum absoluit: sic diuersitas sententiarum etiam eandem gentem disiungit Ac dissidentes facile hostes fiunt; discordia autem et seditio genus absumit, quae etiam familias praeclare stantes euertit, secundum Cyrenaeum poetam.
<pb id='s478' n='478'/>
Sed de eo, quod deinceps vel profuturum sit huic genti, vel non sit, siat id quod Deo visum fuerit. Video enim magnarum mutationum causas omnino ex hoc pendere, cum neque cupiditas hominum etiam maxime detrimentosa illa aliquid efficere possit, antequam tempus veniat, neque prouidentia, qua plurima recte expediuntur, fatum auertere. Quae autem Germaniae euentura sunt, ea mihi consideranti videntur in vniuersum comprehensura aliquid Fortunae per vniuersum terrarum orbem: qui aliter opinatur, ille bona nostra cum venia sentiat quod volet.</p>
<p><note><hi rend='italic'>Hortleder</hi> Tom. 2. lib. 3. c. 31.</note> Porro foederis socii, vt instituerant, celeriter progredi, et nullo impedimento sine vlla cunctatione et mora contra Carolum ad Danubium tum copias cogentem iter maturare. Carolus etsi imparatior erat, tamen collectis iis, quos maxime opportunos habere potuit, statuit aduentanti hosti occurrere. Narrabant autem qui viderant a sociis foederis collectum fuisse exercitum et robore, et numero peditum equitumque, ac machinis bellicis, et omni apparatu pulcerrimum aspectu, maximeque admirabilem, qualis vix longissimo temporis spatio cogi potuisset, nedum intra paucos, praeter omnium opinionem dies, quibus conuenit et instructus processit omnibus iis, quae ad bellum requiruntur. Idcirco etsi nouerant omnes, quod hostem haberent potentissimum et solertissimum Carolum, multorum tamen animis haec occurrebat cogitatio, magis metuenda esse propria sociorum peccata, quam aduersariorum in re militari peritiam. Caeterum Augustani et Vlmenses cum pedites haberent, partim conabantur dissipare conuentus eorum, qui Carolo militare volebant, partim angustias Alpium, quae claustra vocant, deiectis aduersariis occuparunt. Sed paulo post inde iterum eiecti fuere. Sperauerant scilicet se hoc aditu potitos facile posse impedire, quo minus Italorum
<pb id='s479' n='479'/>
copiae, quae aduentare dicebantur, ea ingrederentur. Sed nihil effectum a commorantibus ad vnam claustrorum portam, cum multae sint aliis in locis viae, et vna maxime trita per Venetorum ditionem, qua etiam maxima pars Italorum militum accessit. Carolus interim Ratisbona exercitum eduxerat, et fluuium ad dextram habens, Ingolstadium Bauariae oppidum petebat, cum ex altera ripa confoederatorum copiae conspicerentur, quarum ingens alacritas erat ad confligendum cum hoste. Sed Carolus vt dux multis bellis exercitatus, contrastatuerat nequaquam congredi cum milite adhuc feroce, et quasi gestiente. magnosque spiritus gerente; sed vt periti solent hostem frangere, tum temporis diuturnitate attritum, tum sumptuum multitudine grauatum, tum vero etiam difficultate et extrema desperatione, ex crebra castrorum mutatione ad animi angustiam redactum. Quippe Germanum in statariis pugnis et conflictibus hactenus inuictum, sed parum assuetum laboribus tolerandis, et prudenter rebus gerendis. Postremo etiam tale quid narratur: Conspicatur Carolus ex specula quadam vniuersas et adhuc integras confoederatorum copias, quaesiuit ex vno eorum qui astabant, Num omnes hi Germani essent? cumque responderetur, esse: <hi rend='italic'>Ergo,</hi> inquit, <hi rend='italic'>celeriter hi et pecuniae et consilii inopia conflictabuntur.</hi> Atque hoc quidem Carolum dixisse perhibent. Variis igitur belli artibus cum hostes eluderet, resque suas ita vbique institueret, vt in tuto essent, belli opportunitatem praesto labatur. Id quod confoederatos magna molestia afficiebat, aegre ferentes se a Carolo huc illuc distrahi, pugnam detrectante et tergiuersante. Idcirco conuerti illi ad conuicia, nec abstinere a iocis et Carolum irridere, arrogantesque conscribere prouocationes, indulgendo stoliditati <note>Sleidanus lib. 7. p. 525. Hortle. der Tom. 2. lib. 13. c. 6.</note> animi. Aduersus hos Carolus proposuit libellum condemnationis imperatoriae, atrocium criminationum plenum, quo insimulabantur proditionis, seditionis, periurii Illi quae acceperant,
<pb id='s480' n='480'/>
<note>Sleidanus lib. 17. p. 531. Hortleder Tom. 1. lib. 3. c. 84.</note> eadem mensura atque etiam meliore reddere, et periurii notam Carolo inurere, duoque capita ex formula iurisiurandi Electoribus dati ipsis verbis recitare, in qua ille iuratus promiserat, se nunquam externum militem quocunque sane colore in Germaniam ducturum, neque vlli ex principibus Germaniae vim allaturum quacumque de causa: sed si quid sit, quod incusare et reprehendere possit, de eo in legitimo Imperii conuentu iudicium aliis permissurum, quorum vtrumque violasse illum et peierasse demonstrabant. Et nihil erat, quod non praeter modum fieret in illo scribendi et respondendi artificio, indigno iis, qui arma haberent in manibus, vt non absurde increpaturus ipsos potuerit vsurpare Homericum illud:</p>
<lg>
<l><hi rend='italic'>-----nec vos decet esse</hi></l>
<l><hi rend='italic'>Hac aetate pares pueris modo farier ausis.</hi></l>
</lg>
<p>Reuera enim (vt alibi Homerus ait) Carolus sane minus, Confoederati autem liberrime et ad satietatem vsque vt pueri, stantes in media acie probra proferebant, quibus ipsosmet maxime inquinabant, cum belli finis in manibus sit, verborum in consiliis: illi vero manus habere ociosas, linguam valde occupatam. Idcirco etiam iidem gerere res infeliciter, et propter superbiam multati minus misericordiae consequi. Vt enim vera essent, quae obiiciebantur, non tamen melius erat ita inconsiderate et stolide magnis verborum ampullis quasi e plaustro illo coniicere in eum, qui, si nihil aliud, Imperator certe erat, et ab illis ipsis electus, qui quando tyrannidem non vt barbarus habet (secundum Euripidis Thesea) si iuste egerit, etiam vt par est, mercedem debitam accipiet, et omnino eum sortietur exitum, qui actionibus conueniat. Nemo enim (vt oraculum vetus pronunciat) hominum iniquorum poenam non persoluit, quae etiam nobis diuinitus inflicta, qui impie ipsum offendimus, ingrati inuenti, tot tantisque bonis ab eo aucti. Fatum autem auerti non potest. Et certum est, malorum consiliorum inter mortales non tantum esse malas compensationes, sed
<pb id='s481' n='481'/>
atrocia etiam perpeti eum, qui perpetrauerit. Sed philosophatum satis est, ac fortasse ineptius in hoc genere scriptionis. Possint tamen (credo) haec in tali rerum statu fortunatos monere, vt de praesentibus accuratius cogitent, et de futuris prudentius consulant. Caeterum vbi prope Ingolstadium vtriusque partis copiae conuenere, post excursiones aliquas plurimorum sententiae eo inclinabant, vt putarent Carolum circumuentum vndique exercitum reducere non posse. Atque hi spem conceptam de rebus et in praesentia statim, et paulo post praeclare et vtiliter gerendis magno non permutassent. Iamque scribi literae, et multa dici stolida et inanis iactantiae plena. Sane verum erat, potuisse tum confoederatorum res esse superiores, Carolinis metu perculsis, adeo vt castris motis tentoria deserta relinquerentur, et ipse Carolus pedetentim retrocederet, reliqui curriculo: si saltem e vestigio fortunam voluissent sequi. Sunt <note><hi rend='italic'>Sleidanus</hi> lib. 18. p. 536. <hi rend='italic'>Hortleder</hi> Tom. 2. lib. 3. c. 3.</note> qui putant, illo die potuisse eos finem bello imponere. Sed (neque enim futurum erat, vt fatum huc propenderet) quado confoederatos, si sequi vellent, oportebat et pedestri pugna dimicare, et moenia oppugnare: cum ex aduerso essert Ingolstadium munitio validissima: cunctatio quaedam et metus inuasit confoederatos, quo minus victoriae cupiditatem persequerentur, praesertim cum freti suis copiis numero longe superioribus, multo facilius se victores fore putarent, quam illum progressurum. Ac felicitas illa, quam praeter spem experti erant, in repentina tanti exercitus collectione, spem futurorum confirmabat. Verum enimuero posthac conspectae fuere fossae et aggeres, tanta profunditate et altitudine, vt facile expugnari potuisse non viderentur. Ita igitur tum occasio illa omissa. Atque ex eo tempore Caroli res magis magisque augeri: Confoederatorum contra sensim flaccescere, et retro ferri, Atque ex Belgio <note><hi rend='italic'>Sleidanus lib. 18. in.</hi></note> dux quidam Caroli nomine Burenius, septem millia equitum, et triginta millia peditum collecta, trarisgressus Rhenum, ad Carolum magna celeritate
<pb id='s482' n='482'/>
adducebat. Atque his insidiabantur quidem prope Francofurtum copiae confoederatorum, cum et vrbs illa horum partes iuuaret, et Oldeburgius militem coegisset. Sed quia pares hostibusnon erant, ideo Belgae praeterierunt, confoederatis e vestigio illos sequentibus. Multorum autem sermonibus affirmabatur, nonnullos, qui Hessiaco fide data in se Rheni custodiam receperant, et transitum et traiectum hostibus parasse. Sed de his neque facile, neque tutum est aliquid certi pronunciare, cum homines in promittendo valde cauti esse soleant, et si quid peccatum est, ne videatur, speciose ad alias causas referant. Hoc igitur in medio relinquatur, et vnusquisque, vt volet, de eo coniiciat. Confoederatis autem vbi innotuit Belgarum aduentus, quem praepropere significabant tum ii, qui cum ipsis sentiebant, tum alii etiam nonnulli, quibus obscurum erat, quonam Caroli felicitas euasura esset, cuius potentia tum, quam nemo negare poterat, terribilis videbatur, nisi confoederatis prospere aliquid cederet. Atque hi rebus suis prospicere, et nescio quo consilio Belgicis iis transitum praebere, vt ita omnes integre ad Carolum congregarentur. Quo pacto autem praebuerint, dicere non possum. <note><hi rend='italic'>Sleidanus</hi> lib. <hi rend='italic'>18. p. 545.</hi></note> Transierunt tamen e ciuitate Rubra appellata, recta ad montem Noricum, ibidemque commorati, nullo deinceps impediente ad Carolum accessenunt. Porro intelligentiores tum de vltimo euentu statim ratiocinndo concludere, ac videre Fortunae flatum confoederatis esse aduersum; alii ex rudi et imperito vulgo execrationibus et vanis sermonibus conabantur corrigere id quod factum erat, atque ita debellare qui iam superiores erant. Confoederati autem, cum iam aduenissent, et ii, qui Belgas secuti fuerant, etsi equitatu aduersariis pares non erant, praelio tamen decertare statuerunt. Cumque ad hoc et occasio inuitaret, et tribuni incitarent, Carolus tamen ne sic quidem voluisse perhibetur acie cum hoste congredi, vel
<pb id='s483' n='483'/>
quod parceret militibus ex vtraque parte et numero et virtute praestantibus vel quod conscius sibi esset suae potentiae, et aduersariorum imbecillitatis, si bellum duceretur. Quin etiam dixisse fertur, <hi rend='italic'>se esse bellatorem per integrum annum, illos per vnum diem.</hi> Ita igitur per aliquot menses pugnatum est, vt sine intermissione fierent velitationes, vtque et insequerentur, et se reciperent, aut etiam incursiones facerent, in quibus omnibus non multum inferiores erant confoederati, imo etiam potius superiores. Atque Italorum satis pauci admodum, de magno numero, qui venerat, ad sua viui redierunt. Grauis enim lues primum Caroli castra inuasit, transgressa deinde etiam in Confoederatorum. Et tempus Autumni erat alias corporibus noxium. Atque ex Confoederatis, materia inasi quasi intus concepta, sequente hyeme complures moriebantur aegre et miserabiliter, viri et corporis robore, et animi praefentia praestantissimi. Inque castris. Caroli tum pestis grassari ingens, quae celeriter homines interimeret: adeo vt etiam ex medicis nonnulli, qui ad infectos curationis causa accederent, extinguerentur. Ex contubernalibus vero et conuictoribus multo plures. Nam si cui tantum ex eodem poculo bibendum erat, e quo aegrotus biberat, statim morbo corripiebatur. Appellabatur autem lues <note><hi rend='italic'>Sleidanus</hi> lib. 13. p. 550.</note> Hispanica, eo quod primum Caesaris exercitum afflixisset. Sentiebatur intus grauis aestus, cum capitis doloribus, et inflammatione faucium, et siti, quae sedari non posset. Accedebat tussis pectus concutiens, et halitus redolens subdulce aliquid et tabificum. Sequebatur in iis, qui non diligenter curabantur, phrenitides, qui ferme omnes moriebantur; aliis malum hoc desinebat in dysenterias et colicos dolores, ex quibus nonnulli conualuere. Omnino tamen maior numerus eorum. erat, qui interibant. Porro Carolus non tantum armis aduersarios vincere, verum etiam callide aliquid excogitare studebat, quod esset illis funditus euertendis. Secum igitur animo reputans, fore, vt si bellum in illorum territoria transferat, et sententiae
<pb id='s484' n='484'/>
<note><hi rend='italic'>Sleidanus</hi> lib. 18. p. 547. <hi rend='italic'>Hortleder</hi> Tom. 2. lib. 3. c. 39. et sqq. <hi rend='italic'>Thuamus</hi> lib. 2. <hi rend='italic'>Sagittarius</hi> Hist. 10. Fridenrici §. 17.</note> distraherentur, et hebetarentur praesentes actiones. Missis igitur literis ad Misnensium ducem Mauritium filium Henrici, qui patruelis fuisset Ioannis patris eius, qui tum erat Saxonicus elector, mandauit ei, vt Imperator, vt occuparet Saxonici ditionem, simulque ostendit, si ipse tergiuersetur, alios eam sibi subiecturos, ipsumque ita omnibus priuatum iri. Cum enim nescio qua de causa sub initium belli Confoederati dicerent se vim illatam repellere, nihilominus tamen iuriiurando, quo omnes Principes qui Imperatoriam dignitatem obtinet obstricti sunt, Caesari et Regi renunciarant, quod fieri necesse non erat (vt videtur) si verum erat ipsos defendere vim, non inferre. Misnensium igiturdux, simul veritus ne mulctaretur, si dicto audiens non fuisset, simul ratus graue esse, non parere petitioni Caesaris, cum sciret regem Ferdinandum cum alias habere copias paratas, tum equites Pannonicos, <hi rend='italic'>Hussaros</hi> appellatos, quos etiam in superiora regionis loca impressionem fecisse cognouerat: Confoederatorum autem exercitum dilabi, et omnibus ex locis cognatum ita circumdari audierat, <note><hi rend='italic'>Sleidanus</hi> lib. 18. p. 553. <hi rend='italic'>Hortleder</hi> Tom. 2. lib. 3. c. 4.</note> vt prorsus nequeat cum suis copiis redire. His omnibus persuasus, rem tunc aggressus est, literis tamen ante ad Confoederatos missis, quibus ostendebat, sibi territorium cognati occupandum esse, nisi velit prorsus eodem spoliari: promittebatque si quae inter Carolum et cognatum compositio fiat, se iudicio de occupatis concessurum esse ditionis proceribus. Haec autem Saxoni videri fraudulenta et dolosa, indignissime ferenti, quod auderet ille adeo infidum se exhibere erga cognatum. Nonnihil igitur minari, et confoederatis autor esse, vt responderent ipsi, se non passuros, si quid noui aduersus cognatum moliretur. Ita igitur cum clades insuper actepta esset, inlocis superioribus, vbi non minus duo millia ab Hussaris miserabilitet et turpiter concisa fuerant, Mauritius rem aggressus est, et adortus eos, qui proximi erant, tum significasset iis, qui cognato parebant, eos deinceps
<pb id='s485' n='485'/>
sub ipso fore. Id quod alii aliter accipiebant. Et varii erant sermones, maxime eorum, qui ignari omnium, neque accurate de negotiis edocti, consueuerunt tamen et suspicari et opinari de omnibus. Diuulgabantur autem tum multa maledicta contumeliis et calumniis referta, cum nonnulli alios apud vtrosque forte criminarentur. Saxonico autem quosdam hoc consilium dedisse aiebant, vti ne prortus a se abalienaret cognatum, neque hoc intestinum malum praeter superiora excitaret, sed tempori inseruiret; ac amantius responderet ipsi, esse eum adhuc iuuenem, et fortasse ab aliquibus inflari ad cupiditatem maiorum, et colore tantum aliquo indigere, propter simultates adhuc residentes, tum de controuersiis in vicinia exortis, tum de aliis, quae ipsi nota essent. Putare autem se in omnem partem periculo carere illam submissionem victoriam enim aut penes ipsos futuram, et tunc facile posse recuperari, quibus cessisset, aut penes Caesarem, et tum similiter melius esse, ipsius ditionem a cognato obtineri, quam ab aliquo externo. Quod si res componantur, et pax fiat, recuperationem fore in procliui. Sed contra haec multa dicta fuisse ferebatur ab iis, qui nihil concedi volebant pseudocognato illi, et immemori beneficiorum, quae ipse et pater eius a confoederatis accepisset. Itaque nemo ad superiorum sententiam accessit. Ac literae tum scribi minaces, quibus commemorabantur, et propemodum exprobrabantur beneficia superiori tempore collata. Et putabant nonnulli, Saxonicum principem malorum hominum colloquiis et congresibus plus aequo vtentem, cum non haberet, qui boni aliquid dicerent, neque ipse prae iracundia quod optimum esset, intelligeret, vtrobique grauiter deliquisse. Ex eo tempore pauca et dicebantur et agebantur ordine apud confoederatos. Non enim amplius concordibus animis bellum gerebatur, et nonnihil inuidiae et suspicionis inter ipsos socios nasci, ac Ciuitates grauatae sumtibus restrictiores esse in contribuenda pecunia, et minus commode loqui, tum de belli diuturnitate, tum de nimiis Ducum sumtibus, quod maior pars pecuniae impenderetur in eos, qui pluribus stipendiis alerentur, atque ita celerrime
<pb id='s486' n='486'/>
quae collata essent, absumerentur. Minus igitur deinceps promptae erant, cum neque belli finem, neque suae denudationis viderent. In copia autem Ducum, et consiliorum inconstantia animaduerti, et quae decreta essent, enunciari. Carolus autem Imperator, et promus belli solus, et omnia et vtilius et maiori cum, contentione, administrare, et operiendo occasionem hostium errata obseruare. Ac pecuniam partim ipse sceum adduxerat, partim, a sacerdotali ordine accipiebat, et cum aliquando compositionis mentio fieret, tale aliquid dixisse fertur, <hi rend='italic'>Eam nunquam futuram, dum Sacerdotalis ordo et Ciuitates opibus affluant.</hi> Confoederatorum igitur magni spiritus languescere, et pacis illi cupidi esse. Ac omnia ad dissolutionem societatis illius decennalis spectare, cum casu quodam illud ipsum tempus elapsum esse. Belli tamen Duces volebant videri, se adhuc spem habere de victoria, si recte res administrarentur, et ex vtrisque castris mittebantur ad omnia loca epistolae, quibus sua errata quisque legeret, aliorum exaggemret, nonnulla etiam affingeret. Et ex Caesaris castris missae continebant discessionem et fugam, et inopiam pecuniae, et mutuam inter ipsos socios simultatem. Confoederatorum vero literae et res suas validas et firmas esse nunciare, et tragice insectari aduersariorum maxime Italorum et Hispanorum crudelitatem et impuritatem, quaeque ab illis nefarie perpetrata essent, belluarum more, sine vlla commiseratione tum in pastores Ecclesiarum, tum in foeminas, caedesque et rapinas et concubitus nefandos, et libidinum turpitudinem intolerabilem, stupraque virginum, et raptus liberûm deplorare, et attrocius exaggerare, notisque significare. Atque maior pars horum ficta nequaquam erat. Putabantur autem tanto grauiora et asperiora, quanto minus horum locorum homines ea experti fuerant, et magis fando apud alios flagitiose admissa cognouerant, quam ipsi suis oculis viderant. Fiebant igitur vota
<pb id='s487' n='487'/>
et preces ad Deum, vt custodiret Germaniam, et arceret tam barbaram et furiosam petulantiam hostium, neque Deum metuentium, neque homines verentium: neu sineret in capita et familias ipsorum irruere cum impetu eos, qui non mitius quam Turci et Saraceni ipsos tractaturi essent. Atque haec pro auertendis malis a Deo petebant timore perculsi. Is autem non exaudiebat, quod adesset iam tempus illud, quo merces accipienda erat nimiae impietatis. Sed redeo ad propositum. Misnensium dux, cum nemo a cognato accederet de occupatione ditionis, et haberet secum Hussaros, et peditum quatuor millia equitatumque nec numero contemnendum, et pulcritudine eximium, eos qui cognato parebant, sibi dicto audientes esse voluit. Cumque obiret oppida, et res in illis constitueret, iureiurando sibi cuies obligauit, vt nunc moris est, non admodum laudabilis, quod hinc discant homines facile mutare iusiurandum. Atque nihil vspiam occurrit, quod conatum eius impediret, praeter vrbem ad Albin admodum munitam, vbi sunt monumenta Electorum Saxonicorum et Academia fundata, quae paruo temporis, spatio valde creuit. Quam vrbem excolere et aggeribus ac propugnaculis firmare magno studio laborarunt. In ea validum erat praesidium, et tormentorum maximorum numerus ingens, et alia ad obsidionem necessaria, ex quibus nonnulla iam ante praeparata fuerant, tunc vero plurima ex vicinis oppidis importata, et ex agris. Praesidiarii igitur, et suburbia invenderunt, et nihil pacificum responderunt iis, a quibus iubebantur tradere vrbem, quod statuissent oppugnaturos propulsare. Petierunt tamen decem dierum inducias, vt interim deliberare possent quid faciendum esset. Durantibus his, pauci quidam eruptione facta quatuor Misnenses nihil periculi propter inducias metuentes, et in oppidulo vicino pernoctantes comprehensos abduxerunt. Hac re audita Misnensium dux valde iratus, in vicinos vrbi
<pb id='s488' n='488'/>
pagos Hussaros immisit, potestate praedandi illis concessa. Ad quam rem valde apti sunt equites illi omnes absque graui armatura, qua vis hostilis defenditur, praeter scuta quae obiiciunt. Illi igitur ad Albim omnia vastantes et depraedantes, praesidio quod in vrbe erat, insidiabantur. Caeterum Misnensium dux Salinis Saxonicis relictis, et nonnullis in veteri Republica constitutis, aliam territorii administrationem in manibus habebat. Transeunti autem illi absque vllo metu per ditionem, et occupanti tum oppida tum praesidia, excepta Gotha, loco valde munito, nuncius affertur de reditu cognati, et foederatorum exercitus dissipatione. Saxonicus enim Elector grauissime conquestus de cognati violenta aggressione, et (vt ipsi vocabant) contumelia et proditione, ratusque sine vltione ipsius vitam sibi acerbam futuram, cum iam vniuersae copiae abducerentur, non quidem sine periculo, sine iactura tamen, cum suis, quotquot ex exercitu ad se allicere potuit, recta domum contendit. Similiter et alii, quo cuilibet commodum erat. Animum autem attendebat iis inprimis qui inimicissima oratione cognatum criminabantur, fidemque habebat affirmantibus, iam pridem illum initis cum Carolo pactis ambiisse Electoralem dignitatem. Irritatus ille igitur discessum maturabat media hyeme, et frigore magno: quod milites, cum maior pars nuda esset, admodum afflixit. Misnensium autem dux a socero suo Hessiae principe admonitus reconciliationem non aspernabatur, de aduentu cognati parum solicitus, quod speraret illum retentum iri a tergo opera Caesaris, aliorum a fronte, vt redire omnino non posset. At Carolus vbi foederati discesserant, conuersus ad perfectam ipsorum disiunctionem, de rationibus pecuniae colligendae cogitauit, literisque ad Francos datis iussit illos Saxonicorum transitum impedire, fuga his exprobrata, et multis conuiciis in eosdem effusis. Misit etiam Marchionem auxiliares equites
<pb id='s489' n='489'/>
ducentem et ex suis aliquos, cum his mandatis, vt a praelio abstinerent, et tantisper hostium impetum cauerent, dum ipse accederet. Affuturum se autem tempori. Et Marchio statim tum in Franconia, tum Electoris fratris et aliorum, qui vna militauerunt, ditionem subegit, et sua in montanis occupata recuperauit, atque ita ad Misniam accessit, iam Saxonicis ferme omnia obtinentibus, quae in Misnia erant: Cum enim impressionem illorum neglexissent, improuiso et oppida et vicos capiunt, peditesque et equites antequam ex praesidiis adduci possent. Erant autem vbique tumultus reditusque celeres, et conuersationes, exilia et eiectiones, et bonorum exportationes ex agris in loca munita. Ac milites Saxonici non admodum commode ferri poterant, imo nihil sibi reliquum faciebant ad crudelitatem, in abducendis asportandisque et amicorum et aliorum facultatibus. Copiae autem omnes ductae ad Salinas Saxonicas, in qua vrbe erat tum Episcopus, cui imperium ademptum, et statua quaedam sub dio in foro, quae antea sub tecto fuerat collocata, cognomento Rulandi, cognati Caroli Magni, sororis enim ipsius filius fuerat. Nomen autem Graece redditum fuerat, <gap desc='Greek word(s)' resp='sampling'/>, <hi rend='italic'>terra quies.</hi> Sunt similes aliae in vrbibus Saxonicis positae hac ex causa. Carolus saepe Saxonibus subiugatis, cum nihil efficeret, quod illi semper iterum deficerent, tandem tricesimo anno bello iis domitis Saxoniam obtinuit, inque vrbes seruitute oppressas misit magistratus et Harmostas, arcium custodes, praecepitque erigi obedientiae signum Rulandi statuam, simul ostendens, eos libertate pristina, virtute suorum ex quibus primus erat sororis filius, priuatos esse: futurumque, vt, si deinceps obedientiam praestiterint, terra quieta sit. Sed horum plurima sequenti tempore et mutata et immutata fuere, de quibus etiam multae inter locorum dominos controuersiae exortae. Tunc igitur Saxonici in Salinis commorantes circa haec occupati
<pb id='s490' n='490'/>
erant. Nolebant autem vulgo innotescere confoederatorum exercitus dissipationem, rumoresque spargebant, iusiurandum adhuc esse integrum, et prope diem de renouanda belli societate deliberationes institutum iri. Sed haec erant fabulae. Confoederatis enim semel dissolutis, quilibet suae salutis rationem habuit, de aliis parum sollicitus. Caesar autem statim a Danubio et Neoburgo Sueuiae imminuit. Cumque supplices fierent, et a Principibus et Ciuitatibus pecuniam exegit, praesidiisque firmauit ciuitates quae defecerant (sic enim loquebantur) et in castella quaedam custodibus missis militem recreauit, aegrotos curando, et quod deerat, supplendo, pluresque Hispanos aduocando. Ac Imperator in his erat erga supplices, etiam quos admittebat, admodum asper et tristis. Reliqui in varias partes animum distrahebant, metuentes et supplicantes, et deprecationes quaerentes quo placabiliorem Caesarem haberent. Et hoc lucro fuit multis: neque enim sine pecunia haec impetrari poterant, sed illis solis, qui haberent quod darent, facilis erat ad securitatem via: gratis autem, neque confidere licebat, neque boni aliquid accipere. Atque hoc quidem ita accidit vt fierent, tunc et ab Imperatore et eius consiliariis. Saxonici autem in Salinis erectioni statuae, et aliis ineptiis vacabant. Multa autem impure, flagitiose et inhumane admisit colluuies operarum (quos ad sal coquendum adhibent) adiuncta sibi deterrima exercitus parte, tum in templis et monasteriis quibusdam, tum aduersus eos, qui non idem sentirent. Id quod Saxonicis apud omnes magnam maculam inussit: sed Misnensium dux (vt dixi) omnis metus et curae expers de agnati aggressione, morabatur tum Lipsiae, et aduentu eius cognito, qui appropinquare dicebatur, probe gnarus de Lipsia primum certamen fore, omnes milites in id oppidum collegit, et incensis suburbanis cum multis et pulchris aedificiis, in quibus erat Xenodochium admiratione dignum, et molae et amoena praedia, relictisque ibidem omnibus peditibus, cum equitatu ipse et frater eius discesserunt ad superiora loca Muldam transgressi,
<pb id='s491' n='491'/>
missis qui iuberent pontes destrui, quos Mulda et Sala haberent. Non enim tantum copiarum apud se habebat, vt ante confligere auderet, et quo minus id tentaret, etiam Caesaris mandato prohibebatur. Praesidiarii autem in oppido Lipsia ita se praepararunt, vt quasi propediem et obsidio et oppugnatio futura esset, cum inter vrbem fossas facerent, et omnia ad defensionem quam optime poterant, disponerent: Praesidio autem praefectus erat Balbicius quidam genere non inferior quouis ex summis tum ducibus virtute, tolerantia, solertia.</p>
<p><note>MDXLVII.</note> Iam prior annus effluxerat, et erat initium noui, die post brumam 18. Et Saxonicus exercitus Salinis egressus processerat. Ex vrbe autem ad Albim munita aduehi tormenta, et alia ad obsidionem necessaria. Milites vbi aduenere, pagos quosdam semiustos inuenere, et alicubi ignem ipsi vel incendium restrinxere. Ita igitur Lipsia obsessa quatuor ex partibus. Sperauit autem Saxonicus eos imparatos (vt ferebatur) si conspicati fuissent copias hostium, metu ne per vim vrbs caperetur, deditionem facturos, neque arma contra laturos. Postquam autem post colloquium nihil profectum, mox omni vi et arte vrbem aggressi sunt. Putabatur autem non minimum fuisse peccatum, in eo, quod Saxonicus non recta confestim exercitum ad oppidum Lipsiam duxisset: quod si factum esset multi existimant potuisse eum vrbem integram capere, nondum intro recepto praesidio. Cum autem nemo ex vrbe veniret, qui de deditione ageret, ita prolixe et liberaliter tormentis vsus est, vt intra XIIII. dies, quibus eam obsedit, moenia peterentur decem millibus globorum ferreorum, quales ex aeneis fistulis vi ignis expulsi, omne quod obstat horribili cum sonitu prosternunt et rumpunt impetu eo delati. Horum globorum plurimi erant talenti pondere, nonnulli etiam duorum. Iniecti etiam fuere globi sulphure et pice compacti, et incensi in aere, quod machinarum genus maxime admirabile et terribile est. Sed
<pb id='s492' n='492'/>
plurimis horum imissis, vna tantum domus conflagrauit muro vicina. Sonus igitur et reuera fragor tormentorum longius ab oppido trecentis stadiis exauditus est adeo clare, vt singuli ictus numerari possent. Ab sumpta autem, frustra in obsidione illa et pecuniae magna vis, et tormentorum: et milites, inprimis pedites, aceruatim, in plaustris exportabantur aegrotantes, inter quos non pauci moriebantur. Mortuorum vero neque ratio, neque numerus erat. Cum igitur tormentorum ictibus nihil efficeretur, famam Saxonici sparserunt, qua opinari volebant eos, qui in vrbe erant, paulo post futurum, vt ad murum pugnent, qui concussus et perforatus globis ferreis ad XXX. cubita et plura conciderat, et quasi impleturi essent, comportarunt manipulos. Atque hoc facto, statim noctu motis castris discesserunt, breui quadam ex oppido excursiuncula facta, illis abeuntibus, et direptione si quid inuentum fuisset. Obseruata autem et signa quaedam huius expeditionis. Nam repente incendium ante oppidum praecedente aestate exarserat, tumultumque excitauerat; et cum nemo armatus adesset, paucis diebus ante vrbis obsidionem auditus ad moenia extra vrbem sonus, quasi praeteriret hominum maximus numerus, strepitusque hastarum quasi collisarum. Etiam praedictio quaedam antiqua in ore erat vulgus; <hi rend='italic'>In fatis esse, vt Lipsia intra biennium solo aequaretur.</hi> Sed haec progrediantur quo Deo visum fuerit. Post haec legationes mitti a vicinis Principibus, et multi conati bellum sopire. Sed nihil effectum ab vllo. Et <note><hi rend='italic'>Sleidanus</hi> lib. 18. p. 569. <hi rend='italic'>Hortleder</hi> Tom. 2. lib. 3. p. 65. 66. <hi rend='italic'>Thuanus</hi> lib. 4. p. 104. <hi rend='italic'>Ludouicus ab Auila</hi> de B. Germ. lib. 2.</note> Saxonici iam ferme omnia Misniae loca tenebant, et Marchio Rochlicii (oppidum hoc est vicinum Muldae) captus est, negligentia eorum, quibus custodia mandata erat. Ac tunc Caesar validum ducens exercitum Noribergam adiit, ibique paucis diebus commoratus, etiam corpore satis infirmo et aegroto, tamen contra Saxonem profectus est in Lectica vectus.</p>
<pb id='s493' n='493'/>
<p><note><hi rend='italic'>SVPPLEMENTVM a Simone <unclear reason='print faded'>Stemio</unclear> additum, Egra.</hi></note> Venit autem primum Egiam extremam regni Bohemiae vrbem, vbi ipsum Ferdinandus frater et Mauricius Misniae dux, et Augustus huius frater expectabant, equites habentes cataphractos, et leuis armaturae ter mille, et peditum viginti cohortes. Inde igitur cum omnibus copiis in Misniam contenderunt, quod scirent in ea regione Saxonicos commorari, qui (Deo iam illis sanam mentem eripiente) adeo securi erant et negligentes, vt nulli fidem haberent renuncianti aduentum Imperatoris, imo potius deriderent, si quis constanter affirmaret se suis oculis multitudinem hostium vidisse. Memini ego admodum puer tum temporis vniuersas Saxonici copias pernoctare in patria mea, <note><hi rend='italic'>Lomacl.</hi></note> et Imperatorem non longius triginta stadiis abesse. Tunc tamen noui vix Saxonicis persuaderi potuisse, vt hoc crederent, et Misenam oppidum peterent; quo paulo post relicto, et ponte incenso, <note><hi rend='italic'>Sleidanus</hi> lib. 19. p. 577. <hi rend='italic'>Hortleder</hi> Tom. 2. lib. 2. c. 68. 69. <hi rend='italic'>Thuanus</hi> lib. 4. p. <unclear reason='print faded'>180</unclear>. <hi rend='italic'>Sagittarius</hi> Hist. Io. Friderici d. 2. 19.</note> non procul a Mulbergo oppido castra posuerunt. Carolus autem veritus ne forte. Wittebergam Saxonicus se conferret, quae et munita egregie esset, et validissimo praesidio firmata, vnius tantum diei quiete exercitui suo concessa, XXIV. Aprilis mane ad Albim propere iter dirigit. Caeterum in vlterioribus ripis passim a Saxonico collocati erant cum tormentis qui et impedirent ne fluuius ponte iungeretur, et a vado hostes arcerent, si quos reperirent, et vero etiam vt pontem, quam ipsi e scaphis et lintribus fecerant, defenderent. Verum enimuero hi conspicati Imperatorem cum omnibus copiis adesse, et Hispanos mille ferme aut plures fluuium magno impetu ingressos, ferreos globos in ipsos frequenter immittere, igne in scaphas iniecto, vt comburerentur, paulatim a ripis recesserunt. Atque ibi sane Hispanorum nonnulli nudi gladios mordicus apprehensos, et transuersos ore ferentes in fluuium sese coniecerunt, cumque in aduersam ripam enatassent, nauigia a Saxonicis de
<pb id='s494' n='494'/>
reliqua pontis parte abrupta et secundo flumine delata attinuerunt, et audaci facinore etiam vndique petiti abduxerunt. Ex his igitur nauigiis, et aliis, quae plaustris aduecta fuerant, pons effectus, vt et pedites et impedimenta transire possent. Interim Saxonicus audiebat Euangelii explicationem, et praemissis impedimentis Wittebergam, quo primum proficisci voluerat, petiturus erat. Imperator vero celeriter rem exsequi volens, inuento vado primum transire fluuium Hussaros iussit, et leuem equitatum: post ipse secutus, cum grauis armaturae militibus. Ratus autem non commodum fore, si expectandus esset peditum et impedimentorum transitus, equitatu assumto Saxonicum festinanter insecutus est, eumque assecutus statim initium praelii fecit, quo acriter commisso vsque ad vesperam tandem Saxonici numero hostium victi sunt, et ipse Dux cum fortiter se defendisset, in aduersum os vulneratus mala sinistra, viuus captus est cum Ernesto Brunonisuicensi; annulo et torque traditis equiti cuidam (vt perhibent) ex Misnia nobili. Fuisse autem Saxonicum virum fortem et strenuum in acie, etiam ipse Ferdinandus testatus est, cum negaret futurum fuisse, <hi rend='italic'>vt</hi> <note><hi rend='italic'>Camerarii vita Melanchthon.</hi> p. 261.</note> <hi rend='italic'>ilio saltem die vinceretur, si omnes se pares in pugna Duci praestitissent.</hi> Et multi tunc putarunt, si omnes suas copias secum Saxonicus habuisset, fortassis aequo Marte discessum fuisse. Iam vero cum in multis aliis oppidis praesidiarii milites relicti fuerant, tum Wittebergae plurimi et validissimi ex militibus veteranis, et tribunus Tomisernus <note>Thumbshirn.</note> non contemnendam exercitus partem ducens aberat. Quapropter Carolus dextre celeritate vsus, ante hoc vno praelio bellum feliciter ad exitum perduxit, quam copiae Saxonicae vniuersae conuenirent. Vt autem Homeri Iliadi finem imposuit mors Hectoris, sic etiam hanc nostram historiam Saxonici captiuitas terminabit.</p>
</div3>
</div2>
<pb id='s495' n='495'/>
<div2 id='FrRS.01.21' n='21' type='chapter'>
<head>MARTINI CRVSII <hi rend='italic'>DE</hi> PARENTVM SVORVM PERICVLIS, TEMPORE BELLI SMALCALDICI.</head>
<pb id='s496' n='496'/>
<div3 id='FrRS.01.21.01' n='1' type='section'>
<head>LECTORI BENEVOLO S. D. BVRCARD GOTTHELF STRUVE.</head>
<p><hi rend='italic'>INsignis Tubingensium Doctor erat Martinus Crusius, Graecae, Latinaeque linguae apud eosdem Professor, ex variis ingenii monumentis notissimus.</hi> <note>Vitam ipsius descripsit Melch. Adami <hi rend='italic'>vitis Philosoph. p. 223.</hi> Thuanus etiam <hi rend='italic'>Hist. lib. LXXIII p. 494.</hi> de ipsius studiis in linguam Graecam testatur.</note> <hi rend='italic'>Patrem habuit cognominem, qui cum bello Smalcaldico vna cum matre plura fuisset perpessus, fata parentum singulari hoc libello descripsit. De his etiam alibi sic loquitur:</hi> <note><hi rend='italic'>Ann. Sueu. lib. XI. p. III. c. XXI. p. 663.</hi></note> hoc periculoso et tristi rerum statu, etiam parentibus meis pericula, fugae, et damna, non pauca et parua acciderunt: Lucenhausae, et in viis Vlmam atque Geislingam versus. Vt, quod in pago Scharnstetta, vespertino crepusculo die Ianu. 19. Feria 6. Hispanis irruentibus, in ossuario coemiterii latuerunt decem horas, in summo frigore, duobus feretris, sui tegendorum causa superinductis. Vbi, quamquam ferro scrutantibus ossa militibus, reperti non sunt. Postridie in via, antequam venirent Vlmam, quinquies inuasi et spoliati fuerunt. <hi rend='italic'>Hinc etiam patris mortem describit.</hi> <note><hi rend='italic'>Ann. Sueu. lib. XI. p. III. p. 691.</hi></note> Die Mart. 7. Martinus Craus pater: praedicato, fideliter Schlychtensibus Christo et eorum iuuentute in Catechismo instituta: placide post aliquot dierum infirmitatem obdormiuit in Christo: cum per eos dies nihil fere, nisi de Christi ecclesia, locutus fuisset: in ea docendam vrgendamque eam sidem erga illum, et charitatem erga proximum. Sepultus est ibi ante templi vestibulum. <hi rend='italic'>Eadem haec fata exprimit etiam Melchior Adami:</hi> Ecclesiastico igitur ministerio dicatus ille <hi rend='italic'>(pater scilicet)</hi> quater decies locum mutare coactus, damna fecit grauissima, et periculis expositus fuit variis. Bello enim Germanico flagrante, Caesarianus miles, quamuis ei et cibus et potus affatim apponeretur, tamen vt pecuniam extorqueret, laqueum ipsi fuit minatus. Mox alii irruptione facta superuenere: propter quos ipse in columbario sese occultauit: vxor vero alio fugiens, bis in via est spoliata. Accidit paulo post, vt apud Georgium Hernitum pastorem Scharenstetensem mensa ad coenam apparata Caesarianorum manus irrumperet. Ibi aliis alias latebras petentibus, Crusius cum coniuge in ossuarium duobus feretris sibi obductis, se abscondit: et quamuis, qui fuit militaris furor tum in coemiterio tum in ipsa <gap desc='Greek word(s)' resp='sampling'/> diligenter omnia, laterna adhibita, ossibusque ferro turbatis, excuterentur: reperti tamen ipsi, Deo ita eos protegente, non sunt. Latitarunt in loco illo foedo, decem noctis horas, idque frigore intensissimo: hoste interea omnia diripiente, pecora mactante, carnesque coquente, et miseras mulierculas inhoneste tractante. Illis dilapsis pater Vlmam per viarum ambages tendens: incidit in viginti Hispanos, a quibus tunica exutus, et cingulo, pera, gladio, ac pugione spoliatus est. Mater vero ibidem tum vitae discrimen adiit, quando quidam Caesarianorum, pecuniae extorquendae causa, collo eius cingulum inserit, gulam elisurus, ni Deus <gap desc='Greek word(s)' resp='sampling'/> adfuisset. Canis enim domesticus herae audiens quiritatus, de lectulo, in quo accubabat, desiliens, hosti crus admordet: quo gladium stringente mater laxamentum nacta euasit, domo tota mire dehonestata, librisque conscissis vndiquaque constratis. Idem Crusii pater, dum militum vim Vlmae declinat, interim Sphingem amplecti nolens, ab Vlmensibus dimissus, et a Marchione Alberto ecclesiae Wartenfelsiae praefectus est. Inde Curiam euocatus in Xenodochio ibi docuit: <note><hi rend='italic'>p. 224.</hi></note> vbi iterum periculo non caruit et ob terrae motum et militem Marchionicum contra Carolum quintum. Anno quinquagesimo secundo Ecclesiastes Bottensteini designatur, Alberto illo Pabepergensia occupante. Episcopo autem post intra menstruum spacium omnia recuperante, expulsus, apud fratrem Sulzbachii, et apud Ioan. Starckgrauium Ambergae, suis sumptibus se sustentauit: donec munus docendi in pago, cui Schlichta nomen, duobus Amberga milliaribus distante, ei commissum est: vbi primus euangelium docuit, et anno quinquagesimo tertio, die septimo Martii diem supremum clausit. <hi rend='italic'>Haec igitur parentum fata in hoc libello plenius a Crusio describuntur. Adiecit autem hunc libellum iteratae editioni Heliodori, de quo Adami:</hi> auxit compendium Aethiopicum Heliodori, quod anno quinquagesimo primo conscripserat, addita historia de periculis patris et bello Protestantium. <hi rend='italic'>Dedicauit eundem Philippo Werthero, cuius studiis olim fuerat praefectus.</hi> <note>Adami <hi rend='italic'>p. 225.</hi></note></p>
</div3>
<pb id='s497' n='497'/>
<div3 id='FrRS.01.21.02' n='2' type='section'>
<head>MARTINI CRVSII <hi rend='italic'>DE</hi> PARENTVM SVORVM PERICVLIS, <hi rend='italic'>QVAE</hi> TEMPORE SMALCALDICI BELLIEXPERTI SVNT CIRCA ANNVM M. D. XLVI. NARRATIO SCRIPTA ANNO M. D. LI. 
NOBILITATE GENERIS, PIETATE, SAPIENTIA, PRAECLARO, VIRO, D. PHILIPPO WERTERO, ILLVSTRISSIMO SAXONIAE ELECTORI A CONSILIIS, S. PER CHRISTVM.</head>
<p><hi rend='italic'>COgitatio cogitationem mouet: sicut Aristoteles <gap desc='Greek word(s)' resp='sampling'/> ait: recordationem aliqua re simili, aut contraria, aut vicina, excitari. Cur hoc dicam? causa haec est.</hi></p>
<p><hi rend='italic'>Venerunt superiore anno ex Argentoratensi Academia (post Praeceptorem Sturmium, nunc etiam ibi excellente viro, Melchiore Iunio, Rectore) in hanc nostram, tres illustres adolescentes, Tybingenses Comites. Horum non solum quarumuis laudabilium rerum amorem et studium (sicuti mihi Ioan. Ludouicus Hauuenreuter, in illa Academia Professor: et Blasius noster Fabricius, laudauerant) coram cognoui: sed etiam clementiae erga me maioris beneuolentiam expertus sum. Volens itaque vicissim ego aliquam grati animi significationem dare, inscripsi eis Epitomen AEthiopicae Heliodori historiae, quam triginta quatuor abhinc annis (quando in eadem Argentinae Schola viuebam) amore Graecae linguae in eum Autorem confeceram. In quo scripto, et recognoscendo, et expoliendo, cum haud negligenter proximis mensibus versarer: venit mihi rerum quoque illarum in mentem: quas <gap desc='Greek word(s)' resp='sampling'/> Parentes mei, ante triginta sex annos, magni illius et periculosi inter Imp. Carolum V. et nostrae religionis Principes illustris memoriae, belli tempore passi erant: quas res ego aliquot annis post, vtriusque linguae in re vera et chara exercendae causa, in libellum conieceram. <gap desc='Greek word(s)' resp='sampling'/> autem e vicino, in mentem rerum illarum venit: quod non longo tempore post AEthiopicum Compendium in eadem vrbe, in eademque domo, etiam hanc de Parentibus narrationem contexueram: nec non vt priorem: ita et hunc libellum (alterum post alterum) ad patrem miseram. Etiam <gap desc='Greek word(s)' resp='sampling'/>, in mentem venit: ob similitudines aliquas rerum aut alicubi contrarietates, quae in vtraque Historia sunt: quae tamen a me, cum de meis scribam, non explicabuntur, sed prudentiae diligentiaeque Lectoris (si modo res lectu et collatu non indigna videbitur) committuntur.</hi></p>
<pb id='s498' n='498'/>
<p><hi rend='italic'>Huc iam libellum (quanquam non de magnis scriptum, et illustribus personis: sed piis dumtaxat, et quarum etiam nunc recordatio mihi grata est) vir nobilis, pie, sapiensque, D. Philippe Wertere, ad tuam excellentiam mittendum, propter aliquas excusabiles causas, aequitate tua fretus, duxi. Primum quod Argentorati eum quoque scripseram: quando me tecum, et cum beato fratre tuo D. Antonio, vester praestantissima eruditione prudentiaque frater, D. Wolfgangus (nunc ipse etiam <gap desc='Greek word(s)' resp='sampling'/>) me, inquam, indignum, domi <note>p. 426.</note> Iacobi Froschaesseri, vxorisque eius Annae (<gap desc='Greek word(s)' resp='sampling'/>) in Monasteriensi vico viuere, et D. Sturmii Ciceronianas Aristotelicasque praelectiones vobiscum audire, volebat. Deinde, quod, cum illo tempore apud vos parentum pericula et calamitates, interdum in sermonibus nostris suauissimis iniicerem: vos prope pari mecum dolore afficiebamini: eaque dicebatis et faciebatis, quae pietas et charitas vera suggerebat. Postremo, quod proximo Ianuario (vt alias saepe) ad me cum Reuer. Ilfeldensi Abbate D. Neandro scribens, Medicus Nordhusae praestans Ioannes Thalius (qui nunc et ipse cum Christo beatam vitam degit) se apud praestantiam tuam recens fuisse significauit. Ibi te honestissimam mei mentionem fecisse: mihique suauissimis verbis Germanicis, emphasin habentibus (quae <gap desc='Greek word(s)' resp='sampling'/> in epistola posuit) salutem dixisse; id quod mihi tam iucundum fuit, quam quod iucundissimum.</hi></p>
<p><hi rend='italic'>His igitur de causis, et quod inuicem, excellentiam tuam diligo et colo, accipe benigna mente et vultu, quali semper erga me fuisti, hoc, quamuis leuidense munusculum: in quo, qualecunque etiam est, non dubito: quin, sicut amantissimorum fratrum tuorum recordatio tibi dulcis est, me, si piorum meorum <gap desc='Greek word(s)' resp='sampling'/> mihi quoque suauis sit: facile ab aequitate et humanitate tua veniam consecuturum. Delectationem enim, rerum dudum honeste praeteritarum recordatio affert, praesertim iam senioribus. Domino IESV praestantiam tuam et huic me commendo. Tybingae ex Museo meo, die S. Catharinae, anno M. D. XXCIII.</hi></p>
<p>EXCELLENTIS VIRTVTIS T.</p>
<p>studiosus.</p>
<p>MARTINVS CRVSIVS V. L. in Academia Tybyng. Doctor.</p>
</div3>
<pb id='s499' n='499'/>
<div3 id='FrRS.01.21.03' n='3' type='section'>
<head>MARTINI CRVSII Narratio de periculis, quae ipsius parentes tempore Smalcaldici belli experti sunt, ab ipso CICICLI conscripta.</head>
<gap desc='Greek version of the text' resp='sampling'/>
<p><note><hi rend='italic'>Argentina.</hi></note> CVm Argentorati bonis literis operam dedissem ad annos aliquot: praeceptoribusque, cum aliis multis hominibus doctissimis, tum in primis Ioanne Sturmio; viro literatissimo disertissimoque vsus essem: meae <note>Vlma.</note> rationes sic tulerunt: vt primum Vlmam ire necesse haberem: deinde ad parentes meos amantissimos proficiscerer: quos longo interuallo inuisere aliquando cupiebam. Ad quos cum (re Vlmae apud Praeceptorem <note><hi rend='italic'>Gregor. Leonhardus.</hi></note> Greg. Leonhardum bene meritum bene gesta) peruenissem, diesque complures me amantissime cum eis oblectassem: cognoui ex ipsis ea, quae superiore Germanico, necdum finito bello, pericula et calamitates experti fuerant <note><hi rend='italic'>Geislinga.</hi></note> Lucenhusae, qui est pagus in ditione Vlmensium, inter eorum vrbem, et oppidum Geislingam: quod item sub potestate Vlmensium est: in quo pago pater doctrinam seruatoris nostri Christi explicarat. Quarum rerum cognitio, non tam mihi iucunda fuit, quod praeterierant: quam consideratio tristis, quod formidabiles fuerant: cum praesertim me id temporis, quo acciderant, Argentinae in studio vmbratili, <note><gap desc='Greek word(s)' resp='sampling'/></note> literarum abditum, socium aerumnarum et comitem calamitatum, non habuissent. Eas hoc tempore res, vt et parentes vere mihi exposuerunt: et pater in libello non indiligenter consignauit, commemorabo: non solum quia ad meos, quos grato animo colere debeo, ea mala peruenerunt: sed etiam quod spero coniici posse ex eorum miseriis: quantae <note><hi rend='italic'>1546. cire. S. Viti diem Carolus V. et Protestantes.</hi></note> etiam ad alios homines calamitatum procellae redundarint. Sed in hac expositione praetermittam: quid in principio huius belli acerbitatis viderint, propter quotidianas transeuntium militum
<pb id='s500' n='500'/>
nostrorum iniurias: quos nostri Principes, contra Carolum Caesarem colligebant. Illud solum tempus persequar: quod insecutum fuit ab illorum discessu, et domum reditione: cum nulla res amplius aduersariis ad libere vagandum, quo vellent, obstaret.</p>
<p><note><hi rend='italic'>Narratio. Ad Ingolstad castra Die Iouis ante Galli, metus a Caelaerianis et Vlmae <unclear reason='print blotted'>trepidatio</unclear>.</hi></note> Cum itaque Dux Elector Saxoniae, et Landtgrauius Cattorum, a bello et castris ad Ingolstadium factis, discessissent: rumores in omni Vlmensi agro, et voces sunt exauditae miserabiles. Caesarem cum vniuersis copiis ad vrbem obsidendam venturum. Hic tum Vlmenses militem suum et Heluetios, quorum aliquot cohortes aderant, instruere, arma expedire, tormenta ad moenia subuehere et disponere, ad obsidionem sustinendamse totus comparare, coeperunt. Nec quisquam, qui extra vrbem erat, non commoueripraesentis forma tumultus, et metu rerum futurarum. <note><hi rend='italic'>Geislingam et Vlmam fugae.</hi></note> Itaque multi Geislingam, multi Vlmam fuga petebant. Alii res suas tergo ferebant: alii carris et plaustris de medio remouebant. Incredibilis enim metus omnium mentes occuparat. Quem metum augebat etiam incursio repentina eorum, <note><hi rend='italic'>Hispanicae incursiones et grassationes.</hi></note> quos ante se Caesar miserat, Hispanorum, aliorumque leuis armaturae militum. Ii ea die pene ad vrbem vsque adequitantes, clamore hostili et impetu furibundo, miseros homines fugientes feriebant, spoliabant, neque ab vllo iniuriae et maleficii genere temperabant. Pagi exusti complures, aut in totum, aut magna ex parte. Caesar tamen ipse eo tempore non venit Ulmam. <note><hi rend='italic'>Vlmam mater.</hi></note> Eo die pater meus cum nonnulla pecunia, aliisque melioribus rebus, matrem Vlmam miserat: quae cognosceret, quid ipsi tali tempore agendum esset. Eo cum non sine periculis venisset: trepidationemque et vociferationes ciuium campanarumque sonitum audisset, animaduertit, non nequicquam eos tumultus esse. Itaque continuo egressa, vitam suam in discrimen, pro salute patris iniecit: vt quam celerrime Lucenhusam aduolaret, patremque moneret sibi prospiceret, ne in manus hostium imprudens incideret. Qua in re, vt alias semper, ad festinationem, quamuis via vi militum infesta esset, sibi nihil reliquum fecit. Eodem tempore Vlmenses pro vrbe exurebant
<pb id='s501' n='501'/>
<note><hi rend='italic'>Suburbanorum exustio.</hi></note> ea, quae nocitura sibi putabant: aedes sacras, aediculas in hortis, molas, domos ad pannum lineum extructas candidum faciendum, aedificium infantium vulgo repertorum, ceteraque suburbana: arbores excidebant: omneque circa vrbem solum conplanabant. Interea, dum mater mea <note><hi rend='italic'>Hominum fuga.</hi></note> adhuc domum non reuenerat: magnus hominum numerus Lucenhusae transiens, Geislingam ire contendebat; quod oppidum tribus milliariis Vlma abest. Eorum partim magnas ferebant sarcinas, partim liberos manibus ducebant; nonnulli in cunis capite gestabant: quidam armis se induerant, pars in equis: panem, aut quid aliud bipennibus aut hastis appensum portabant. Eorum quaestibus et clamoribus omnia terrore complebantur. <note><hi rend='italic'>Matris reditus Vlmae.</hi></note> Dum haec ita fiebant: etiam pater commoueri, partemque rerum suarum in templum conferre, et in adyto abdere coepit. <note><hi rend='italic'>I. Cessio patris Geislingam Steph. Goepel, Villacensis Carinthius. Sociorum praedationes.</hi></note> Paulo post mater circiter horam diei 3. redit; patremque modis omnibus, si vitam conseruare velit, Geislingam confugere hortatur et orat Eo cum ille venisset: oppidum iam completum erat hpminibus, qui eo fugerant. Itaque domum optimi viri Stephani, qui sacrarum. rerum ibi minister erat, venit. Apud quem ipse, aliique pii homines concionatores suo sumptu ad sex hebdomadas tecti humanissime, et conseruati sunt. Eodem etiam quandoque mater venit. Ea quodam die absente, milites Vlmensium, reuertentes a frumentatione et pabulatione, domum patris Lucenhusae irruperunt: atque quicquid potuerunt, asportarunt. Haec ab amicis, et religionis libertatisque propugnatoribus fiebant. Post illas 6. hebdomadas cum homines <note><hi rend='italic'>II. Cessio aedem.</hi></note> paulatim a metu respirare, et se defunctos periculis esse, arbitrarentur: pater se Lucenhusam recepit. Verum ibi non diu consistendi facultate data, rursus Geislingam rediit: ibique dies prope octo mansit. Post id tempus, cum res paulo pacatiores esse viderentur: <note><hi rend='italic'>1547. die Sabbati post Epiphaniae Nellinegae conuentus.</hi></note> domum iterum se retulit: ali quandiuque cum solicitudine ibi haesit. Eo tempore duo Senatores ab Vlmensibus missi (quod idem aliis etiam locis fiebat) in pagum Nellingam venerunt. Eodem plebem quoque ex aliis in circuitu vicis, atque vna eorum vicorum concionatores, conduxerant. Horum tum numero septem cum patre
<pb id='s502' n='502'/>
aderant. Cum hi, quos dixi, duo Senatores, vna cum populo in templum conuenissent: <note><hi rend='italic'>Inanis spes tranquillitatis.</hi></note> literae nomine Senatus recitatae sunt: quarum haec erat sententia. Vlmenses deditionem fecisse: et apud Caesarem in gratia positos esse. Multos quidem eos, magnosque sumptus in hoc bello fecisse; sed tamen caput totius rei, pro quo tanta contentione elaborassent, obtinuisse. Deprecatoribus enim legatis ad Caesarem missis, impetrasse: vt ne ipsorum religionem, et sacrosanctum Christi Euangelium, tolleret, aut impugnaret. Quare causam non esse: cur quicquam posthac metuant: vnumquemque si sapiat, domi manere debere: et sua, quae exportarit, ad se reuocare. Illud quidem fore certo, vt Caesariani transeant: nihil tamen ea re cuiquam ereptum, aut vllam iniuriam allatum iri. Nihil debere quenquam, praesertim cibariorum et lectorum, domo efferre: ne Caesar, vbi adueniat, cogitet, sibi parum haberi fidei. <note><gap desc='Greek word(s)' resp='sampling'/></note> Adhaec, cum tantum detrimentum Respub. hoc bello ceperit: tantamque rerum suarum diminutionem fecerit; aesque grande <note>Mehs Vmgeldt.</note> alienum conflatum sit: futurum, vt certum tributum sit imponendum. Quod tamen non rei frumentariae futurum sit: aut rerum, quibus nemo carere possit: sed vini tantummodo et zythi, quibus rebus minus opus sit. Debere igitur vnumquemque in ea re se paratum, et minime recusantem, praebere: atque hoc eo magis, quod de religione et euangelio retinendo promissio esset facta. Inprimis autem concionatores admonebantur; vt plebi haec persuaderent: efficerentque omni ratione, vt ne <note><hi rend='italic'>Acquieseitur.</hi></note> grauate facerent. His auditis domum suam reuertebantur: laeti quisque bello tam facile et commode finem esse factum: atque, quod sperarent bene de religione, tributi impositione illa, non valde grauabantur. Credebant enim haec, vti dicta fuerant, ita certo futura. Verum non diu post euenit: vt quidam Caesariani milites, qui agmen <note><hi rend='italic'>Die Martis post Dominicam primam Epiphaniae, milites Lucenhusae.</hi></note> praecedebant, Germani Lucenhusam venirent. Horum numero 15. vna cum suis, mulieribus ad patrem diuerterunt. Inter eos duo erant nobiles. His, quidquid potuit, quam optime paratum copiose apposuit; ita vt merito se iniuria abstinuissent: <note><hi rend='italic'>Eorum petulantia.</hi></note> si hoc in militum ingeniis esse
<pb id='s503' n='503'/>
posset. Nam vbi largius in vinum se ingurgitarant: patri manus adferre conati sunt; quod ne tamen sine causa facere viderentur; multa in religione cum eo disputare coeperunt. Ad quae cum eis respondisset: et nomen Vlmensium obiecisset: quomodo hi de vera nostra religione cum Caesare decidissent: pacemque ab eo redemissent; referebatur ab eis, se nullam scire pacem; Vlmenses ita in deditionem venisse; vt de eis ad arbitrium suum Caesar statueret. Praeterea maximis conuitiis in Vlmenses inuehebantur: perfidos nominabant; ipsorum diripiendorum a Caesare sibi potestatem factam clamitabant. His ita dictis, patre relicto, ad helluandum magis se conuertebant. Media fere nocte, cum se ad dormiendum abiecissent: quidam iterum vim facere tentauerunt: si forte pecuniam extorquere possent. Sed inter hos praecipue vnus, qui palam antea dictitarat: se non prius hac domo excessurum: quam quadraginta aureos <note>Einer mit eim Pfriem. <hi rend='italic'>homo sanguinarius.</hi></note> abstulisset. Is patrem adoriri, et subula configere conabatur. Sed quia ceteri vino impediti, iuuare non volebant, materque interueniebat, conata perficere non potuit. Mane cum luxisset illique surrexissent; cibus atque potio iterum prolixe, quemadmodum pridie vcsperi factum erat, ipsique iusserant, apponebatur. <note><gap desc='Greek word(s)' resp='sampling'/></note> Pater simul accubuerat: propemodumque iam conuiuii finis erat. Hic ille miles, de quo antea dixi, ad mensam stetit, foedis et minitantibus oculis: magnamque tenens subulam: Videsne, inquit, hanc? simulque impetum facere voluit. Ibi pater a nobilibus, qui vna assidebant, petiit, ne hoc tantum scelus admitti paterentur; se quam potuerit omnem beneuolentiam et officia eis praestitisse: debere eos impedire hominis nefarium conatum. Mater etiam suppliciter locuta, flens, obsecrauit: vti patrem ab audaci latrone prohiberent. Est tamen aliquando precibus in feritate morum locus: et homines crudeles, quandoque mouentur oratione supplici; proficitque is, qui misericordiam captat: cum ei, qui aduersetur, saepenumero sit pereundum. Sed
<pb id='s504' n='504'/>
<note>Ein Thumbherr. <hi rend='italic'>vir melior.</hi></note> animos flectit Deus solus: et eorum, quos diligit, salutem expedit. Nam tum alter e nobilibus illis, qui Canonicus fuerat, manus continere sicarium iussit. Quoniam tamen, inquit, bene de nobis me, ritus est: iniuria ne ei inferatur. Cum ille vim facere fortiter perseueraret: iracundiaque totus exalbuisset: quin, inquit ille nobilis abstineas manus? minatusque illi grauiter, patri dicit: mane in hoc loco nobiscum; quod si exieris, periculum tibi non praestabo. Ibi <note><gap desc='Greek word(s)' resp='sampling'/></note> ille sceleratus, cum a conatu depulsus esset: poculo vini pleno prehenso, propino ergo tibi, inquit ad patrem. Ipse recusare: tamen, quia alii imperabant, inuito respondere. Deinde cum ille exiuisset; tum nobilis ille de quo dixi, aiebat, hunc militem, aliosque permultos, <note><hi rend='italic'>Crudelltas latronis.</hi></note> quod stipendium eis non daretur, solere isto modo rapinis et caedibus viuere. Addebat etiam, in hoc bello eundem istum, perforatis quorundam presbyterorum, et forte etiam aliorum hominum, genibus, plumboque infuso feruenti; sic ab eis per maximos cruciatus pecunias expressisse. E qua re videri facile potest: vt nullum animal homine, qui disciplina et legibus regitur, praestantius et excellentius sit: sic nullum aliud aeque ferox et crudele esse: cum velut carceribus emissus, ad vim aditum, et ad flagiti <note><hi rend='italic'>Licentia bellorum.</hi></note> um licentiam fuerit nactus. Ea autem licentia est in bellis: quae quantumuis pie suscipi possint, scelere nunquam carent: eorumque animos etiam, qui alioqui forte mites essent, audaciores redigunt; omnemque humanitatem compendii causa exuere cogunt. Quo maiora sunt scelera eorum, qui natura ad maleficium propendent, et ad iniustitiam ingenium inclinatum possident. His rebus ita gestis: hi, de quibus scripsi, milites discesserunt <note><hi rend='italic'>Die Mercurii post Dominicam primam Epiphania, alii milites.</hi></note> Vlmam versus. E vestigio ad meridiem alius militum Germanorum grex bene magnus, qui eodem iter habebant, aduenit. Pater tum in lectulo paululum ad quiescendum se dederat. Accesserunt quidam ex illis ad aedes: vehementerque pulsarunt; quo strepitu ipse excitatus, paulum prospiciebat per fenestram; sed respondere,
<pb id='s505' n='505'/>
aut intromittere nolebat. Illi acrius instare. Tum sonitu commota mater, quae alicubi in pago fuerat, adcurrit. Illi vi introrumpunt. Interim pater vix effugiens, <note>Ein Stüblein vnd Tauberschlag. <hi rend='italic'>Ibi occultatio.</hi></note> per scalas ascendit in superiora domus. Erat in posteriore parte aedium tablinum, supra id imminebat columbarium: ita tamen, vt in medio locus aliquis esset vacuus. Ibi pater columbarium ingressus, per foramen descendit supra tabulata tablini: asserculoque id foramen, quod iam supra caput erat, contexit, Ibi ergo se ab didit, modo tergo, modo pectori, modo lateribus incumbens, magno metu et solicitudine. Illi ingressi de hero interrogarunt. Quibus cum mater diceret, eum domi non esse: illi, mentiris, inquiunt: vidimus eum per fenestram. Et sane fieri potuit: <note><hi rend='italic'>Periculum inueniendi.</hi></note> vt trans vitrum eum viderent. Ibi tota domo diseurrebant quaerentes. Nec dum etiam mater norat, vbi nam ille se occultasset. Saepe illi clamare: Heus here, vbi es? progredere, non nocebimus. Tandem vnus ex eis ascendit in columbarium, reperitque patris tunicam. Hanc ille in illa subita trepidatione exuerat; in eoque loco reliquerat: cum supra tablinum descenderet. Ibi ille miles ad matrem, en, inquit, hic tunica eius. Vbi ergo ipse est? <note><hi rend='italic'>Foeminarum prompta ingionia.</hi></note> Tum mater (vt est foeminarum ingenium in casibus repentinis ad excogitandum aliquid, quam virorum: plaerumque promptius et solertius) respondit militi; se praeterita nocte, cum etiam milites adfuissent, eo loci eam coniecisse, ne quis auferret. Ille responso contentus, iterum descendit: nec reperit patrem latitantem. Mirabile profecto Dei beneficium: illum non vidisse ostiolum, quod patebat, et per quod ad patrem descensus erat, prope scalas. Sed praestrinxit illius aciem oculorum Deus: vt manifestum sit, cui ille adest, eum satis custoditum esse aduersus omne malum, quamuis <note><gap desc='Greek word(s)' resp='sampling'/>, <hi rend='italic'>Genes. 39.</hi></note> propinquum, vt etiam Sodomitas repentina caecitas a domo Lothi, et hospitum Angelorum, quos ille receperat, prohibuit. Cum illi quaerendi finem nondum facerent: sed omnia loca percursarent:
<pb id='s506' n='506'/>
mater identidem animos eorum prornulcens: videtis ipsi, inquit, filii mei, eum nusquam adesse. Cur hunc laborem inanem capitis? Introite in hypocaustum, dabo equidem vobis, quicquid ad curationem corporum pertinet. Haec eo consilio dicebat: vt cognosceret illis remotis, <note><hi rend='italic'>Vxoris sidelitas.</hi></note> vbi nam pater lateret: vtique eum aliqua ratione clam emitteret. Tanta eius in illum iis temporibius constitit fidelitas. Ac profecto saepius de patris salute actum fuerat; nisi huius fidelissimo studio, et virtute incredibili, pericula depulsa fuissent. Illi eius oratione persuasi, inuestigatione destiterunt: atque in hypocaustum ingressi, quae ad famem sitimque sedandam <note><hi rend='italic'>Fronte capillata.</hi></note> requiruntur, omnia affatim inuenerunt. Breui mater in culinam egressa: pater, cum solam animaduerteret, vnguibus parietem fricans, se esse superius significauit. Erat enim tablino culina continens. Qua re animaduersa, cum militum animis in res alias intentis, tempus opportunum ipsa cepisset, ad patrem celeriter ascendit; eumque maximopere adhortata est: vt quam maxima posset celeritate decurreret: et per ianuam posteriorem, hortumque domui adiunctum, fuga sibi salutem peteret. Illos enim maxima ei et extrema supplicia minari. Ibi ille paret: atque summa contentione decurrit. Mater <note><gap desc='Greek word(s)' resp='sampling'/>.</note> pauore exanimatum, nec sat rationis habentem, secuta, tunicam et hastam post eum portauit: atque in hortum deduxit. Quo cum venisset, miles quidam in fossa post horreum sedebat caligis impeditus. Is eos conspicatus, atque expallescens, mane, inclamauit, bone vir; quorsum te proripis? Non faciemus tibi iniuriam. Huic conuersus pater, breui, inquit, reuertar: <note><hi rend='italic'>III. Cessio in Scharestetensem pagum.</hi></note> adeundus mihi quidam est, aegrotus, et consolatio adhibenda. Ita cum horto exiuisset: multi equites apparebant in via, quae via proxima horto, et humilibus duntaxat vepribus, ab horto discreta erat. Illi clamare, mane vir optime, quo <note><hi rend='italic'>Scharestetum.</hi></note> contendis? Ipse nihil contra, sed se cundum hortum ad alias partes declinare: loca flexuosa et viam concauam, atque anfractus petere. Inde syluam subiens, breui Scharestetum, qui vicus dimidio milliario Lucenhusa distat, perterritus, tutus tamen,
<pb id='s507' n='507'/>
<note><hi rend='italic'>Ibi pastor Ecclesiae Georgius Hernitus vir humanissimus.</hi></note> peruenit: Ibi ad Parochum diuertit, triduumque cum eo mansit. Quo spatio tamen bis Lucenhusam misit: qui matrem admonerent: omnibus vt rebus posthabitis, tantum honestae saluti consuleret: et quoniam illic infesta omnia essent hostibus, quam maturrime ad ipsum properaret <note><hi rend='italic'>Die Veneris equitum Hispanorum eo accessus.</hi></note> Scharestetum. Tertio die post, aliquot Hispani: in campo circa Scharestetum visi. Hic agricolae concurrere, campanas pulsare, ab ingressu vici eos repellere contenderunt. Alii in turrim templi, quod in campum spectabat, ascenderunt: et cum his pater, ad speculandum, quid in animo illis esset facere, Cum eos in agris oberrantes equis cerneret: casu, vel potius diuinitus, Ossuarium <note>Beinhaus, <hi rend='italic'>Ossuarium,</hi> Krufft.</note> seu cryptam, quae infra erat, despexit. Consilium cepit, si illi prohiberi non possent: ac vi incurfionem facerent: se in eam latendi causa ingressurum. Eodem die sub vesperum venit mater, profugiens domo, propter vim et multitudinem Hispanorum: pulsabatque ianuam parochi: squalida, exanimata, ac similis mente captae. Nam in via inciderat in Hispanos: a quibus ea, quae domo extulerat, erepra fuere. Qui cum in syluam pertrahere illam conarentur: clamores, quantos maximos potuit, <note><gap desc='Greek word(s)' resp='sampling'/></note> questusque sustulit: faciem luto et sordibus perlitam monstrans: et caput vitta cruenta tectum, taboque infecta, ostentans. Quibus rebus non tum solum, sed aliis etiam temporibus, ab illorum sese iniuria liberauit. Ea vespera Parochus in superiora templi lectulos portandos curauit: vbi ipse ac pater pernoctarent: mulieribus <note><hi rend='italic'>Hora nocturna sexta.</hi></note> et familiae domo relicta. Noctu luminibus accensis, cum ante coenare vellent; repentino tuba exaudita, Hispanorum mox irruptio subsecuta est. Maximus omnibus timor iniectus: parochus, nunc, inquit, de nobis actum est. Ergo omnes sese domo eiicere: diuersas fuga partes singuli petere. Parentes, vt locorum ignari, primum diuulsi, mox tamen diuino quodam beneficio in coemiterio conuenientes: ambo sese in cryptam, quam demonstraui coniecerunt:
<pb id='s508' n='508'/>
in partem eius intimam se abdiderunt: <note><hi rend='italic'>In ossuariam irreptio.</hi></note> duoque feretra, quae supra mortuorum ossa erant, obduxerunt. Erat iam hora sexta. Nihil adeo homini tali tempore recusandum: vnde salutem honeste petere potest: nec aspernandum id, quod in periculis auxilio potest esse, quamuis alias iniucundum: nec nouit homo, vnde <note><hi rend='italic'>Bene factum.</hi></note> aut quomodo saepe contingat ei salus: cum res contemptae aut abominabiles alioqui, vim quandoque ad conseruationem habeant maximam. Ita (si licet huc aduocare homines ex sacris literis <note><hi rend='italic'>2. Sam. 21.</hi></note> maximos.) Dauid non dubitauit cum apud Regem Achin extremo discrimine staret, prope a satellitio eius proditus, nec capite in parietes arietare, qua in re magnus dolor erat; nec barbam saliua defluente turpificare, quod sane foedum: nec simulare dementiam, a qua re nemo facile illi antea commodi aliquid casurum credidisset. Eodem modo (ne longior sim) centum Prophetae in speluncas se abdi ab <note><hi rend='italic'>1. Regum 18.</hi></note> Abdia, Procuratore Regis impii Achaabi et conseruari, aequis animis tulerunt. Nam se vitamque suam in discrimen iniicere; cum ea re nihil proficiatur: cumque anrea miser abilis mors subeunda sit, quam confessio Christi fieri magnanima possit: atque cum mutus de medio tollaris: nec ea gratia hostes adsint, vt de Religione inquirant: est quidem illud non seruire gloriae Dei, meo quidem animo: <note><hi rend='italic'>Irruptio hostium in pagum.</hi></note> sed ipsum necem sibi adferre. Tunc igitur, vt dixi, ad eum modo Hispani, irruperant. Pars clamabat sancta Maria, Landtgrauius, Landtgrauius: alii his respondebant, non Landtgrauius, sed Caesar, Caesar. Mox fores perfringere, summa vi domos irrumpere; coniicere. praedam in plaustra: tum domum parochi aggredi coeperunt. Ibi pater tunicam interiorem qua pectus circumuestiebat, hastamque reliquerat. His rebus atque aliis ablatis in coemiterium aduolarunt: valuas templi cffregerunt, adytumque: omnia, quae inuenerunt, exportarunt. Alii hominem mortuum in coemiterium inferebant: omnes partes perscrutabantur: tecta disturbabant, si quis forte sub eis lateret. Quidam
<pb id='s509' n='509'/>
etiam ad cryptam accedebant: saepenumeroque facibus introrsus porrectis, gladio <note><hi rend='italic'>Discursatio et spoliatio.</hi></note> scrutantes, explorabant. Atque hi a parentibus perspicue videbantur: ipsi tamen illos non videbant. Reliqui vicum omnem equis circuibant: excubitoresque locis quinque disponebant. Post horas duas, cum putarentur tandem cum praeda abituri: pecora caedere, atque coquere coeperunt. Nocte media eiulatus mulierum puellarumque auditus. Non multo post venit quidam, qui ipse quoque cryptam subibat. Eum mei putabant Hispanum esse: ideoque silebant; et ne inuenirentur, non mediocriter pertimescebant. Idem post horam dimidiam aliquid inter ossa mortuorum, idque sonans, occultabat, <note><hi rend='italic'>Sclopus inter ossa.</hi></note> atque exibat. Mater accedit, et reperit bombardam absconditam a parocho. Dolebant ergo ambo, ipsos inter sese non agnitos esse: Deumque enixe, se vt ex eo discrimine seruaret, precabantur. Post vnam horam, cum silentium in vico esset: mater a crypta progressa, de exitu dispiciebat. Venit in quandam domum: vbi sperabat se aliquos agricolas, qui metu eo concurrissent, inuenturam. Ibi Hispani, qui intus erant, eam viderunt: velocissimeque insequentes, Germanice inclamabant, foemina pro me, pro me. Illa ex insidiis istis multo velocius fugere; cellam <note><hi rend='italic'>Trans cellam saltus.</hi></note> quandam vinariam apertam, saltu superare: seque in coemiterium, sed non recta, verum per ambages et flexiones, ne patrem quoque proderet, recipere. Cum iterum in cryptam ad patrem venisset: indicauit, quantum periculum adisset: nec esse adhuc vllam spem euadendi. <note><hi rend='italic'><sic corr='Ianuarii'>Ianuacii</sic> frigus.</hi></note> Tristis ea sane re ille erat: nec satis commode a frigore maximo se defendere poterat. Atque ibi perspici potuit, quanta vis necessitatis esset. Nam pedes eo panno, quo feretra integebantur, contra frigus <note><hi rend='italic'>Somnus in frigore.</hi></note> hybernum velare cogebatur. Huc accedebat, quod perpetuum vtrique cum somno certamen erat: ac tandem pater, tum frigore, tum tristitia (quae res ad inducendum somnum, multum momenti habent) dormire coepit. Cum post vnam circiter horam experrectus esset: materque diceret, prope horam, esse quartam: habita precatione <note><hi rend='italic'>Hora matutina quarta.</hi></note> ad Christum Opt. Max. in viam
<pb id='s510' n='510'/>
se dederunt. Metuebant enim, ne, si dum luceret expectarent, ab hostibus deprehenderentur. Itaque silentio per vicum euntes: cum plaustra spoliis onusta astarent: <note><hi rend='italic'>Euasio e Scharestete.</hi></note> secundum ea in tenebris, nemine vidente, elapsi sunt. Atque qua via proxima per hortos trans saepes erat, in agros deuenerunt. Vbi, cum lapides et truncos obiectos non curarent, fiebat: vt non raro in fossas praecipitarentur. Consilium inibant, Vlmam ire: sed non recta: ne iterum in Hispanorum manus, qui circumcirca omnibus vicis consederant, inciderent. Dextrorsus dumos et syluas petierunt: in quibus amplius duo milliaria, incerti viarum et locorum, errauerunt. Distabat autem vrbs ab eo, vnde exierant, vico, <note><hi rend='italic'>Die Sabbati.</hi></note> ad duo milliaria. Qua se cumque conuertebant: aut Germanos audiebant, aut Hispanos milites, et sonitus tympanorum. Primum itaque variis difficultatibus <note><hi rend='italic'>Bermelinga. Asch.</hi></note> et metu Bermelingam, post Ascam, peruenerunt: qui sunt duo magni pagi. In iis locis aqua et pane vires reficiebant. <note><hi rend='italic'>VVippinga.</hi></note> Inde Wippingam transgressi: in idipsum, quod vitare voluerant, discrimen inciderunt. Hispani enim circiter viginti numero, magna vi et terrore adequitabant. Hic cum pater manus ad eos tendere, et orare inciperet: vnus eorum venabulo ipsius caput percutere nitebatur, id tamen mater praeoccupans <note><hi rend='italic'>Spoliatio ab Hispanis.</hi></note> impediit. Primum ei adememnt gladium: deinde pulchrum pileum nigrum: pro quo ei quidam sordidum suum cinerei coloris imposuit. Post etiam peram, cingulum, pugionem. Alii tunicam a pectore discindebant: pars thoracem ex ceruina pelle manibus tractantes, pecuniam quaerebant, in quo aurei aliquot <note><hi rend='italic'>Pera confixio.</hi></note> insuti, tamen inuenti non sunt. Vnus eorum hasta peram partibus omnibus transfixit: in qua pecunia nonnulla reperta atque ablata, obolos tamen et nummos minutos reliquit. Ita variis modis ab eis huc illuc raptabatur. Tum pater Latine cum eis loqui, atque precari coepit: Id ei profuit. Vnus enim ex illis exclamans, Latine scit, inquit: clericus est. Cumque quis, vnde, quo tenderet, quaesiuissent, ipseque respondisset: potestatem abeundi fecerunt. Ibi rogabat, vt cingulum ad tustam
<pb id='s511' n='511'/>
infestam pectori intentare. Nec <note><hi rend='italic'>Clementia hostilis.</hi></note> nicam adstringendam redderent. Id reddiderunt, atque etiam peram. Etiam is qui pileum abstulerat, eo reddito, recepit suum. Quorum animos cum ad humanitatem aliquam a saeuitia traductos mater videret: orabat, quoniam viderent hominem esse id aetatis, redderent etiam ex armis alterutrum. Nam quidam inter eos quoque Germanice norant. Itaque Latine patrem interrogabant: vtrum peteret, gladiumne <note><gap desc='Greek word(s)' resp='sampling'/>.</note> an pugionem. Cum diceret, redderent, vtrum vellent: quidam accepit pugionem: et manibus diu tractans, quod aliquid argenti pro ornamento haberet: tandem proiecit, ac recipere iussit. Recepit, atque cum matre abiuit. Inde de monte quodam, infra quem fluuius erat, cum descenderent; <note><hi rend='italic'>Alii Hispani.</hi></note> mox alia Hispanorum turma extitit, Quos conspicati, celeriter fluuium transierunt. Illi haud segnius transilientes, equos concitato cursu adegerunt. Verum cum eos iamdudum spoliatos viderent: paterque eis peram bene hiantem ostenderet, abscesserunt. Idem accidit, cum montem alium, qui contra priorem erat, excelsum ascenderent, ac vix dum medium superassent. Nam alii Hispani, cum ad <note><hi rend='italic'>Alii.</hi></note> eos incitassent equos: eademque, quae superiores, vidissent, quaesiuissentque, num pabulum esset supra: responderunt, magnam eius rei copiam esse, atque ita dimissi sunt. Cum iugum superassent, venerunt <note><hi rend='italic'>Pagus.</hi></note> in quendam vicum, quem tametsi Hispani tenerent: tamen sine maleficio eos dimiserunt. Hic pater ante quandam domum cum peteret aquam: mulier respondit, sibi esse bonum vinum. Pater suas miserias, et se nullam nummorum facultatem habere demonstrabat. Illa tacita abiens, vini attulit vnam forte mensuram, poculumque <note><hi rend='italic'>Liber alitas coacta.</hi></note> e vitro altum. Quoniam, inquit, vini huius iactura facienda est: multo tibi, quam Hispanis dare malo. Gratiis actis, pater discessit, atque cum matre, confecta quarta. milliarii parte, alium in vicum <note><hi rend='italic'>Alius pagus.</hi></note> peruenit. Vbi cum vehementius, quam antea sitiret: et ante quandam <note><hi rend='italic'>Pilei ablatio.</hi></note> domum ex hydria biberet: Hispanus quidam aduolans derepente, pileum de capite eius detraxit, Pater conuersus, illum, vt redderet, orare: ille contra haagricolarum etiam, qui pro patre orabant,
<pb id='s512' n='512'/>
deprecatio proficiebat. Horum <note><hi rend='italic'>Calceorum detractio.</hi></note> postea narrabat; Hispanos etiam suo patri, aetate confecto, recentes calceos pedibus detraxisse. Inhumaniter haec quidem <note><hi rend='italic'>Germanorum militum iniquitas.</hi></note> omnia Hispani: sed non putamus, multo atrociora alienis in terris a Germano milite factitata saepe esse? Compertum certe hoc bello est; in multis locis, multa crudelius et intolerabilius facta esse a Germanis, non solum iis, qui cum Caesare fuerunt; sed etiam illis, qui in nostro exercitu erant: quam ab vllis aut Italis aut Hispanis Atqui his magis hoc ignoscr potest, quibus saepe calamitates Germanus intulit. Quis vero nostris iniuriam apud nos fecit? Subiiciam vnum tantum atque alterum exemplum; ex quo nostrorum hominum mores in locis exteris cognoscantur. <note><hi rend='italic'>1527. Crudelia facta Roma.</hi></note> Audiui ex hominibus fide dignis: cum Roma superioribus annis capta esset; quosdam milites in monasterio quodam illius vrbis conuenisse. Ibi reliquos ebrios in cella vinaria factos, dolia petulanter contudrsse: vnum, comprehenso quodam indidem monacho: pecunias monasterii vt monstraret, vim adhibuisse magnam. Cum iile sustineret: hunc posteriores partes corporis illius, ferro traiecisse: idque ferrum identidem in vulnere versasse. Hoc dolore miserum illum, ad necem excarnisicatum, indicium torius gazae fecisse. <note><hi rend='italic'>Mediolani.</hi></note> Audiui etiam ex optimo viro: Meidiolani, vbi ipse quoque dum miles fuerat: quendam Germanum in domum foeminae cuiusdam nobilis inuasisse: cui filiae duae pueliae virgines eximia pulchritudiue fuerint. His eum ad libidi nem suam abuti voluisse. Has tanta virtute intuenda pudicitia suisse: vt, cum ille nefarius gladio eas cogere conaretur: cumque ipsis vociferantibus succureret nemo; in ferrum vltro incurrerent Ea causa illum ira percitum: cum eis potiri non posset: ipsaeque iam manibus, allisque partibus corporis, conuulneratae essent: vtramque trucidasse. Multum a nostris peccatum est: sed ea peccara homines etiam innocentes luere postea coguntur. <note><hi rend='italic'>Aspiciant oculis superi mortalia iustis.</hi></note> Haec est mirabilis Dei gubernatio in hac vita: vt, nisi sacrae nos docerent literae: piis iuxta ac improbis graues calamitates,
<pb id='s513' n='513'/>
saepe etiam illis, quam his, grauiores, subeundas esse: iure indignaremur: atque res humanas nulla prouidentia Dei regi: sed in iis fortunam caecam pro libidine putaremus ludere. Erit tamen tempus, quando boni sempiterna fruentur laetitia, quamuis nunc vexentur: quod ipsum, quod affliguntur in hac vita: maxime argumento est: cum in scriptura vbique eis amplissimi honores et praemia promittantur: aliam vitam restare: in qua hi muneribus afficientur: et in qua promissa Deus ipsis praestabit. Sed ad meos redeo. Qui cum ex eo pago, de quo dixi, abissent: obuiam fit eis Hispanus quidam equo vehens, et sinistrorsus ascendens. Is <note><hi rend='italic'>Bonus Hispanus.</hi></note> patrem interrogabat, num Latine sciret. Qui cum se scire respondisset: ille rursum, quid ipsi accidisset, requirebat Videbat enim eum esse nudo capite, et manu calceos portare: quod lutum meridie liquescens eos pedibus auelleret. Respondit pater, se dispoliatum esse. Iterum quaerenti, quo in loco, respondit, partim in pago isto, partim alibi. Iussitille parentes in pagum se rursum sequi. Quo cum rediissent: ille, tametsi nulla autoritate ad speciem praeditus esset: tamen honorabatur abHispanis. Quos cum de ereptore interrogasset: dixeruntilli, eum de monte descendisse. Voluit ergo parentes vna secum descendere in castra: se amissum eis restituturum. Illi, quod metuerent, etiamsi benigne Hispanus promitteret: ne tamen ab aliis non dimitterentur viui: gratias ei egerunt pro eo studio; atque longius progressi, post multa incommoda supra Soeflingam <note><hi rend='italic'>Soefling.</hi></note> ad fluuium venerunt: qui est pagus, quarta milliarii parte Vlma distans. Fluuius autem, quod caerulaei est coloris ibi, vbi nascitur, <note><hi rend='italic'>Blavv. Blaubeura.</hi></note> Blaua dicitur. Oritur in oppido Blaubeura: quod infra asperrima. faxa fitum in ditione Ducis Wirtembergenfis, duobus abest Vlma milliariis; ex quo oppido longissime. porrigitur vallis amcena: per quam Blaua Vlmam labitur. <note><hi rend='italic'>Hispani equites.</hi></note> Ad eum fluuium, cum, Vt dixi, venissent: occurrerunt vltra fluuium quidam equites Hispani. li Latine
<pb id='s514' n='514'/>
cum de altitudine fluuii quaererent: pater, respondit, admodum esse altum. Ita, quamuis libenter transmisissent: et forteiis qui citra erant, nocuissent; tamen discesserunt. Cum Soeflingam intrassent: inuenerunt eum pagum praeoccupatum ab Hispanis: nec non viam, quae Vlmam ducebat: aliis ingredientibus, aliis exeuntibus. Ibi bonus quidam vir eos illa nocte fecum retinere; suaque cum ipsis communicare voluit. Sed ipsi Deo confisi, in vrbem <note><hi rend='italic'>Vlmenses portae Eo aduentus illo die Sabbati.</hi></note> ire pergebant. Cumque vesperi portam nouam, quae nominatur, subirent: ciues in armis astabant: et inter hos vnus Senator, quibus custodia portae commissa a Senatu fuerat. Nondum enim eo tempore Caesar Vlmam venerat; eaque re portae adhuc Vlmensium custodia tenebantur. Tum vnus ex illis armatis: qui nomine Nicolaus Tendelius, artificio figulus, <note><hi rend='italic'>Nicol Tendeli us, ex Bauaria, <gap desc='Greek word(s)' resp='sampling'/>.</hi></note> voluntate patri amicus erat: accedens, es ne, inquit, ille meus Martinus, annon? Videratenim nec pileo tectum, nec calceis indutum; caligis etiam contritis deformatum, atque miserabilem. Cum se esse respondisset: circumsistentibus omnibus reliquis, atque audire auentibus, rem omnem narrauit. Tum Tendelius iussit ambos domum suam ire: se eodem quoque breui venturum. Nam quod diei vesper <note><hi rend='italic'>Nicolai Friccii Textoris uidua.</hi></note> erat: alios ad portam successuros. Ipsi vero primum domum Agnetis Friccinae honestae viduae, iuerunt: cuius viro, quoad vixerat, familiarissime semper fuerant vsi. Apud quam cum paululum sese <note><hi rend='italic'>Ioa. Esselinger figulus. Hic et Tendelius habebant duas sorores.</hi></note> confirmassent: postea ad Ioannem Esselingerum figutum: Cum quo eis non tantum notitia, sed etiam consuetudo et vsus perpetuus erat, migrarunt. Is atque vxor eius, optima foemina, quae post paulo vna cum multis millibus hominum pestilentia sublata est, eos quam humanissime rebus. omnibus tractauerunt. Nam tum vicem eorum, calamitatesque, ex animo dolebant: tum aqam ad abluendos <note><hi rend='italic'>Hospitalitas erga miseros.</hi></note> pedes (qui patri quidem frigore ita corrupti erant, vt longo post tempore vix in integrum restituerentur) dabant: tum cibum potumque suppeditabant: tum etiam cum reliqui lecti ab Hispanis tenerentur; eum, in quo ipsi cubare solebant,
<pb id='s515' n='515'/>
fuerant, reliqui factum nihil esset. Illud, quam Deus conseruet saepe suos rebus iss: solebant, eis concedebant: vt, quo pauciores veri inueniuntur, in periculis et aerumnis amici: hoc maiorem laudem debeant ii ferre, qui tali tempore sese officiosos praestiterunt: vt etiam aurum, quo minor eius copia est, eo caeteris metallis magis antefertur. Quorum hominum prolixa benignitate parentes adducti: dies postea complures ibi curandae valetudinis causa manserunt. Postridie autem tunc <note><hi rend='italic'>Die Dominico. Ioan. VVolckestein.</hi></note> a meridie, cum pater aliique nonnulli, apud Ecdefiastert Io. Wolckeste nium (quem mortuum; honoris Causa nomino) colloquio et vino se reficerent; venit eodem Georgius parochus Scharestetensis: <note><hi rend='italic'>Georg. pastor Scharestet.</hi></note> de quo multa antea scripsi. Eius aduentus exoptatus admodum omnibus erat. Is exponebat, quibus in periculis fuisset: et quemadmodum se ab his vindicasset. Se in vico suo captum ab Hispanis fuisse: sed non cognitum ab illis pallio suo nigro spoliatum: postremo bene pulsatum, tamen dimissum fuisse. Ita que eadem nocte se ad affinem quendam suum sutorem venisse Nellingam, quoniamque ibidem quoque Germanorum stationes fuissent: ac eorum nonnulli, in domo affinis: mane cum eis portantem vnius hastam, Vlmam peruenisse. Illud in meis parentibus mirandum, cum toties <note><hi rend='italic'>In infortunio fortuna.</hi></note> ab Hispanis fuerint spoliati: retinere potuisse tamen. patrem tunicam, quae non mala fuerat: et thoracem ceruinum, in quo supra dixi aliquot aureos insutos fuisse: nec matrem amisisse aut tunicam, quae sane bona, aut annulum patris ex argento, quo annulo in literis obsignandis vtitur: et nonnihil pecuniae: quas res in crypta a patre acceptas in sinu occultarat: aut pugionem aliquid habentem argenti, quem sub vestibus gestarat: Nec satis dici potest: quid acerbitatis et miseriarum, non solum post discessum nostrorum principum: sed etiam ante, bellorecens <note><hi rend='italic'>Matris afflictiones.</hi></note> exorto, perpetiendum eis fuerit: Grauiora tamen matri accidisse existimo: quod absente patre maximis saepe conuitiis et verberibus a Germanis Hispanisque militibus afficeretur: cum nunc pecuniam flagitarent, nunc cibum, nunc vi; num: idque cum ab iis, qui antea adinprimis, memorabile: in quo apparet: a quibus auxilium humana ratio non
<pb id='s516' n='516'/>
speraret: vt tum accidit. Nam quodam tempore, cum Hispanus aliquis cingulum collo eius iniecisset: arcteque comprimens <note><hi rend='italic'>Canis fidelitas.</hi></note> magna voce pecuniam postularet: ipsaque iamiam vocem missura, et omnia monstratura esset: canis, qui in lectulo recubabat, desiliens: crus Hispani mordicus apprehendit: nec prius destitit: quam ille dolore commotus, gladium in canem stringeret: qui primum sub lectulum, post se foras eiecit incolumis; mater etiam tantum spatii nacta, vt prosilire posset, salutem sibi peperit. Eum canem illius fidelitatis ergo etiam nunc parentes alunt. Alio etiam tempore, item patre absente; cum metu <note><hi rend='italic'>Non vicinus a vicino tutus.</hi></note> venturorum militum supellectilem, quam poterat, alio conferendam in plaustrum coniiceret; aliquot bombardarum sonitus exauditi, et in propinquo animaduersi sunt: Postea compertum est, hoc factum esse a malis quibusdam incolis, et hos ictus petisse matrem: vt ea de medio sublata, illi res eas in suum commodum conuerterent. Denique saepe coacta fuit profugere <note><hi rend='italic'>Bibliothecae laceratio.</hi> <gap desc='Greek word(s)' resp='sampling'/>.</note> domo propter hominum, iniurias: qui interea pecus, vestem et alia, quae inueniebant, eripiebant. Domus vniuersa foedata, libris conscissis constrata, caeterisque rebus exinanita. Sed redeo ad Esselingerum. Ab eo parentes, quod locus ipsis propter Hispanos <note><hi rend='italic'>VVolekestein.</hi> <gap desc='Greek word(s)' resp='sampling'/>.</note> amplius non esset: ad Wolckesteinium se contulerunt: atque quamuis nec illius domus ab Hispan. vacua esset, ad decem hebdomadas cum eo, suo sumptu vixerunt. <note><hi rend='italic'>Bacchanalibus.</hi></note> In sequenti tempore, cum Caesar in Saxoniam Vlma profectus esset: se Lucenhusam receperunt: domoque purgata, ad <note><hi rend='italic'>Ioan. Frid Saxo. Augusta.</hi></note> tempus ibi constiterunt, quanquam non sine timore: praesertimpostea quam capto duce Elcetore Saxoniae, Augustam Vindelicorum cum exercitu victore Caesar rediit: <note><hi rend='italic'>1548. in Iulio, Interim.</hi></note> passimque copiae vltro citroque profectae fuerunt: quo tempore etiam non raro cedere cogebantur. Post id tempus coepta est, astuta quaedam, tetraque bellua procreari, et in lucem edi: quae cum alias gentes, tum inprimis Sueuorum, misere depascit: ac nisi aliquando huic aliquis Hercules inuentus erit: qui claua nodosa eam conficiat: plurima adhuc damna dabit. Interim Caesar Vlmam reuertit. Proximo die quam reuerterat, concionatores Vlmensium 5.
<pb id='s517' n='517'/>
capti sunt: quod illius bestiae fuerant aduersarii. Hi fuerunt Mart. Frechthus, S. Theol. Licent. princeps Vlmensium concionator, <note><hi rend='italic'>Concionatores capti.</hi></note> reliqui, Mart. Rauberus, Bonauent. Steltzerus, senex, Iac. Spiessus, et Georg. Fiessius. Captus est vna cum his, frater Frechti sutor: propterea quod accurrens, captum fratrem consolatus erat. Abducti sunt omnes in ditionem ducis <note><hi rend='italic'>Rirthateccia.</hi></note> Wirtemb. et in oppido Kircha, in vnam coniecti catenam. Ibi in squalore et moerore longo versati, tandem se pecunia redemerunt: nec tamen sententia pristina destiterunt. Eorum alii loca alia, vitaeque <note><hi rend='italic'>Mart. Prechthus, Tybingae. Stipendium illustre.</hi></note> genus aliud secuti sunt. Frechthus hoc tempore Tybingae viuit: in Academia ab illustrissimo principe Christoph. praefectus iuuenibus qui principis liberalitate ad studium diuinarum literarum aluntur: quas pro erudirione sua, magna cum laude explicat. Qui cum omni tempore optime de parentibus meis et me est meritus; tum proxime superioribus mensibus, cum <note><hi rend='italic'>IV. Cessio Heidenheimum. Ioan. Maccus.</hi></note> illac transirem, humanissime me est complexus, consilioque iuuit. Tum autem cum pater hos, de quibus dixi, captos audiret: qui eo tempore Lucenhusae erat: paulisper se cum Io. Macco, qui Ecclesiae Lausenensi praefuerat, in ditionem Wirtembergensem in oppidum Heidenheim contulit. Quo interea tempore ab equitibus <note><hi rend='italic'>Io. VVirtzburger,</hi> <gap desc='Greek word(s)' resp='sampling'/> <hi rend='italic'>V. Cessio, Vlmam.</hi></note> domi quaesitus est. Post 8. dies, quibus Heidenheimi apud Ioannem Wircemburgerum, verbi Dei ministrum, fuerat: quo etiam alii presbyteri confugerant, Lucenhusam reuertit. Ibi vnam tantum noctem commoratus: Postero die confestim Vlmam iuit: propterea quod ii, qui Caesarem abeuntem, Electoremque curru asportatum, prosecuti fuerant, magna ex parte redirent. Ibi mansit septem dies. Non multo post omnes Vlmensis agri concionatores in vrbem a Senatu accersiti. <note><hi rend='italic'>Interimens absque ens.</hi> <gap desc='Greek word(s)' resp='sampling'/>.</note> Iis, cum conuenissent, adducta est illa, quam dixi, bestia. Propositum est, vt non tantum non eam auersarentur: sed etiam Deum et sanctos omnes iurarent, se eam alituros, pexuros, ornaturos, defensuros, nec vllo modo telum vllum in eam coniecturos. Tergiuersantibus et renuentibus, tertio ea conditio lata. Ac praecipue patri institerunt, quod is esset vnus
<pb id='s518' n='518'/>
ex iis, qui reliquorum doctrinam et mores, attenderent. Ita vti per Deum eos obtestaretur pater; ne tale vinculum conscientiae suae iniicerent. Sed ex iis concio natoribus eo tempore fortiter reliqui sustinuerunt illum impetum: nouem tamen fuerunt expugnati. Itaque iis, qui repugnabant et perstabant, numero circiter <note><hi rend='italic'>Tertia feria post Martini.</hi></note> quadraginta, abeundi potestas data est: ipsisque pro viatico viceniquini aurei donati. Qui in exilium proficiscentes, alii alia loca, pro eo ac poterant, petebant. Caeteris, qui bestiam colebant, ternae, aut quinae, <note><hi rend='italic'>Noriberga. Herolixberg.</hi></note> aut senae Ecclesiae commissae. Parentes cum rebus suis Noribergam, et Heroltzbergam, aut alio, ad affines et amicos se contulerunt: et ita ad tempus vagando <note><hi rend='italic'>Culmbach.</hi></note> sibi vitam propagarunt. Tandem Culmbachium in regionem Marchionis Alberti peruenerunt: atque post paulum <note><hi rend='italic'>M. Othonis Corber. VVartefels.</hi></note> commendatione Othonis Korberi, doctissimi viri, et aulici illic concionatoris, Wartenfelsium translati sunt: qui est pagus <note><hi rend='italic'>VValdenfels.</hi></note> et arx amoena, in potestate nobilis et clari viri Wolffgangi Adolfi a Waldenfels: situs supra Culmbachium ad vnum et dimidium milliaria; in quo loco pater hoc tempore Ecclesiae praeest. Quos meos parentes anno hoc 1551. mense Maio inuisi: gratiaque Dei incolumes inueni. Postea Mense Iunio Argentoratum redii ad <note><hi rend='italic'>VVerteri.</hi></note> Dominos meos Werteros, Philippum et Antonium, nobilitate et ftudio litterarum claros iuuenes; cum quibus iam quadri ennium magna commoditate et otio in literis vixi: et si Deo optimo maximo placitum erit, diutius cum eis manebo: operamque ipsis pro parte mea nauabo.</p>
</div3>
</div2>
<pb id='s519'/>
<div2 id='FrRS.01.22' n='22' type='chapter'>
<head>SIMONIS STENII VITA MAVRITII, SAXONIAE ELECTORIS.</head>
<pb id='s520' n='520'/>
<div3 id='FrRS.01.22.01' n='1' type='section'>
<head>LECTORI BENEVOLO S. D. BURCARD GOTTHELF STRUVE.</head>
<p><hi rend='italic'>MAgnus inter Germaniae Principes erat Mauritius, qui primus in Albertinam prosapiam Electoralem intulit dignitatem. Hinc, non immerito laudes ipsius et elogia plures enarrant. Vt enim taceamus Sleidanum, Chytraeum, Thuanum, Hortlederum, Pontum Heuterum, Ioachimum Camerarium in Vita Melanchthonis, Seckendorfium, aliosque, qui in ipsius occupati fuerunt gestis, separatim quoque Eiusdem Historiam vel alii scripserunt integram, vel gesta, quaedam singularia illustrarunt. Inter illos Seckendorfio memoratur <note><hi rend='italic'>Hist. Luther. lib. 1. §. VI. add. I.</hi></note> Historia Mauritii MSta, quam Georgius Arnoldus, Chemnicensis, Iureconsultus egregius, et Cancellarius quondam Citicensis anno 1588. defunctus, conscripsit, cuius Germanicam versionem anno 1670. Dauid Schirmerus, cuius curae olim Bibliotheca Electoralis fuerat commissa, adornauit. In Tomo secundo Orationum Lugubrium a Simone Schardio editarum, continentur Orationes in obitum Mauritii, in aede Paulina Lipsiensi, anniuersariae Memoriae ergo habitae, vtpote Ioachimi Camerarii, Ernesti Poccii, Ernesti Vegelini, Sebastiani Rosleri, Iacobi Strasburgii, Michaelis Barthii, Gregorii Bersmanni, Io. Schirmeri, Balthasaris Gutleri, et demum vltima, decimo post Mauritii mortem anno recitata, quae potissimum Monumentum ipsius sepulcrale describitur. Integrum hoc in Conditorio suo Saxonico capite Tertio prolixe exposuit Dauid Schirmerus. Aiud vero ipsi nos exhibuimus in fasciculo Tertio Actorum Litterariorum Tomi secundi. Illustrantur quoque Mauritii Acta ex Historia arcana trium Saxonia Electorum, quam ex MSto primum protractam atque Tomo secundo Obseruationum Germanicarum Halensium videmus insertam, cuius Auctor reputatur vel Guilielmus Reiffensteinius, Quaestor Stolbergensis, vel Matthaeus Ratzenberger, Medicus Elector alis Saxonicus. Ad gesta Mauritii specialia alii faciunt Scriptores. Talis est Nicolaus Mameranus, qui Inuestituram Regalium atque Dignitatis Electoralis singulari scripto exposuit. Historiam Belli Magdeburgensis a Mauritio Electore gesti, enarrauit Sebastianus Besselmeyer. Thomae Wintzeri habemus Historiam infelicis pugnae inter Mauritium, Saxoniae Electorem, et Albertum, Brandenburgicum Marchionem, vna cum Mauritii funeris ac sepulturae descriptione. Haec singula in Schardii Tomo secundo reperiuntur. Accesserunt Georgii Fabricii, aliorumque in eum Epigrammata, vna cum Ioachimi Camerarii in funere ipsius Lipsiae habita Oratione. Inter Wittebergensium Orationes <note><hi rend='italic'>Tomo V. p. 697.</hi></note> extat Ioannis Maioris Ioachimi Oratio de Mauritio, ligato sermone conscripta. Nec minus aestimandae sunt Io. Friderci Brandtii Misnensium Equitis illustris Vindiciae Mauritianae, <note><hi rend='italic'>Iena 1617. 4</hi></note> quas in hac Academia, Praeside Oswaldo Hilligero, adseruit, quibus ipsum Mauritium ab iniuriis Io. Bodini, Eiusdemque expeditionem aduersus Caesarem susceptam strenue defendit. Idem institutum est Cornelii Crullii in Vindiciis Mauritianis, siue de Iustitia belli Saxonici Mauritiani, dum discursum istum autoris Autonomiae et Iuris consutorum Dilingensium calumniis opposuisset. <note>prodiit <hi rend='italic'>Lipsiae 1631. 4.</hi></note> Post hosce memoratos, Eiusdem Belli Historiam aeque ac Iustitiam singuari schediasmate exposuit Io. Christophorus Bartensteinius. <note><hi rend='italic'>Argentorati 1710. 4.</hi></note> Haec ipsa autem Historia a Stenio descripta, licet notiora saltim contineat Mauritianae Historiae monumenta, fide tamen digna est, et accurata.</hi></p>
</div3>
<pb id='s521' n='521'/>
<div3 id='FrRS.01.22.02' n='2' type='section'>
<head>VITA <hi rend='italic'>FORTISSIMI ET LAVDATISSIMI DVCIS</hi> MAVRICII SAXONIAE QVONDAM ELECTORIS, <hi rend='italic'>Graece conscripta ac in Latinum sermonem conuersa</hi> A SIMONE STENIO, Lomacensi. <hi rend='italic'>ILLVSTRISSIMO PRINCIPI AC DOMINO</hi> D. FRIDERICO IV. COMITIPALATINO, DVCI BAVARIAE, ELECTORI, <hi rend='italic'>DOMINO SVO CLEMENTISSIMO</hi> FAVSTVM NOVI ANNI AVSPICIVM PRECATVR SIMON STENIVS.</head>
<p><hi rend='italic'>INtuens ego in pericula, quae Germaniae imminent cum ab Othomanica potentia, tum a Pontificia, saepe recordor Mauricii Saxoniae quondam Electoris, cuius virtute vtramque a ceruicibus nostris depulsam esse qui negat, et inuidum se is et ingratum fateatur necesse est. Quibus vitiis haudscio an laboret Flaciana factio, quae vt viuentem probris insectata fuit, sic mortuo etiam nunc obtrectat, eodem animi morbo, et eadem criminandi libidine, qua vsa est et vtitur in vita et manibus exagitandis landatissimi Electoris Christiani, cui Mauricius patruus fuit. Caeterum turpe credo sit illos diligentiores esse in optimis principibus de formandis, quam nos in iisdem ornandis. Atque haec causa me impulit, vt rerum a Mauricio gestarum breuem synopsin complecterer ex Panegyricis doctissimorum et disertissimorum virorum narrationibus decerptam. Quam strenulae loco, illustriss. Elector, ad tuam Celsitudinem mittendam esse duxi ea gratia, quod viderem, tempora haec Mauricianis non esse dissimilia, et difficultates easdem propemodum in pari rerum Germanicarum perturbatione, et maiorum confusionum metu, initio gubernationis tuae offerri. Ex quibus omnibus vt feliciter te, quemadmodum superiori anno, sic et hoc, quem modo auspicamur, et sequentibus, expediat omnipotens et misericors Deus, et ego precor et mecum omnes boni. Dab. Calend. Ian. Ann. 1593.</hi></p>
</div3>
<pb id='s522' n='522'/>
<div3 id='FrRS.01.22.03' n='3' type='section'>
<head>VITA MAVRICII SAXONIAE QVONDAM ELECTORIS, etc. <hi rend='italic'>Graece ac Latine conscripta.</hi></head>
<p>NE nostra quidem aetas (vt verbis Graeci cuiusdam vtar) expers esse debuit virorum memorabilium. Dico autem hoc tum ad alios respiciens, tum ad Mauricium ducem quondam et Electorem Saxoniae. Ac de aliis quidem literis proditae narrationes extant et fortasse extabunt aliorum. De Mauricio vero etsi multorum eruditionis et sapientiae laude celebrium et versus et orationes legimus: non tamen omnino indecorum existimo, a nobis etiam aliquid commemorari, duabus de causis: quarum prior est, vt memoria ipsius ad posteros propagetur, quantum in me est, qui institutionis et disciplinae ratione pulcerrimo beneficio ab ipso affectus sum (quippe primis pueritiae annis in illustrem et celebrem Misenae ludum pietati et Musis a Mauricio consecratum, ipso adhuc viuente receptus) altera vt ex iuuenibus generosissimi quique et nobilissimi fortitudinis et bellicae gloriae decus spectantes, non tanrum prisca et externa exempla habeant, quae aemulentur, verum etiam nostrae aetatis domestica tanquam normam et regulam sibi proponant, ad quam sese ipsi conforment. Ac primum quidem de maioribus nobilissimis et suae aetatis celeberrimis, superuacaneum fuerit mulrum verborum facere, atque ea colligere, quae plerisque nota sunt qui vel extremis
<pb id='s523' n='523'/>
(vt dici solet) digitis Germanicas historias attigerunt. Quid enim proauo Friderico II. clarius? quis virtute superauit <note><hi rend='italic'>Genus et parentes Mich. Boemi</hi> vita Alberti.</note> auum Albertum, quem Innocentius Romanus Pontifex propter rerum gestarum magnitudinem <hi rend='italic'>dextram imperii manum</hi> appellare solitus est. Et Fridericum Electorem, quem filium reliquit Ernestus Alberti frater, prudentissimum principem, mortuo Maximiliano Imperatore, dixisse perhibent, <hi rend='italic'>se nullum alium successorem nominaturum fuisse, quam patruum Albertum, si tum superstes esset.</hi> Pater autem Mauricii Henricus, etsi Deus non dedit ei ab adolescentia vsque ad senectutem <gap desc='Greek word(s)' resp='sampling'/>, vt Homerus loquitur, <gap desc='Greek word(s)' resp='sampling'/> i. e. <hi rend='italic'>tractare difficilia bella:</hi> quod tamen ad iustitiam attinet et pietatem et amorem veritatis ac studium humanitatis, par illis fuit, etiam si fortitudinem spectes. Huius autem Henrici et Catharinae filiae ducis Henetorum et re et nomine Magni, Mauricius filius cum esset, neque auo se neque aliis maioribus inferiorem praestitit, vt deinceps ostendemus, vbi prius formam eius depinxerimus; etsi huius artificii non admodum periti. Corpore fuit procero et pulcro, forma fere digna <note><hi rend='italic'>Corporis babisus.</hi></note> imperio secundum tragoediam, vt etiam nunc in statuis apparet. Colore rubro, coma flaua, quae adultiori subruffa. Oculorum obtutus acer et viuidus adeo, vt etiam aspicientibus terribilis esset, quemadmodum de Alexandro Magno AElianus scribit. Haec de forma corporis: sed animi effingere imaginem nulla <note><hi rend='italic'>Mores.</hi></note> oratio poterit, et minime omnium mea. Mansuetudinem enim et constantiam, humanitatem, et ardentium amoris in suos affectionem, animum omnis pauoris inter pericula expertem, cui prudentia et solertia militaris comes esset, moderationem praeterea et simplicitatem fidemque haec omnia si quis in vnum colligat, non tamem expresserit pulcerrimum animi temperamentum. De quibus disserere poterunt ij, qui eloquentiam ostendant, non ij qui vitam scribunt. quibus satis est multa breuiter complecti, et elaborationem singulorum Rhetoribus
<pb id='s524' n='524'/>
relinquere. Vnde et nobis in praesentia visum est ea, quae de Mauricio tradita litteris sunt, paucis comprehendere, initio narrationis sumto ab eo tempore quo viginti annos natus in administratione Reipublicae parenti mortuo successit, cum antea vixisset in illustrissimis aulis patrui Georgii, et Alberti Episcopi Moguntini Electoris, et tandem Ioannis Friderici <note><hi rend='italic'>Gubernatio.</hi></note> Electoris, agnati. Successit autem Mauricius patri in gubernatione tum, cum res admodum turbulentae essent et inquietae, propter seditiones, quibus committebantur inter se (vt etiam hac nostra aetate) religionis christianae et salutaris doctrinae fidei causa non solum Ecclesiarum praesides, sed etiam ipsi Principes atque adeo faex plebis. In tanta igitur rerum omnium perturbatione Mauricius ad principatum euectus nihil antiquius habuit, quam puritatem fidei conseruare suis, ratus se non tam thesaurorum et regionis fertilissimae, multitudineque hominum et pulcritudine vrbium ante alias admiratione dignae haeredem factum esse, quam veritatis et pietatis paternae, in certa persuasione ad salutem patriae plus momenti habere diuini cultus exornationem, quam gestationem purpurae, vel regii etiam diadematis. Paulo ante obitum Henrici patris duxit illustrissimi Chattorum principis Philippi filiam, ex qua suscepit filiolum Albertum, et filiam Annam. Albertus infans adhuc decessit: cuius mortem parens mollius quam virum fortem deceret, ferre visus est iis, qui putant neminem animosum et bellatorem merito haberi posse, qui non ingenio sit aspero, immiti atque adeo saeuo. Sed non Mauricius talis, nec priscus ille Agesilaus, nec alii heroes, qui ardentissimo amore suos complexi fuere. Si quid tamen vel nomine acerbitatis vel austeritatis notari potuit in moribus Mauricii, militariter potius quam ciuiliter educati, illud ipsum certo scio subito euanescet, si comparetur cum mansuetudine ipsius et <note><hi rend='italic'>Studiorum amor.</hi></note> humanitate ac eruditorum amore. Natura enim bellicosus ille cum propter occupationes tantam operam, quantam
<pb id='s525' n='525'/>
vellet, studiis sapientiae dare non potuisset, nihilominus tamen doctrinae eruditionem eo et honore et admiratione prosecutus est, vt Academias non tantum in priori statu conseruarit, sed etiam magnifice amplificarit, splendide et copiose suppeditando ea, quae necessaria essent, et tribus ducalibus ludis <note>Miseni, Merseburgi, Portae, Sleidanus <hi rend='italic'>lib. XV. p. 427.</hi> Seckendorf <hi rend='italic'>lib. III. §. CX.</hi></note> viros celebres praeficiendo, qui Christianam fidem et Latinas ac Graecas literas adolescentes docerent. Sed de his satis. altero principatus anno accidit, vt dissidium existeret inter Mauricium et Ioannem Fridericum, quod eo contentionis progressum est, vt vterque copias ex suae <note><hi rend='italic'>Chytraeus</hi> lib. 15., pag. 398. <hi rend='italic'>Sleidanus</hi> lib. 14. pag. 402. <hi rend='italic'>Mulleri</hi> Ann. <hi rend='italic'>Sax.</hi> ad ann. 1542.</note> ditioni subiectis armarit. Ac fortasse sanguine lis illa finita fuisset, nisi composita foret ab illustrissimo Chattorum duce Philippo Mauricii socero. Causam dissensionis vulgus perhibebat fuisse controuersiam quandam de oppido <note><hi rend='italic'>Ate.</hi></note> Wurcina. Homines politi et elegantes conferebant in fatum et in Aten, quam apud Homerum Agamemnon incusat, cum se culpa omni vacare dicit. Post haec Mauricius cum exercitu, quem suis sumptibus alebat, in Pannoniam <note><hi rend='italic'>Vngarica expeditio.</hi></note> inferiorem (Vngariam vulgo appellamus) profectus parum abfuit: quin vel interficeretur vel saltem caperetur a Turcis. Ad repentinam enim hostium impressionem armis ipse arreptis alacriter et quasi diuino instinctu percitus, more catulorum generosorum, longe ante alios in praedam agentes irruit, stipatores et caeteros, qui auxilium ferrent, non praestolatus. Audacius autem et incautius cum vehementiore impetu inuectum equitum turma excepit deie citque. Ac forte delapsus ille ex equo in terram occisus fuisset, nisi ex stipatoribus quidam genere non obscuro natus <note><hi rend='italic'>Seb. Ribisch. Sleidanus</hi> lib. 15. pag. 416. <hi rend='italic'>Muller. Ann. Sax.</hi> ad. ann. 1542. <hi rend='italic'>Seckendorf</hi> lib. 3. §. 95.</note> Sebastianus Ribissus accurrisset, vitaeque suae periculo pro Mauricio pugnasset, solus aduersus multos, certus mori potius quam ducem deserere iacentem. Interim multis ex castris aduolantibus, Turcae in fugam vertuntur. Ac satelles quidem praeter spem Mauricium praesenti discrimini eripuit, ipse tamen multis
<pb id='s526' n='526'/>
vulneribus acceptis viuus adhuc in castra delatus pulcerrimo fine vitam clausit, cum heroice pro principe suo decertasset. De hoc periculo audiens aliquando Mauricius a nonnullis falso confingi admirabilia quaedam facinora militaria, quae manu edidisset, auersatus assentationis impudentiam, nihil aliud subiunxisse dicitur quam hoc: <hi rend='italic'>Ego vero tum temporis vbi eram?</hi> Cum enim animo esset masculo, multo minus adulatores ferre poterat, quam equus sternax sessorem. <note><hi rend='italic'>Auxiliator Caroli Caes. Sleidanus</hi> libr. 15. pag. 435.</note> Ex pannonia reuersus, auxilia adduxit Carolo Imperatori bellum tum gerenti cum Gallorum rege Francisco, et obsidenti Landresium. Paulo post ipse et frater Augustus denuo suppetias laturi Carolo cum lectissimo equitatu venerunt in Galliam, et ad Victorini hostes egregie fuderunt fugaruntque. Tempore obsidionis Landresianae, cum in oppugnantes tormenta aenea vi ignis globos ferreos horribili cum sonitu et impetu incredibili eiacularentur, cum multorum pernicie, conspectus est Imperator Mauricium temere ictibus se offerentem subducere et praecipere, vt recederet, cum subridens hoc, vt aiunt, adderet: <hi rend='italic'>Non omnes illam artem tenere, qua vtens aliquis ita discurrere possit, vt vitatis ictibus plane</hi> <note><hi rend='italic'>Saxonicus moius. Sleidanus</hi> lib. 6. p. 473. <hi rend='italic'>Chytraeus</hi> lib. 16. p. 410. <hi rend='italic'>Seckendorf</hi> lib. 3. §. 124. num. 4. <hi rend='italic'>Hortleder</hi> Tom. I. lib. 4.</note> <hi rend='italic'>non vulneretur.</hi> Post haec reuersus ex Gallia in Germaniam, motum et bellum in Saxonia periculosum praesentia sua celeriter ea ipsa hora, qua congressurae erant acies sedauit, cum duci Henrico persuasisset, vt se dederet Philippo Cattorum principi, Ioanni Frideico, quibus imparatis subito ille bellum intulerat. Hoc tumultu sublato Imperator iratus Philippo duci et Ioanni Friderico Electori, tum propter alias causas, tum quod captiuum in custodia tenerent Henricum Brunonisuicensem, bellum in Germania gerendum esse statuit: irritatus credo etiam ab iis, qui religionis mutationem iniquo animo ferrent. Cum igitur vtrinque bellum et susceptum et indictum esset, Mauricius cum sratre Augusto partes Caroli <note><hi rend='italic'>Caroli bellum in Germania.</hi></note> sequi voluit, vel tutissimum hoc esse ratus,
<pb id='s527' n='527'/>
vel iustissimum coniungere se cum Imperatore, praesertim pollicito, quod in Ecclesiasticis nihil mutaturus esset. Post praelium in Misnia infeliciter commissum, Chattorum dux Philippus Mauricio et <note><hi rend='italic'>Sleidanus</hi> lib. 19. p. 81. <hi rend='italic'>Hortleder</hi> Tom. 2. lib. 3. c. 84.</note> Brandenburgico Electore autoribus, qui se moderationis Caroli sponsores offerebant, supplex in Salinas Saxonicas venit, seque Imperatori dedidit: cuius bonitatem cum nonnulli immutatam corrupissent, factum est, vt ille praeter sponsorum spem, ne suspicantibus quidem etiam aliis tale aliquid futurum, abduceretur valida adiuncta custodia. Quae res non leuiter Mauricii animum perculit, immo plaga illa lethalis et alta medium quodammodo dissecuit, si ita loqui licet. Ac si quis dicat, poenituisse nonnullos postea eorum, quae facta essent, a vero credo non aberrauerit. Finito bello, Carolus conuocatis omnibus Principibus et proceribus in vrbem Vindelicorum Augustam, Ioannem Fridericum in praelio, in quo fortiter se etiam accepto vulnere defenderat captum parte territorii Misnici multat <note><hi rend='italic'>Mauricius fis Elector. Sleidanus</hi> lib. 20. p. 624. <hi rend='italic'>Chytraeus</hi> lib. 17. p. 437. <hi rend='italic'>Nit. Mameranus</hi> de inuestitura regalium Mauritii.</note> et Electoria dignitate, Mauriciumque et regione et honore donat, gratiam ita referre volens pro belli societate. Posthaec Syngramma Metaxicum vel <hi rend='italic'>Interim</hi> appellatum complurium in Germania turbatum occasio extitit. Multique qui simulabant se religionis causa odia suscipere, Mauricium criminabantur quasi doctrinam Apostolicam sinceram et integram non conseruasset. Iniquam autem fuisse calumniam illam, qua tum ipse, tum Philippus Melanchthon petebatur, constat <note><hi rend='italic'>Philippus Melanchthon.</hi></note> ex iis monumentis, quae fide digni autores reliquerunt. Quis autem non miretur ignorasse illos, quod mendacia sua occulta habere non possent, verba facientes ad eos, quibus omnia nota essent? Eodem tempore accusationibus nonnullorum affirmantium solum Melanchthonem aduersando communibus decretis etiam alios ab assensu auertere, Imperator Carolus ita inflammatus incitatus est aduersus Philippum; vt in extremo <note><hi rend='italic'>Camerarii</hi> Vita Melanchthonis §. 78.</note> ille versaretur periculo. Et periisset fortasse, nisi eum Mauricius seruasset: cuius laudes innumerabiles non mediocriter auxit, et haec solicitudo magnanimo
<pb id='s528' n='528'/>
Principe digna. His gestis Mauricius Imperatoris <note><hi rend='italic'>Magdeburg, captum. Sleidanus</hi> lib. 23. p. 723. <hi rend='italic'>Thuanus</hi> lib. 8. p. 238. <hi rend='italic'>Seb. Besselmeieri</hi> Historia Belli Magdeburg. <hi rend='italic'>Chytraeus</hi> lib. 17. p. 443. <hi rend='italic'>Hortleder</hi> Tom. 2. lib. 4. <hi rend='italic'>Ioach. Camerarii</hi> enarr. rer. praecip. ad a. 1552. <hi rend='italic'>Thuanus</hi> lib. 8. p. 237.</note> mandatu Magdeburgum in Saxonia obsidet, eaque post decem et tres menses potitur, ciuibus dedentibus se Principi tolerabiles conditiones offerenti, etiam cum extrema fame conflictantibus. Tempore obsidionis illius Mauricius colluuiem militum quae in dioecesi Verdensi confluxerat, repente adeo terruit, vt auicularum instar dissiparentur: Atque ita admirabili celeritate occasionem remouit periculosi tumultus. His expeditis Mauricius rebusque omnibus Magdeburgicis pro suo arbitratu dispositis, non oblitus est eorum, quae socero Philippo promiserat, cum spopondisset (vt supra dictum) <hi rend='italic'>fore, vt et salutem et veniam ab Imperatore impetraret.</hi> Non ignarus autem tres potissimum causas esse ob quas homines promissis non stent: aut enim statim fallendi animo dicere aliquid, aut postea dictorum ipsos poenitere, aut in voluntate praestandi destitui persiciendi facultate: quorum primo iudicauit indicari voluntatis improbitatem, altero iudicii infirmitatem, tertio virium inopiam: Idcirco volens Mauricius ostendere et Principem probum se esse et constantem et efficacem <note><hi rend='italic'>Sleidanus</hi> lib. 24. ineunte <hi rend='italic'>Thuanus</hi> lib. 8. p. 239. <hi rend='italic'>Henterus Austria</hi> lib. 13. <hi rend='italic'>Hortleder</hi> Tom. 2. lib. 5.</note> magna celeritate, contra Carolum mouit, socios expeditionis habens Philippi ducis natu maximum filium, et Albertum Marchionem omniaque post soceri liberationem ducens. Imperator tunc corpore aeger Oenipontem secesserat: Hunc expeditionis <note><hi rend='italic'>Carolus Caes. Oeniponte.</hi></note> celeritate perculsum, grauiterque animo commotum, quidam ex proceribus Hispanis, qui tum aderant, consolans bono animo esse iussit, quod locorum asperitas et naturale Alpium munimentum hostem arcerent, et milites insuper transitum custodirent, castellumque firmissimum <note><hi rend='italic'>Ereburg. Sleidanus </hi> lib. 24. p. 767. <hi rend='italic'>Thuanus</hi> lib. 10 princ.</note> Ereburgum praesidio teneretur. His auditis Imperator quaesiuit, num etiam fieri posset, vt aliquis circumeundo montes per semitas quamuis angustas et praecipites ad eius loci verticem ascenderet, in quo castellum, iuga claudens, situm esset? Haec cum Carolus quaereret, respondit ille, cuius modo mentionem feci tribunus puto Hispanorum: posse circuiri montes illos, sed hostes propter ingenii ruditatem ad
<pb id='s529' n='529'/>
eiusmodi stratagemata animum non aduertere: multo minus facturos, vt tantam rem aggrederentur, laborum insolentes. Ad hoc Carolus, qui et Ducem probe nosset et copias ipsius: <hi rend='italic'>Si qua,</hi> inquit, <hi rend='italic'>semita est ad castellum milites ducens, iuratus affirmo iamiam illud captum iri.</hi> Vix finierat sermonem, cum Mauricius aduentare nunciatur, superatis. iugis et castello expugnato: vnde tantus tumultus et trepidatio extitit, vt Imperator ipse hactenus per totam vitam inuictus, Oeniponte relicto alio se conferret territus, vna cum fratre Ferdinando. Tam alte autem in pectus Caroli descenderunt ea, quae facta erant, vt nunquam potuerit eorum obliuisci. Et cogitationem ipsi non raro perhibent iniectam, post secessionem <note><hi rend='italic'>Imperium abdicat.</hi></note> illam, abdicandi se imperio. Id quod tandem fecit in Hispaniam reuersus. Post expugnationem Castelii, Mauricius cum ad milites ob rem bene gestam duplex pro more stipendium et quidem non sine tumultu esslagitantes, audacius accessisset, parum abfuit, quin interficeretur: fuga igitur sibi consulere coactus. Oppidum Oenipontem nullo defendente occupatum militi diripiendum concessit, hoc edicto addito, <hi rend='italic'>vt Hispanorum res agerent, ferrentque, Ciuium et Ferdinandi bonis abstinerent vim et manus.</hi> His ex sententia animi gestis, Passauiam regressus <note><hi rend='italic'>Patauina transactio. Sleidanus</hi> lib. 24. pag. 284. <hi rend='italic'>Chytraeus</hi> lib. 17. pag. 458. <hi rend='italic'>Hortleder</hi> Tom. 2. lib. 5. c. 14. <hi rend='italic'>Sleidanus</hi> lib. 24. p. 786. <hi rend='italic'>Chytraeus</hi> lib. 17. p. 460.</note> est cum copiis, ibique propositis Imperatori honestis conditionibus, pacem Ecclesiis socero et agnato libertatem, Othoni Henrico Palatino dignitatem, Germaniae gloriam, audacia et felicitate admirabili vsus, recuperauit, Carolo scilicet conditiones latas non aspernante. Paratas autem copias cum haberet, autore et suasore Ferdinando cum vniuerso exercitu in Pannoniam inferiorem aduersus bellicosam Turcarum gentem, populationibus et praedis agendis agros Christianorum vastantem profectus est: aduentuque suo confestim excursiones illas repressit. Atque sic vno et eodem tempore inuictis
<pb id='s530' n='530'/>
Asiae et Europae Dynastis terribilis extitit. Caeterum Turcarum gentem etiam antehac virtutem et nomen Mauricii exhorruisse scimus: ac quidam ex illis captiuus Mauricium conspicatus, non viro militari et duris agitato in armis (vt verbis Poetae vtar) similem, sed lepidum et venustum et iuuenili pulcritudine, quemadmodum Eumenem Plutarchus describit, decorum ita membris admirabili proportione et aequabili commensu figuratis, ita toto corpore apte distincto et articulato, vt arte exquisita et perfecta fictus esse videretur: hoc igitui conspicatus Barbarus, valde miratus est hominem tam venustum et humanum aspectu Turcis ita formidabilem esse, cum Barbarorurn scilicet more fortitudinis laudem in truci et horrido <note><hi rend='italic'>Albertus Brandenburg. Sleidanus</hi> Lib. 25. pag. 796. <hi rend='italic'>Thuanus</hi> lib. 12. pr. et pag. 357. <hi rend='italic'>Chytraeus</hi> lib. 18. pag. 466.</note> vultu poneret. Sed non ita Homerus, a quo Achilles et pulcerrimus simul et fortissimus introducitur. Reuerso ex Pannonia Mauricio accidit, vt malis nonnullorum artibus (quemadmodum multis videbatur) colliderentur inter se et ipse et Marchio Albertus, quem a vastatione et direptione Germaniae oppidorum auertere volens Mauricius, magna celeritate et studio copiis conscriptis in Saxonia cum hoste confligit: ac victoria quidem potitur, sed ipse bellici tormenti ictu, quem in latere <note><hi rend='italic'>Obitus. Sleidanus</hi> lib. 25. pag. 802. <hi rend='italic'>Thuanus</hi> lib. 12. pag. 357. <hi rend='italic'>Hortleder</hi> Tom. 2. lib. 6. cap. 7. 8.</note> dextero ad ilia acceperat, cum globus arma penetrasset, tertio post praelium die obiit, aduersariis viribus ita sractis, vt omnes occinerent illud, quod vulgo tritum est:</p>
<l><hi rend='italic'>Victus flet, contra victorem fata tulere.</hi></l>
<p>In conflictu illo tum alii illustres viri pugnantes oppetierunt, tum etiam Carolus <note><hi rend='italic'>Schirmeri</hi> conditorium Saxonicum cap. 3.</note> et Philippus Duces Brunonisuicenses Henrici filii, et Fridericus Luneburgensis. Corpus Mauricii per Saxoniam in oppidum Misniae Fribergum cum pompa splendidissima delatum: vbi videre est monumentum ingens sepulto impositum, sumtibus Illustrissimi fratris et successoris Augusti scite factum ex
<pb id='s531' n='531'/>
pulcerrimo lapide. cuius monumenti simile haud scio an aliud Germania habeat. <note><hi rend='italic'>Prodigia pronuncia. Sleidanus</hi> lib. 25. pag. 812. <hi rend='italic'>Thuanus c. l.</hi></note> Mortem eius cum alia prodigia et signa multorum opinione portendere visa, tum etiam haec. Sanguineae guttae in arborum et herbarum follis conspectae, eiulatus nocturni exauditi in oppidis, horribiles item in aere fremitus, et hominum equorumque illo campo in quo congressi fuere, clamores. Praeterea visae immanes in agris molossorum mutuis in se morsibus saeuientium pugnae, quae adeo augerentur, vt neque clamoribus pastorum nec verberibus dirimi potuerint. Maxima vero haec, quod primum tentorium Principis venti procella, subito exorta, reliquis omnibus saluis manentibus, dilacerarit. Deinde quod in arce Perlini de statua Mauricii, paucis diebus ante praelium illud, nulla vi adhibita, delapsum caput est: cuius Mauricii si et aetatem et animum et facta spectes, ducibus summis et fortunatissimis non indigne eum comparaueris. Cuius in virtutibus aliis non minimum laudauerim, placabilitatem aduersus eos a quibus esset offensus. Si enim forte acciderat, vt commoueretur, ac sentiret ipse se praeter decorum asperiorem extitisse, non ante quieuit quam et vultus hilaritate et blanda compellatione ostenderet animum reconciliatum. Ex his, quae breuiter commemorauimus, manifestum, credo, omnibus, non simpliciter (vt multi etiam ex sapientibus opinantur) omnia bona in terris periisse: sed cum antea videre licuit, tum etiam nostro tempore licet in compluribus antiquae virtutis reliquias. Quod si quid forte adolescentulus deliquit, venia danda et morum simplicitati, et aetati iuuenili: et vituperanda eorum inhumanitas, qui contumeliose ipsum insectantur. Neque tamen mirum idem ei accidisse, quod priscis ducibus, quos admodum belle Themistocles, quercuum similes esse dicebat, quas pluuiis cadentibus subirent homines ramis illarum se tegi expetentes: cum
<pb id='s532' n='532'/>
sereno tempore easdem praetereuntes vellicarent ramis defractis. Mortuus Mauricius est v. Id. Quintilis cum vixisset annos XXXII. De quo olim scripsimus Epigramma tale:</p>
<lg>
<l><gap desc='Greek word(s)' resp='sampling'/></l>
<l><gap desc='Greek word(s)' resp='sampling'/>.</l>
<l><gap desc='Greek word(s)' resp='sampling'/>,</l>
<l><gap desc='Greek word(s)' resp='sampling'/>.</l>
</lg>
<lg>
<l><hi rend='italic'>AEneadum quidam ex Graecis Philopoemena, dixit</hi></l>
<l><hi rend='italic'>Postremum, admirans fortia facta viri.</hi></l>
<l><hi rend='italic'>Mauricium sed ego haud postremum dixero nostris</hi></l>
<l><hi rend='italic'>E ducibus: fausto hic omine primus erit.</hi></l>
</lg>
</div3>
</div2>
<pb id='s533'/>
<div2 id='FrRS.01.23' n='23' type='chapter'>
<head>IOACHIMI CAMERARII ADNOTATIO RERVM PRAECIPVARVM AB ANNO MDL AD MDLXI.</head>
<pb id='s534' n='334'/>
<div3 id='FrRS.01.23.01' n='1' type='section'>
<head><hi rend='italic'>LECTORI BENEVOLO S. D.</hi> BURCARD GOTTHELF STRUVE.</head>
<p><hi rend='italic'>COntinentur in hoc scripto res gestae annorum vndecim, quas in aduersariis suis siniplici stylo adnotauerat Camerarius, ex quibus eas descripsit Freherus. Varia equidem sunt, sed vulgaria, et plerumque talia, quae ab aliis plenius fuerunt pertractata. Inter haec tamen aeque singularia quaedam reperire licet, maxime talia, quae religionis concernunt negotium, et praecipue ea, quae concernunt Corpus Doctrinae in Saxonia euulgatum, ad annum MDLVIII. MDLIX. In subsidium hic vocauimus Sleidanum, Chytraeum, Thuanum, eosque, quos Tomo secundo Scriptorum suorum inseruit Schardius.</hi></p>
</div3>
<pb id='s535' n='535'/>
<div3 id='FrRS.01.23.02' n='2' type='section'>
<head>ANNOTATIO RERVM PRAECIPVARVM QVAE ACCIDERVNT AB ANNO CHRISTI MDL VSQVE AD MDLXI.
V. Cl. IOACHIMI CAMERARII Pabepergensis. <hi rend='italic'>(Ex aduersariis eius manu exaratis summa fide et diligentia exscripsit M. F.)</hi> ANNO MDL</head>
<p><note><hi rend='italic'>Sleidanus</hi> lib. 22. sub initium <hi rend='italic'>Chytraus Saxon.</hi> lib. 16. p. 435. <hi rend='italic'>Sebast. Besselmaieri</hi> Historia Belli Magdeburg. sub initium. <hi rend='italic'>Thuanus</hi> lib. 6. pag. 195.</note> PACIFICATIONE ad Brunsuigam certis conditionibus persecta, vti quae Dux illo bello occupasset, ea restitueret ciuitati, similiter et ciuitas vt redderet ea quae ad Ducis. ditionem pertinerent, et controuersiae legitimis cognitionibus deciderentur, tum milites dimissi fuerunt, quos Dux ad vrbem habuerat, cohortes circiter X et equites CC, quibus praeerat Dux Megalopurgensis. Hoc agmen contulit se in agrum Magdeburgensem, et praedis ac direptionibus illum vastare coepit. Confugerunt igitur rustici ad. oppidanos, et opem illorum implorauerunt. Itaque eductis copiis prope militem, quae magna ex parte rusticis constarent, praesente tum Alberto Comite Mansfeldensi, cum intelligeret hic vir peritus rei militaris, difficilem futurum conflictum, et euentum dubium esse pertimescendum, aegre obtinuit vt tum copiae in vrbem reducerentur. Cum illi vagi milites direptionum finem non facerent, et ne ab incendiis quidem abstinerent; rursum ex oppido ad insequendos eos copiae eductae fuerunt, magnopere dissuadente Comite Alberto. Has fuisse aiunt ad M VIII. peditum et equites CC. In peditatu narrant fuisse cohortem vnam ciuium, et nonnihil mercenariorum militum. Equites quidem diximus numero pares equitibus hostium, verum eos qui non ante equestribus in praeliis fortunam belli experti, sed de fortuito oblatis et seruitiis in equos impositi essent. Profecti ex vrbe fuerunt X Calend. Octobr. quo die ad fastos D. Mauricii nomen adscriptum legitur. Habuerunt munitionem carrucariam more veteri Germanico, et bombardas praeliares grandiusculas ad XV. Cum ad vagos illos milites ventum fuisset, qui in quodam pago tum pernoctauerant, excitati illi strepitu hostium intrepide arma ceperunt. Dux in equum insiluit semiermis, et militem subito alloqui, hortari et monere, ostendere in sola virtute spem salutis positam. Fama autem sparsa fuerat et de suppliciis sumendis a captis, et de caedibus eorum qui in fuga deprchensi fuiffent aut restitissent, mandata a Magdeburgensibus praefecto copiarum et paganis data esse. Sane quaedam praescripta fuisse postea cognitum fuit, quasi euentum in suis manibus haberent. Milites illi vagi longo tempore noti inter se, et periti rei bellicae, celeriter instrui et suo quisque
<pb id='s536' n='536'/>
loco consistere, et accedere ordinibus dispositis ad hostes. Hi vero intra suas munitiones quasi in tuto restiterunt, tormentis de colle quodam profligaturos se aduersarios sperantes. Sed vninersis globis frustra emissis, cum simul (vt fit) caligo de fumo loca vicina obseurasset, priusquam ad secundos ictus globi tormentis vt possent, vagi illi milites oppidanos celeriter aggressi, fortiores (hi magna ex parte ciues fuerunt, qui alicunde in illam vrbem tanquam libertatis prae aliis patronam commigrassent) resistere et prodire ausos cum profligassent; vel potius cum in fugam versi equites in vallum suorum intra carrucas irrupissent, secuti illac hostes vniuersos oppresserunt intra angustias plaustrorum, vt neque armis, neque virtuti, neque robori locus esset. Tum subter plaustra et carrucas elabi proximi, medii contruncari, nec minus tamen et elapsi confecuto illos equitatu intra munitionem etiam facile penetrarunt, qua parte densi et impediti sua multitudiae rustici constiterant. Itaque caedes miserabilis, et fuga turpis statim facta. <hi rend='italic'>In hoc praelio horrendum est quod accidisse narratur. Nam filius fertur, qui cum Duce Georgio esset inter illas vagantes cohortes, patrem suum egressum cum aliis vrbe contra hos, cum agnosceret, tamen interemisse. Hoc vt in constictu factum, nemo putauit tam improbe aut scelerate designatum esse. Autor tamen caedis huius paulo post, cum ad aggerem quendam constitisset, fortuito globo ex vrbe emisso fuit et ipse miser abiliter interfectus; globo in frontem impacto, et ita capite eliso, et patris sui voluntario iugulatore obtruncato.</hi> Et interfecti ad duo millia D. capti circiter DCC. omnibusque tormentis et impedimentis et tota munitione vagi illi milites cum Duce Georgio potiti fuerunt. Dux Georgius vexilla capta ad Caesarem, munitionem hostium Duci Mauricio dono misit. Hos milites fertur Dux Mauricius Elector conduxisse ad menses tres. Accesserunt aliquot cohortes Episcopatus Magdeburgensis, et Comitum Mansfeldensium, quibus vrbs nunc obsidetur.</p>
<p>Hac obsidione inchoata, negotium et Imperatori significatum, et ad suos relatum fuit a Duce Mauricio. Caesar rem probauit, et statim cum mandatis Lazarum Suendium ablegauit. Sed Mauriciani conuentu a Duce indicto, belli societatem recusarunt, in pecuniae tamen exactiones consensum fuit. Conditiones tum Magdeburgensibus latae denuo fuerunt, cum ante ab Ordinibus ad cognitionem causae et spem compositionis euocatae fuissent, eo die scriptis ac datis Augustae literis, quo clades, quam retulimus, accepta fuit. Conditiones fuerunt (quas ipsa ciuitas publicauit recusatione sua) vt rebus difficilibus et laborantibus admodum tolerabiles, sed hae simpliciter repudiatae fuerunt. Neque putatur haec tractatio cum multis in vrbe fuisse communicata.</p>
<p>Interea in territorium Bremense concurrit militum collectitia manus, numero et robore non contemnenda, cum equitibus paucis. Hi primum contra Ducem Brunsuicensem cogi, et moxaduersum Megalopurgensem duci coeptae erant, cum nemo sciret quorsum illius impetus euasurus esset; metuente etiam fratre ipsius Iohanne Alberto, ne contra se aliquid ille moliretur. Sed cum Dux Mauricius copias victrices conduxisset, et cum Megalopurgensi per legatos res confecta esset; plerisque equitibus qui excitati fuerant domum reductis, reliquae copiae in agrum Bremensem transierunt; cum forte ad accusationem cuiusdam hominis priuati, iudicio Imperii Episcopus Bremensis damnatus esset. Itaque illae collectitiae copiae in ditione Bremensi omnia hostiliter inuadere, et praedas agere, atque occupare ea loca quibus potiri potuissent: inter quae oppidum Verdense fuit, veteri Episcopatu nobile. Tum terror ingens omnes vicinos atque etiam longius distantes regiones occupauit, vt alicubi etiam fugae consilia inirentur. Fama autem et exercitum illum ingentem esse, et minari Misniae ferebat. Itaque Dux Mauricius vndique militibus aegre quidem et difficulter hiberno tempore contractis, et aucto equitatu, contra Bremensis agri vastatores proficisci, vt illis profligatis vrgere oppugnationem
<pb id='s537' n='537'/>
institutam, et suam ditionem securam reddere posset. Haec brumali tempore gerebantur.</p>
<p>Interea qui ad vrbem relicti fuerant, praefecto rerum summo Duce Georgio, audacius et negligentius rem administrare. Itaque primum equitum aliquot turmae in pago quodam a militibus Magdeburgensium oppressi, caesi captique fuere. Et biduo interposito, confidenter simul et insidiose rursum exierunt milites Magdepurgici: in quos animosus iuuenis Dux Georgius dum temere fertur, et primos facile reiicit ac propulsat, vltro etiam cedentibus et huc elicientibus his, vt Ducem in insidias praecipitarent, ita accidit, vt equo Dux semel atque iterum deturbatus, in potestatem hostium saucius perueniret, et in vrbem captus deduceretur. Memorabili fortunae conuersione, et Attiliano quodam exemplo, si parua cum magnis conferenda sunt. Duci Georgio in vrbe periculum a mulierum, quarum superiore praelio viri occubuissent, saeuitia impendisse aiunt. Hic dies fuit XIII. Calend. Ianuarii. Dux Mauricius cum neque sibi ab illis Bremensibus copiis metuendum crederet, et detrimentum acceptum cognouisset, suos ad vrbem reduxit, et repente omnes vbique in sua ditione expedire arma, et paratos praestolari imperium militiae, et nobilitatem de praefecturis et obnoxiis bellicae seruituti fundis statim ad se accurrere iussit, in oppidum principum Anhaltinorum Zerbestum. Ab ordinibus autem Imperii Romani decretum fuit, vt ante pecunia collata in huius belli sumtus conferretur LX. M. in mensem. De caeteris Caesar prolixe promisit. Interea libellis edendis non cessatum: sed mutuis conuiciis ac maledictis vtrinque strenue dimicatum fuit. Quae laeuitas nostris temporibus et infamiae dedecus addidit, et ignauiae damna inflixit nationi Teutonicae.</p>
<p>Cum autem accusarentur violentiae et iniuriarum et crudelitatis, vel immanitatis potius, Magdeburgenses a collegio Sacerdotum, penes quod tum Episcopo mortuo more maiorum summa rerum esse debebat; permanserunt illi in hac defensione, vt dicerent se propter assertionem veritatis Euangelicae oppugnari, neque vllam conditionem accipere posse ab iis qui illam odissent. Etsi autem a Mauricianis ostendebatur, causam Religionis, si Augustanam veterem confessionem probarent, diuersam non esse: tamen illi in eo perseuerabant, se solos sinceram Euangelii doctrinam retinuisse, neque Mauricianos satis fortes et constantes in hac parte fuisse; quod vel Caesaris, vel praesentium temporum, vel vllius rei consideratione et respectu moueri se passi fuissent, vt quacunque ratione concedendo aliquid quieti consulerent.</p>
<p>Cum nobilitas euocata Zerbestam conuenisset, et iam princeps Mauricius exercitus contra copias Bremenses ducere instituisset, plerique illorum se ad sequendum teneri negauerunt. Pauci tamen ad imperatum faciendum praesto se esse professi, laudem obedientiae consecuti sunt. Alii literis quidem se et factum suum defendere conati fuere, sed Ptincipem placare non potuerunt. Qui cum equitibus ferme bis mille, et peditibus numero imparibus hostili exercitui, ad Bremenses copias accessit, et illas in oppido Verdensi deprehensos grauiter pressit; cum etiam ipse nonnihil difficultatis experiretur, praesertim commeatu deficiente. Interea et Caesaris Caroli literis Bremensibus copiis certorum dierum tempus indicatum fuit, quo ni dissiparentur, pro Imperii hostibus et sceleratis latronibus haberentur, quae est infamia militaris summa. Hac comminatione illi territi, et quod equitatum non haberent, et commeatus interclusi essent, primum concurrere et tumultuari: mox per Duces conditiones tulerunt et acceperunt, et laceratis vexillis in quaedam capita iureiurando adacti, ita discesserunt, cum quidem ad duo M. Mauricius suis stipendiis conduxisset. Caeteri palantes et dispersi, receptus hic illic quaesiuerunt. Haec gesta sunt Anni LI.</p>
</div3>
<pb id='s538' n='538'/>
<div3 id='FrRS.01.23.03' n='3' type='section'>
<head>MDLII.</head>
<p>POsthaec oppugnatio Magdeburgi non quidem multo acrior, sed minus timenda fuit. Velitationes quidem factae, maxima vi erumpentibus obsessis, et oppugnantes varie affligentibus, et machinis laedentibus plurimos, dum hyeme desinente et frigore finito, cum oppugnario vehementior apparari coepta, accersitis vndique fossoribus, vt vrbs vallo cingeretur. Tum obsessi incremento fluuii Albis, qui praeter vrbis moenia fertur, occasionem nacti, nauigiis quibusdam instructis et munitis excursionem fecerunt, et diripuerunt in vicinia oppidula quaedam et pagos, sine discrimine ditionis praedas agentes vbi reperissent. Inter haec tamen rursum tentata fuit pacificatio, interponente se Iohanne Marchione Electoris Ioachimi fratre. Et Marchio Ioachimus ad Mauricium venit Dessauiam, oppidum Anhaltini principis Ioachimi, Idibus Martii. Principis Mauritii animus a pace non abhorruit: Collegium Sacerdotum durius fuit. Sed ciuitas omnes pacis conditiones repudiauit. In Albi multi libelli et literae comprehensae fuerunt. Inter has Alberti Comitis querentis de inopia sua, et significantis filiis suis, <hi rend='italic'>Res esse in vrbe non plane expertes periculi;</hi> et cuiusdam Galli nomine, qui cum iam ad externam vim sustinendam vrbem satis pacatam esse crederet, in illam se ante biennium contulerat, et ad populum in templis concionandi munus adeptus fuerat. Is etiam notis conscriptas literas ad amicos in Saxonicis ciuitatibus mittere studuerat, <note><hi rend='italic'>Artes</hi> <gap desc='Greek word(s)' resp='sampling'/></note> ad commouendos hominum animos. Sed querela omnium fuit, se turpiter a Bremensibus copiis destitutos esse. Constat etiam <gap desc='Greek word(s)' resp='sampling'/> quaedam inuenta ductoribus tum demonstrata, vt de hastis globos eiacularentur, et alios docuisse quomodo allici ad oppugnationem hostes, et magno numero trucidari possent: quae tamen vt ab imperitis excogitata, spreta et derisa fuerunt. Tantus autem ardor fuit, vt sanguinem suum plerique non dubitarent impendere exitio aduersariorum.</p>
<p><note><hi rend='italic'>18. Martii.</hi></note> Cum autem circumuallationis opus vrgeretur XV. Calend. April. et Princeps ad tractationes de pace Dessauiam profectus, nondum in castra redisset, fossores quidem ad opus faciendum strenue adigi, sed praesidio militum negligentius defendi. Iusserat enim Princeps semper vexilla quatuor in armis ad eruptiones repentinas praesto esse, tum vero vix vnum, et illud quidem numero militum admodum diminutum affuit. Subito igitur eruptione magna multitudine hominum facta, copiae Magdeburgenses vna parte fodientes rusticos aggressi, misere conciderunt supplices et orantes veniam. Milites ceperunt ad centum qui mox dimissi fuerunt pecunia numerata, de qua initio oppugnationis conuenerat: <hi rend='italic'>vt capti milites, quisquis esset, pro sua liberatione non amplius penderent stipendio menstruo.</hi> His gestis rursum pacis spes debilitata ac fracta fuit: Ac deinceps munitionibus perfectis et aucto equitatu, adductis circiter quadringentis Francicis ab Alberto Casmiri F. Marchione, obsidione indies grauius premi ciuitas, et defensio reddi magis dubia: cum vrgeri se diutius cernerent, quam initio omnino fieri posse putauerant. Iam enim tempus anni vnius conuerti incipiebat, quo obsidio durauerat. Etsi non intermissae eruptiones, neque non tentata omnia fuerunt, quibus hostes affligerentur. Ac constat, cum praesentissimis animis omnes difficultates esse toleratas, tum plurima fortissime gesta, cum vrbs tantis operibus esset munita, vt vi aperta inexpugnabilis haberetur. Sed tandem penuria coeptum laborari, omnium pene rerum quae ad victum necessariae sunt, et praesidiarius miles pene infestior imminere ciuibus quam externus. Post varios igitur et multiplices tam audaciae quam calliditatis conatus, interponentibus se quibusdam, rursum de compositione actum fuit. Sed res eo deducta iam erat, ut nisi tradita vrbe pax fieri non posset: nam hac conditione fieri bellum Caesar permittebat, Itaque omnia aliquantisper
<pb id='s539' n='539'/>
haerere, et impediri tractationes, quod Ciuitas, si deditio fieret, de salute et incolumitate spem haberet nullam. Persuasum tamen illi tandem fuit, <hi rend='italic'>deditionem tuto fieri posse,</hi> cum hoc affirmaretur ab iis quorum ciuitas opera ante adiuta fuerat, et quibus fidei habebat plurimum. Ita factum fuit vt se fortunasque suas Mauricio traderent.</p>
<p><note><hi rend='italic'>Deditio Magdeburgi. 8. Nouemb. Sleidanus</hi> libr. 23. pag. 723. <hi rend='italic'>Sebast. Besselmaieri</hi> Historia Magdeburgensis. <hi rend='italic'>Hortleder</hi> Tom. 2. lib. 4. c. 17. 18. 19. <hi rend='italic'>Chytraus</hi> lib. 17. p. 441. <hi rend='italic'>Thuanus</hi> lib. 8. pag. 237. <hi rend='italic'>Stenii</hi> vita Mauritii.</note> Post annuam igitur obsidionem paucis diebus, id est VI. Id. Nouembr. Dux Mauricius cum copiis equestribus et pedestribus processit instructa acie ad vrbem. Huic obuiam venere ex vrbe praesidiariae cohortes cum vexillis tribus, plerique sclopetarii et equites CCC. Vexilla gestarunt inuoluta, et sonitus tympanorum repressus fuit. Hi abducti fuerunt, sequentes fidem Ducis Georgii, qui hactenus in vrbe custoditus fuerat. Cumque deberentur eis stipendia mensium V. Sponsorem solutionis acceperunt Ducem Georgium: pecunia autem post quatriduum persoluta fuit, et copiae Zerbestum, quod oppidum distat Magdeburgo XX. millibus passuum, deductae, vbi illis dictum fuit vt dissiparentur. Egressis ex vrbe praesidiis introductae copiae Mauricianae fuerunt cum V. vexillis. Postero die vrbem ingressus est Dux Mauricius cum V. vexillis, relictis ante vrbem X. vexillis, quae manus <hi rend='italic'>Inferae plagae Miles</hi> nominabatur, et ea erat quae primam stragem ediderat. In ponte deprecatio facta a Senatu gestu supplice, et oblatae claues portarum. Dux illas acceptas tradidit Lazaro Suendio, praesenti loco Caesareae Maiestatis, et mox benigne acceptos productosque in forum iurare in capita quaedam, quae tum pronunciata fuerunt, iussit. Iureiurando dicto, primum in nomen Romani Imperii et Maiestatis Caesareae, deinde Ducis Mauricii orarunt Ducem, vt se tueri et defendere vellet. Dux respondit: <hi rend='italic'>Si ita se vt bonos deceret, gessissent, plus esse ipsos clementiae experturos quam mererentur. Quodque ad se attineret, non defuturam Ciuitati protectionem suam, donec decreto Senatus Imperii aliud constitueretur.</hi> Post haec rursum eductae fuere omnes copiae, praeter primum introductas: cum V. vexillis et aliquot equites. Negant multo plures milites quam ducentos LX. praesidiarios toto tempore obsidionis desideratos esse: cum obsidentium in velitationibus, et fortuitis ictibus, et morbis triplo plures interierint. Fuere et copiae satis magnae in vrbe, et ductores exercitati: ideo non magno cum negotio et periculo nullo defensa est. Scitum est quod narrant, vna in vrbis parte opportuna, veteris adhuc turris reliquum fuisse fastigium ita altum, vt ab hostibus facile conspiceretur. Eo noctu faces et lumina illata, et circum illa loca tanquam operarum, quae aliquid extruerent, strepitus editi; atque ita in suspicionem adducti hostes fuere, quasi munitionis aliquid illa vrbis parte eximiae construeretur. Itaque eo machinas et tormenta omnia dirigere et mox vim globorum eiaculari, atque ita frustra consumere praeparatam copiam tam pulueris quam globorum tormentorum, <note><hi rend='italic'>Praesidiorum incommodum.</hi></note> et aliis locis vrbis parcere. Quanquam autem praesidio illo vrbs defensa fuit, tamen eam. experti sunt ciues importunitatem et saeuitiam huius, vt postea non deessent, qui parum referre dicerent, <hi rend='italic'>hoc ne modo vrbs retineretur, an admitteret hostes.</hi> Pessimo exemplo in posterum, quod metu similium euentuum vrbes recepturae potius quoslibet, quam defensionis externae fortunam periclitaturi esse videantur.</p>
<p>Eiusdem anni superiori mense educta fuerant Hispanica praesidia ex agro Wittenbergensi, quae illam ditionem totis annis sex contumeliose vastauerant. Sed Mauricius iis rebus, quas narrauimus, confectis, cum iuberetur dimittere militem, praetexuit inopiam pecuniae: qua quidem quin laboraret, fieri non potuit. Sed Caesariani aliquid geri occultius suspicati, Caesari significarunt, melius esse retineri militem sacramento addictum Caesari. Caesari autem placuit dissipari, et pecuniam iussit quibus posset nominibus confici, seque promisit solutionem praestiturum esse. Interea in Duringia crudeliter et flagitiose copiarum pars grassari,
<pb id='s540' n='540'/>
pars in ditione Ducis Mauricii diuisa incolas premere. Marchio autem Albertus clandestinis itineribus in Galliam discessit.</p>
<p><note><hi rend='italic'>Landgrauii captiuitas. Sleidanus</hi> libr. 19. pag. 583. <hi rend='italic'>Chytraeus</hi> libr. 16. pag. 421. <hi rend='italic'>Thuanus</hi> lib. 4. pag. 122. <hi rend='italic'>Hortleder</hi> Tom. 2. lib. 3. cap. 75. 76. 84.</note> Egerat Dux Mauricius cum Caesare toto quinquennio subiectissime de soceri sui liberatione, quem quidem constabat calliditate quorundam irretitum in eam custodiam delatum fuisse. Sed mirifice res vel protracta, vel etiam elusa ad illum vsque diem fuerat. Cum autem impetratum fuisset a rege Cymbrico et multis illustrissimis Principibus, vt deprecatione sua apud Caesarem, clementiae illius responsum certum de Principis captiui liberatione elicerent: postulante Caesare, vt Dux Mauricius ipse ad se veniret, placuit Duci ostendere literis Caesari, id se esse facturum cum primum recte posset. Eam occasionem Caesar arripuit, et ne tum quidem cum tam multi et tales deprecatores peterent, responsum de Principis captiui liberatione dedit, sed totam rem ad Ducis Mauricii aduentum reiecit. Dux Mauricius iter ingressus, fertur quorundam magnorum et potentium literis monitus fuisse; vt eo in itinere caute et circumspecte versaretur. Et in illum articulum <note><hi rend='italic'>Sleidanus</hi> libr. 24. ineunte.</note> Marchionis Alberti reditus ex Gallia forte incidit. Itaque Dux Mauricius ad Caesarem, quo proficisci instituerat, non perrexit: et mox violenta consilia agitare coepit ad liberandum socerum; cum a rege Galliae auxilia haberet promissa. Fuerunt his conatibus implicati et alii Principes. Marchio autem Albertus videri noluit suam operam conductitiam esse. Etsi autem illa negotia sic gesta administrataque sunt, vt Germaniae conturbandae, et praesentem statum Imperii euertendi causas dedisse videantur: tamen memorabile est quod in illis animaduertitur: <note><hi rend='italic'>Tridentina Synodus.</hi></note> id accidisse tum quoque, quod ante multa saecula fieri solere oraculo praedictum fuisse accepimus: <hi rend='italic'>Eisdem aliquem artibus plerumque circumueniri quibus ante alterum ipse ceperit.</hi> (Vsque adeo autem dissimulata consilia belli istius fuere, vt Dux Mauricius suos etiam ad Synodum Tridentinam tum indictam miserit: quae vti instituta erat temere, sic facile est dissoluta: nam ad nuntium belli omnes sunt dilapsi. De huius Synodi consilio et actionibus nunc disserere non est propositum: et (vt verum fatear) quid narrem non reperio, nisi omnia et incepta et gesta me cognouisse praepostere atque peruerse, vt de talibus initiis atque conatibus finis et euentus felix sperari non potuerit.) Cum enim mirifica calliditate publica gubernatio ad illum vsque diem vsa fuisset, et omnia obscuris atque tectis machinationibus confeeisset: similiter tum aduersarii potentiae et inclementiae Caesarianae, occultando et dissimulando, etiam fingendo quaedam, non parum <note>Ernberger elaufs. <hi rend='italic'>Inspruck. Stenii vita Mautilii.</hi></note> rem Caesarianam labefecerunt. Cum autem occupata arce in Alpibus Tirolensibus, propemodum omnibus viribus humanis inexpugnabili, Caesar coactus Oenipontem relinquere, et se in Carinthiam recipere, institutaeque fuissent Passauii ad Danubium tractationes de pace: interea miserabiliter Germania ferro igneque lacerata, et direptionibus vexata fuit, inprimis territorium Vlmense et Norimbergense.</p>
<p><note><hi rend='italic'>Norimberga Francofurtum. Sleidanus</hi> libr. 24. pag. 769. 780. 784. <hi rend='italic'>Thuanus</hi> lib. 10. pag. 312.</note> Norimberga etiam a Marchione Alberto oppugnata. Sed pecunia numerata, et traditis machinis aliquot bellicis, ea res composita, et ad Francofurtum omnes copiae abductae fuerunt. Praeuiderat ea ciuitas periculum, et praer sidia magna comparauerat: itaque oppugnatio fuit difficilior. Ibi Georgius Dux Megalopurgensis fortuito ictu machinae bellicae occubuit. Et mox de pace inter Caesarem et Ducem Mauricium conuenit. Itaque ille suas copias Francofurto, non paucis (a quibus et relictus fuit) inuitis abduxit. Marchioni Alberto cum latae, et a Duce Mauricio acceptae conditiones non placerent, obsidionem quidem vrgere visum non fuit, sed propius Galliam potius contendendum. Populabundus igitur per Moguntinam ditionem, et Treueros ad Mediomatrices (quam aliqui Metiam ac instauratore Mario Metio C. Iulii Caesaris praefecto nominarunt, nobis etiam <hi rend='italic'>Metas</hi> esse has non abhorrere videtur a vero) <note><hi rend='italic'>Metz.</hi></note> peruenit. Eam vrbem Galli occupatam praesidio firmarant, et magnis operibus
<pb id='s541' n='541'/>
muniuerant. Et iam Caesar ingenti exercitu comparato ad illam oppugnandam aduentabat.</p>
<p><note><hi rend='italic'>Sleidanus</hi> libr. 24. Pag. 78. <hi rend='italic'>Hortleder</hi> Tom. 2. lib 6. c. 2. <hi rend='italic'>Thuanus</hi> lib. 11. p. 343. <hi rend='italic'>Chytraeus</hi> libr. 16. pag. 462.</note> Albertus Marchio; qui eo animo in illa loca venisse crederetur, vt suas copias, quas habebat bellicosas inprimis, cum Gallicis coniungeret, non diu commoratus ibi, a Caesare deprecatus aduersationis poenam, illique reconciliatus fuit conditionibus optimis: inter quas erat, vt transacta Wurcepurgensi et Bambergensi Principibus inuiolata iure pacti conuenti seruarentur; cum prius et illa omnia Caesar rescidisset, et seuerissime mandasset, vt occupata a Marchione reciperentur, et omnibus actionibus obligationem et fidem detraxisset. Captiose autem illa perscripta nouis motibus occasionem dederunt, et alterum bellum excitarunt, non minus neque leuius priore. (Extorserat Marchio Episcopis duobus Babepergensi et Wurcepurgensi, vt paciscerentur ille besse propemodum regionis et territorii sui, hic valde magna pecunia. Norica autem Ciuitas ea de quibus conuenerat, quamuis indigne vexata, et multipliciter non seruatis iis, quae in conditionibus erant, afflicta, persoluit et tradidit Marchioni sine detrimento. Caesar qui imploratus neque Episcopis subuenisset, re integra, neque ad opem ferendam vllis se pararet, aegre tulisse fertur et magnopere improbasse Noricas actiones. De Episcopis autem ferebant solitum dicere Atrebatensem: <hi rend='italic'>Quo tempore Caesar pecuniam postulasset, eo negasse illos se habere pecuniam: Marchione autem eos eppugnante, reperisse pecuniam.</hi> Itaque intellectum fuit, quadam malitia desertos illos, et deinde caetera sic gesta fuisse, vt cum adiuuari edictis saltem Caesarianis possent et deberent, indignis modis laesi, talia illa proponerentur et scriberentur, vt ambiguitate etiam hosti prodessent. Nescio autem cur culpandi sint, qui vel interitum vel extremas calamitates auertunt paciscendo, et se redimunt quanto licet, neque omnia in discrimen adducunt, cum tamen interea fidem non violent. Ac venit mihi in mentem defensionis Anaxilai Bissantii, qui humanissimo iudicio absolutus fuit Spartae reus proditionis, cum docuisset vitam ciuium suorum ita esse conseruatam, quod Clearchus ciues affligeret, non tueretur. Quae autem tum gesta sunt, ea explanare non libet, obstante pudore quorundam, et dedecoris atque infamiae metu nostrorum ad externos.</p>
<p>Marchionem non fuisse a Gallo receptum ferebatur, vetantibus admitti hominem inquietum et turbulentum proceribus regni, praesertim Praesulibus. Caesar hyeme Mediomatricum vrbem obsidendo peracta, cum machinis bellicis munitiones disiecisset, non tamen ausus fuit oppugnationem violentam tentare, ita strenue praesidia Gallica recentibus operibus munitiones intra dissipatas excitarunt. <note><hi rend='italic'>Metis obsidio soluta. Sleidanus</hi> libr. 24. pag. 790. <hi rend='italic'>Chytraeus</hi> libr. 17. pag. 462. <hi rend='italic'>Historiae oppugnationis vrbis Metensis in Schardii</hi> Tomo 2. p. 543. <hi rend='italic'>Thuanus</hi> l. 11. p. 348. <hi rend='italic'>Sleidaenus</hi> l. 22. p. 296. <hi rend='italic'>Hortleder</hi> Tom. 2. lib. 61. <hi rend='italic'>Thuanus</hi> libr. 12. pag. 353.</note> Itaque tandem frigoris vi, et morborum lue pene extincto exercitu Caesariano, obsidio soluta fuit. Et Caesar in Belgium rediit, vbi grauiter coepit aegrotare. Horribile est quae foeditas stragis illius, et quae calamitatis magnitudo fuisse perhibeatur. Etiam auaritiae scelus frumentis suppressis auxit publicam cladem, quae postea corrupta magno aceruo reperta esse traduntur. Sed ita acre malum fuit famis, egestatis, frigoris, morbi, vt spe cibi et potus quiduis auderetur. Passim etiam iacuere tam homines quam iumenta insepulta. Etiam in tabernaculis multa cadauera congelata, super quibus alii considere non vererentur: quos plurimos, cum aliquid escae aut potus nacti fuissent, mox similis fati finis excepit.</p>
<p>Marchio Albertus et ipse ad suos reuersus, postulauit fieri promissa secundum Caesarianam reconciliationem; Cum autem Caesar ante mandasset, vt Germaniae ordines vbique locorum se coniungerent, et pacem publicam decretam tuerentur: accidit vt Francicae regionis seu tribus Ordines, obtemperantes Caesarianis iussis hoc nomine se coniungerent. Itaque Marchioni aduersari imprimis Princeps Bambergensis, cui bene dimidium <note>bes <gap desc='Greek word(s)' resp='sampling'/></note> suae ditionis penitus eriperetur, et cogi ad illum tuendum caeteri. Ibi Palatinus Rheni, et alii Principes, periculum
<pb id='s542' n='542'/>
fecerunt voluntatem vtriusque partis, si quoquo modo res componi posset. Sed ea fuerunt postulata Marchionis, quae iniqua viderentur vniuersis: et refragatio et: contumacia aduersariorum importuna. Itaque tum bellum exortum. Marchio celeritate vsus equitem contraxit, et cum Wircepurgo cognouisset adduci copias (vexilla sex erant cum non magno equitatu, cui Nassauiensis Iohannes praesuit) in itinere illas aggressus fudit, cum vtrinque ad D. caesi interiissent, multis vulneratis: <note><hi rend='italic'>III Id. April. 1553.</hi></note> caeteri abiicere arma iussi, et in deditionem accepti sunt. Marchio benigne compellauit victos, et saucios curari iussit, et more Germanorum. adegit iuratos ad promissionem, <hi rend='italic'>contra Caesarem et non laturos arma mensibus VI.</hi> volentibus etiam suis auspiciis stipendia facere, bene pollicitus fuit.</p>
<p><note><hi rend='italic'>Hochsted.</hi></note> Postea Marchio Hohestadium tentauit: sed praesidium ibi collocatam vim oppugnationis hostibus detrimento affectis, fortiter repulit.</p>
<p>Interea Pabeperga quidquid peditatus et equitatus fuit abductum, cum ingemi terrore omnium, quem fuga multorum, praesertim ordinis sacerdotalis secuta. Ciues munitionum aliquid, quod paulo ante, cum defendi posse vrbs speraretur, institutum fuerat, statim diruerunt, et deditionem se facturos prae se tulerunt. <note><hi rend='italic'>Forcheim</hi></note> Praesul Vorchemium se contulit, relicto praesidio in arce veteri quae vrbi imminet. Marchio tormenta maiora aduecturus, Landespergium in Francos, atcem <note><hi rend='italic'>XVI. Kalend. Maii,</hi></note> ante aliquot annos occupatam, cum ditionem Suarcepergensem inuaderet, et authoritate Caesaris sibi vendicaret, concessurum se esse famam disperserat: sed occupationem Pabepergae animo agitabat, vt euentus declarauit.</p>
<p>Caesar illo tempore in Belgico, et cum valetudine, et aliis rebus aduersis conflictari. Res in Italia esse turbulentae. Papa Caesarianas copias, quae compararentur ad Senarum recuperationem, metuere. Miserat autem Caesar Ducem Albanum in Itiliam mortuo prorege Neapolitano. Gallorum rex etiam non quiescere, et insectari Caesarem litteris ad Principes Germaniae scriptis; quibus hortaretur; vt partam suo beneficio libertatem retinerent, neue debilitatum Caesarem vires recolligere paterentur, qui hoc semper egisset, vt oppressa Germania regnum suum stabiliret. Neque tantum homines suspicabantur, sed plane etiam loquebantur, Marchionem a Caesare ad turbandas res subornatum et instructum esse; quod vel ita vires Germanorum mutuis certaminibus frangi, vel fine suo sumtu copiis contractis, quoties vellet, sua authoritate compositis rebus potiri posse arbittaretur.</p>
<p>Cum tia haec gererentur, Rex Ferdinandus et tres Principes Electores, cum aliis quibusdam Principibus et ciuitatibus tractationem habere instituerunt de foedere <note><hi rend='italic'>Eger.</hi></note> ad pacem publicam tuendam; ad hanc AEgranum oppidum delectum. Caesar etiam Memmingae conuentum haberi eiusdem rei caussa iusserat.</p>
<p>Hohestedii expugnationis spes cum frustrata fuisset Marchionem, starim tumultuose inde copias, non paucis amissis, retro inde abducere se simulans, subito <note><hi rend='italic'>Bamberg. capitur.</hi></note> impetum omnem Pabepergam conuertit: quam defensoribus vacuam facile cepit, non mode resistente nemine, sed qui remanserant, iis etiam se humiliter dedentibus in potestatem Marchionis. Festinare autem Marchio existimabatur, vt coniungeret se cum copiis, quas adducere deberet Christophorus Comes Oldepurgi vexillorum circiter viginti, et equitum M. quos tum Hessiam transiuisse ferebatur, falso quidem, vt postea cognitum fuit.</p>
<p>Etsi autem multi mirabantur, illac duci exercitum permissum Oldeburgio fuisse tamen adhuc opinio erat Ducem Mauricium Marchioni amicum non esse. <hi rend='italic'>(Sed de Oldepurgensi etiam exercitu famam falso sparsam postea compertum fuit.)</hi> Wircepurgensis autem Princeps equitum nonnihil et peditatum satis magnum collegerat. Itaque Marchio occupata vrbe statim postulauit, vt arx traderetur. Hoc facere recusantibus iis quorum fidei iila credita a Praesuie. fuerat, morae paululum fuit interiectum. Marchio postulata sua. ad Praesulem misit, et conditiones
<pb id='s543' n='543'/>
illi tulit, vt foedere inito se abdicaret, vt sibi oppida ante bellum traderet, vt controuersias omnes iudiciarias aboleret; quas nisi acciperet, se exacturum de ciuitate C. M. aureorum. Qui arcem tenebant, cum primum fortiter respondissent, post triduum illam omnibus rebus ad bellum et defensionem instructissimam Marchioni tradiderunt. Recordati fuerunt homines sermones senum, praedicantes patriae tales euentus. Quodam etiam tempore cum ciues munire vrbem vellent, Sacerdotum collegium id fieri vetuit, quod iam tum subditis malignius considerent. Tum mimorabant seniores, auditas esse optimatum liberas orationes, qui <note><hi rend='italic'>Prodigium</hi></note> etiam affirmarent, <hi rend='italic'>futurum esse aliquando, vt munitam esse vrbem optarent.</hi> Est in summo templo sepulcrum marmoreum Clementis Pontificis, in cuius latere expressa quatuor Virtutum simulacra visuntur, et inter haec Iastitiae cum libra; quae cum esset efficta inaequaliter lancibus appensis, vt effingi librae solent, de hoc veteres constat audita priorum vaticinia retulisse: <hi rend='italic'>Si quando illud iugum directum fuisset, et exaequatae lances, tum imminere ingentem calamitatem ditioni Pabenbergensi, et Ecclesiasticae potestati.</hi> Id de libra de magnis viris ita se habere animaduersum esse iis temporibus, quibus tumultus plebei grassati in Germania fuerunt, et ita illos interpretari prodigium ausim, quasi iam accepta clades significata, et res Pabenpergensis fato illo infelicitatis defuncta esset. Sed maiora scilicet mala impendisse apparet, quae vtinam hoc etiam loco instant. Nam et quendam non bene mentis compotem, paulo ante hunc casum, cum ipse morti esset vicinus, optasse narrant, <hi rend='italic'>templum Pabepergense nunquam fuisse extructum.</hi> Cum causam voti sciscitarentur astantes, respondisse fertur, <hi rend='italic'>Quia iterum illud conflagratio maneret.</hi> Id Teutonicis verbis ambigue quodammodo pronunciatur, vt et conflagratio simpliciter, et secunda conflagratio significetur. (alii narrant auditum esse ex illo, <hi rend='italic'>grauiter afflictam iri ciuitatem Bambergam, sed abiturum malum sine caedibus et incendio.</hi>) Conflagrauit autem illud post primam extructionem annis circiter CL. et instauratum fuit ab Othone praesule viro religioso ac pio.</p>
<p>Interea Caesar conuentum se habiturum Francofurti perscribere, et Ordines vniuersos Imperii illuc euocare, polliceri se cogniturum de omnibus, et operam daturum, vt remotis causis dissidiorum pax in Imperio constituatur; et edicere, <hi rend='italic'>Ne quis alteri vim faceret, aut arma intentaret.</hi> Edicto huic parere Marchioni facile esse credebatur, qui interea iis quibus potitus esset, alere copias posset: cum aliis et erepta sua, et magnis impensis exercitus retinendi essent. Itaque sermones haberi libere, et omnia vndique reddi suspecta, et crescere diffidentia. Marchio arcem Pabepergi captam statim inflammauit; vbi et commeatus, et argenteorum vasorum nonnihil repertum; nam Episcopus defensum iri arcem sperauerat. Et non dissimulauit, se ita esse animatum, vt si in suas conditiones res componi non posset, ipse non solus periisse, sed aduersariis etiam author exitii fuisse videretur.</p>
<p>Tractatio AEgrana lente processit Memmingensis plane euanuit. Ac putabatur Rex Ferdinandus negotiis Turcicis occupari, expectabatur tamen Princeps Plauensis, qui a Rege cum mandatis adueniret. Affirruabatur autem Turcicam classem instructissimam Constantinopoli soluisse et Siciliam petere. Ferebatur etiam Pontificem Romanum, et Regem Angliae, pacificationem tentare inter Caesarem et Galliae Regem; quam multi perfectum iri arbitrabantur; et hoc eius rei causa Cardinalis in Germaniam venisse, et ad Caesarem contendere ferebatur.</p>
<p>Capta Pabeperga, Hochestadium tradi sibi Marchio iussit. Cum praesidium peterent tutam decessionem, et Marchio Wurcepurgenses exciperet, noctu confertim oppido egressi, Vorchemium vel inde euocati, vel vltro omnes se contulerunt.</p>
<pb id='s544' n='544'/>
<p><note><hi rend='italic'>Silesii equites.</hi></note> Cum Marchio Albertus Pabepergam occupasset, et plerasque Canonicorum aedes ac domunculas alias Sacerdotum diripiendas tradidisset equitibus, ciues autem exactionibus compilaret: cognoscit Norimbergensibus adduci equites Silesios, quorum illi opera ad excursiones vsuri essent. Itaque vna parte missis aliquot turmis suorum, altera cum reliquis copiis ipse profectus, equites Silesios qui intra oppidulum quoddam Norimberga distans M. Pass. XXIIII. se receperant, eo adegit, vt se cum suis omnibus traderent. Hoc successu magis ille metui, et confirmari eorum animi qui cum eo se coniunxerant, et aduersarii reddi timidiores, et de illa ipsa oppressione equitum varii sermones haberi: cum alius aliud accusaret, reprehenderet, notaret, quemadmodum fieri consueuit rebus non satis exploratis, et non similiter affectis animis. Mihi quidem consilium nunquam fuit vt historiam scriberem, sed quae accidisse cognouissem, ea initio placuit notare. Quod si ea esset facultas nostra, quae in eo debet esse, qui ita litteris mandaturus sit res in bello aut pace publice gestas, vt expositio digna sit prudentum et doctorum <note><hi rend='italic'>Temporum iniquitas.</hi></note> lectione; tamen opus hoc aggredi non liberet, quod non sperare auderem mihi eam cognitionem rerum posse contingere quam copia narrationis desideraret. Primum enim ea calliditate, et versutia, et ita tecte, calculum, occulte cum consulta tum acta omnia esse et nunc fieri constat, vt ea quae forte euulgentur, dubia et incerta esse omnia necesse fit. Cum enim de industria, tum interdum fortuito plerumque falsissima fama dispersa fuit, quam sequentes turpiter errarent. Iam proferuntur de secretis illis deliberationibus omnia propemodum ita insidiose et astute, vt rumores nunquam fere cum actionibus consentiant. Etiam haec negocia ita et ipsa mirabiliter inuolui et conturbari vidimus, vt credibile sit, ne eos quidem qui autores sunt et administratores; liquido saepenumero aliquid cognitum aut firmiter constitutum habere. Ex eo est factum, vt nemo quisquam alteri fidem, et vnusquisque alterum suspectum haberet, formidaret, odisset, cum interim simularet saepe summum studium et beneuolentiam animi singularem.</p>
<p><note><hi rend='italic'>Alberti Saeuitia.</hi></note> Sed redeamus ad rem. Dissipatis illis equitum auxiliis, in territorio Norimbergensi atrociter grassatus fuit Marchio, et ferro ac igni saeuiit crudeliter: et si quibus pepercit, iis tantam imperauit pecuniam, quam si persoluerent, omnibus eos fortunis euerti necesse esset; ipse tamen vades solutionis abduxit. Constat Bamberga arreptos in Saxoniam vsque ciues honestos, annis graues, quosdam etiam effoetos aetate et viribus defectos, e quibus nonnulli in itinere mortui fuerunt. Arcem quandam cepit, traditam illam quidem a praesidio, cuius dominus erat vnus ex nobilitate autoritatis praecipuae in ditione Pabepergensis. Homo vehemens et iracundus, eam statim inflammari iussit, et praesidiarios suspendi laqueis de proximis arboribus, matremfamilias et mulieres captiuas abduxit. Cum autem ex illis locis discessisset, Norimbergenses comparato equitatu mediocri, similiter oppida Marchionica aliquot diripuerunt, et munitiones et arces quasdam excusserunt. Cumque eduxissent etiam pedites ex vrbe, Marchio summa celeritate cum suis copiis accurrit, et recipere illos se intra vrbem coegit, profectus spacio horarum XXI. amplius mil. pass. LX.</p>
<p>Interea Episcopi mittere suos, qui pecuniam conficerent, quibuscunque modis possent, et exercitus conducerent: facta autem spes illis fuerat succursionis, et a Duce Saxonum Mauricio, et Brunsuicensi Henrico. Cum autem Brunsuicensi in sua ditione nonnihil difficultatum obiiceretur, tardius suppetiae laborantibus latae fuerunt vt spacii satis haberet Marchio ad vastandam Franconiam. <note><hi rend='italic'>Eisenach.</hi></note> Conuenerunt tamen tandem magnae copiae, equitum inprimis, ad Isenacum, cum quidem Marchici excursiunculis quibusdam pedites vlterius progressos disiecissent.</p>
<pb id='s545' n='545'/>
<p>Interea Francofurti de compositione deliberatum, vbi iam Electores tres Episcopi, et Palatinus Rheni conuenerant. Sed res cum negligenter, tum etiam ita acta, vt variae tam suspiciones quam sermones quoque hominum orirentur: cum aliqui minori curae esse tantas res conuentu, quam deberent, quererentur, aliqui tractationes pacis aut repressionem violentiae callide impediri, a quibus minime oporteret, coniecturis quibusdam colligerent. Sed rebus omnibus incertis et suspensis, ille conuentus dissolutus fuit.</p>
<p>Cum autem in Brunsuicensi ditione turbarum non minus esset, eduxit copias equestres et pedestres haud contemnendas Philippus Magnus Hencici F. Dux Brunsuicensis, vt se cum aliis stipendiariis Franconicorum Principum, quorum ductor erat Herdeccius, coniungeret. Quo facto valido exercitu profecti fuerunt, vt opem auxiliumque ferrent Principibus Franconicis, quos Marchio Albertus grauiter et hostiliter vrgens affligebat. Qui cum animaduerteret se parem aduersariis <note><hi rend='italic'>Sleidanus</hi> lib. 25. ineunte. <hi rend='italic'>Sueinfurt.</hi></note> non esse, capto derepente nouo consilio, peditatus praecipuam partem in oppido imperii Romani ad Maenum, quod vi occupatum tenebat, reliquit: ipse cum equitibus circiter MD. celeritate summa et maximis itineribus per Duringicam siluam recta in Saxoniam contendit. Cum autem transeundum esset Ducis Saxonum Mauritii et fratris illius Augusti territorium, neque ea de re certiores <note><hi rend='italic'>Erford.</hi></note> Principes reddidit, neque vbique ab iniuriis et vi temperatum fuit; Erphordensium quidem pagos multos diripuit, cum illi ingentem pecuniae summam, quam postularat, persoluere recusassent.</p>
<p>Auditum etiam postea fuit, ad Iohannen: Fridericum venisse Marchionem Albertum, et secreto cum eo locutum, atque obtulisse illi operam suam et exercitum quem haberet, ad recuperanda erepta a Caesare, et occupata a Duce Mauritio. Sed Iohannes Fridericus Princeps pius et sapiens, fortunae etiam experientia tum redditus doctior, vel indignum se negocium neque satis honestum ratus, vel audaciam conatus improbans respondit; <hi rend='italic'>se statuisse, omnia se in posterum aeterno Deo permissurum, neque vnquam iterum bellum suseepturum, neque gerentem adiuturum esse.</hi></p>
<p>In Saxonia habuit statim socium et adiutorem consiliorum atque actionum suarum Ericum Ducem, cum quo nupta esset soror Ducis Mauricii: et omni studio copias vndique colligere, et ciuitatem Brunsuicensem ad communitatem belli adducere conatus fuit. In quam receptus ille quidem non putabatur, consecutus ea, quae sperauerat; etsi et honorifice habitus, et armis instructus fuisse perhibebatur. Cum postea tamen compertum fuerit, et allectum eum ab hac ciuitate, et omni ope adiutum fuisse: quod metu et odio Ducis Henrici, quem sibi sciret esse infensissimum, factum fuisse credebatur.</p>
<p>Quae cum adhuc gererentur, cumque mirifici et contumeliosi atque minaces sermones spargerentur in vulgus, de Duce Saxonum Mauricio, contraque ditionem Misnicam, Dux Mauricius faciendum neutiquam ratus, vt eas res ita procedere videret atque pateretur, cum suo quoque et suorum periculo; etiam misericordia motus communis patriae, quam tam crudeliter nefaria vi diripi, vastari, euerti cerneret; monuit Marchionem literis, vt tandem violentiae intolerabilis modum statueret, aut plane, declararet de illo bello voluntatem suam. Ad has literas ita respondit Marchio, vt quid sibi vellet ac quaereret, cognosci non posset, neque ea explicaret, de quibus ad eum scripserat Dux Mauricius. Rex etiam Ferdinandus multis signis perspexit, illius belli pericula ad se quoque et suum regnum pertinere. Ideo tandem ambobus exercitum contra Marchionem educere <note><hi rend='italic'>Diffidatio. Sleidanus</hi> libr. 25. pag. 796.</note> placuit. AG magnis equestribus copiis et mediocri peditatu contracto, Dux Mauricius in expeditionem profectus, et denunciatio belli necessarii perscripta literis, solenni militiae more, Marchioni in castra transmissa fuit. Quibus lectis nonnihil illum quidem perturbatum fuisse serunt, sed rem tamen dictis mordacibus
<pb id='s546' n='546'/>
elusit, et puerum nobilem qui literas illas attulerat, donatum aureis paucis cum superbo responso dimisit: <hi rend='italic'>Se illo loco expectaturum eos, quibuscunque placuisset rei secum negotiique aliquid habere.</hi> Sed admouente castra propius Duce Mauricio, et acie instructa se ad conserendum manus paratum esse demonstrante, Marchio quod sustinere sese vim illius posse non confideret, cessit aliquo vsque retro, ita vt videretur opportunitatem petere eorum locorum, per quae cum equitatu expedito recipere sese in Misnicas Duringicasque et inde in Franconicas regiones posset. Quo animaduerso Dux Mauricius equitum aliquot turmas, qui praeoccuparent angustias quasdam locorum, qua exeundum esset Marchioni abituro, ablegauit. Ille itaque cernens propositum se suum persequi non posse, aliis modis tergiuersando bellum trahere instituit, et se cum exercitu ad vrbem Brunsuigam <note><hi rend='italic'>VII. Id. Iul.</hi></note> recipere. Sed cum die nona mensis Quintilis iam a meridie declinante velitationes quaedam fieri coeptae fuissent, ita tum subito vtrinque aliquibus succurrentibus suis, et animi exacerbati et copiae auctae fuerunt, vt res ad iustum conflictum contra deliberata perueniret, et collatis signis decertaretur horis circiter V. Quo in praelio principis Mauricii et turmarum aulicarum praecipua virtus fuit, quae et grauissime afflictae sunt, multis inclitae et nobilis conditionis equitibus interfectis, et ipso Duce ictu bombardae manuariae vulnerato, delata pila ad ilia supra coxam sinistri femoris: qui in castris postera die placido et religioso ac sancto fine vitam suam in terris clausit.</p>
<p><note><hi rend='italic'>Mauricii obitus. Sleidanus</hi> lib. 25. p. 802. <hi rend='italic'>Stenius vita Mauritii.</hi></note> Brunsuicensium etiam equitum impressio vehemens fuisse narratur. Carolus quidem Victor Henrici F. Dux Brunsuicensis tum cecidit, et frater Philippus vna, circum patrem Henricum fortissime hostes adorti. Marchionem qui secuti fuerant, partim caesi, partim capti. Ex ductoribus quidem euasisse perpaucos, qui non vel in praelio occubuerint, vel in hostium potestatem venerint, satis constat. Mauriciani vexilla pedestri a XL. et X. equestria retulerunt. Ipse Marchio Albertus fuga elapsus, recollectis aliquot turmis qui conflictui non interfuerant, Hanobram <note><hi rend='italic'>Hanouer. Neustaed.</hi></note> primum Erici Ducis vrbem petiit, et inde in arcem munitam Neostadium sese recepit. Inde literas misit superbe et contumeliose scriptas ad Ducem Henricum Brunsuicensem, quibus et calamitatem ipsi propriam exprobraret, et laete atque insolenter ferret interitum Principum. Sed nihil tum rescriptum illi fuit.</p>
<p>Magna et atrox haec clades fuit, quae non paruam partem roboris equestris absumsit: vt autores conflatoresque huius belli Germaniae acerrimi hostes fuisse videantur Neque nostra memoria Germanici exercitus inter sese acrius depugnarunt, aut mutuis caedibus immanius saeuierunt, aut magis deplorandam stragem ediderunt. Etsi in Mauriciano exercitu pedites pene nulli, equites autem in comparatione perpauci desiderati fuere, victoribus tamen flebilis hic successus audacia aduersariorum contigit. Tanta fuit rabies acerbitatis et alienatorum animorum, et peruicacia in persequendis inceptis. Hoc tamen constat, nisi magnitudo animi et virtus Ducis Mauricii grassanti violentiae sese opposuisset, futurum breue fuisset, vt totius Germaniae reliquae adhuc vires conficerentur, et spes omnis salutis in posterum eriperetur. Quas tamen adhuc esse quantulascum que magnanima Ducis Mauricii virtus declarauit: vt iam nisi ipsa sibi Germania turpiter deesse velit bona spes concipi possit, quantumuis accisam rem vel instaurari, vel saltem sustentari posse. Id quod votis omnes patriae amantes piarum precum petere, et quicunque possint, consiliis dictisque et factis adiuuare debent. Etsi Duce sublato e medio etiam praesidium miserae Germaniae ereptum videtur, vt hanc iam fata interius tangere, et mutatio summa rerum omnium impendere videatur.</p>
<pb id='s547' n='547'/>
<p><note><hi rend='italic'>Stenius vita Mauritii</hi> pag. 531.</note> Ante hoc praelium constat diu et multum obscoenos vlulatus canum in oppidis auditos, et lacerationes foedas deprehensas esse. Constat et in agro Misniaco non vno in loco sanguinem pluisse, guttis et super linteis et arborum foliis et aedificiorum materia dilapsis et visis. De statua Mauriciana Berlinii posita caput ante aliquot menses dilapsum: et in arce Wittenbergensi columnae noctu ardere visae. Quo loco praelium commissum fuit, eo cum aliis temporibus tum praecedente diem conflictus nocte, horribiles fremitus tanquam equestrium et pedestrium copiarum manus conserentium auditi: et priore die tabernaculum Ducis, in quo cibum capere solebat, vento euersum et scissum, vna cum altero culinae, nullo alio afflicto aut laeso.</p>
<p>Profligato exercitu Marchionis, eae literae deprehensae fuerunt, de quibus cognosceretur iniquissima voluntas perfidiae multorum et cognatione coniunctorum cum Principe Mauricio, et qui singularem amicitiae necessitudinem in familiaritatis praecipuae vsu simulauerant. In quibus et muliebria scripta reperta: quae omnia eam turpitudinem et tantum dedecus complectuntur, vt posse obliuione sempiterna illa obrui optem. Quid miseriae quidem et tam publicae quam priuatae calamitatis allatura sint, de similibus veterum historiarum expositionibus facile colligi atque constitui potest. Nunquam enim prodita communis salus sine priuata pernicie reperitur: et perpetuo vera est vel oraculi vel Hesiodi versus sententia, <hi rend='italic'>Ipsum sibi vnumquemque malum struere, qui struat alteri.</hi> Sed cupiditatis et odii et audaciae infinita est improbitas, et caecus semper impetus, et tanta amentia, vt praesens pestis saepe non consideretur, neque quid cogitatum et actum sit prius intelligatur, quam sentitur damnum: id quod sero fit plerumque et rebus perditis, vt nihil postea autoribus tam aliorum quam sui interitus et afflictionis relinquatur, quam immensa perturbatio in paenitendo, sempiternaque vel mortuos infamia et dedecus turpitudinis maximae consequatur.</p>
<p>Marchio Albertus post cladem illam praelii, cum ad suos literas eas misit, quibus eleuaret vel potius eluderet verbis acceptum detrimentum, tum bellum ciuitati <note><hi rend='italic'>Erford. Mulhausen.</hi></note> Erphordiensi atque Molusensi indixit. Quod eo consilio factum putabatur, vt terrore aggressionis et his minis pecuniae ab illis aliquid exculperet, qua magnopere carere existimabatur.</p>
<p>Nota, praedictum fuisse bellum Caesarianum in Germania, cuius initium duceretur ab eo tempore quo confoederati in expeditionem profecti fuere, qui est annus Christi M D XLVII. hoc igitur duraturum esse praedictum fuit annis VIII. et grauiter afflictum iri Germaniae praecipua loca, et opulentas vrbes, aliquarum etiam statum mutatum iri. Sed Noribergam extra maenia grauissimas clades perpessuram esse, statu tamen illius saluo et conseruata forma reipublicae. Post tempus autem octo annorum Caesarem in Germania non magis potentem fore.</p>
<p>Nota, fuisse consilium expectare hostium aggressionem; id si prosecuti fuissent, potuissent hostes in illas difficultates adduci, cum quibus Mauritiani conflictati fuere. Sed Princeps Mauricius animaduersa exultatione, et conspecta impressione hostium tanquam equus generosus ad tubae sonitum (vt ait Maro) <hi rend='italic'>stare loco nescit,</hi> ita oblitus deliberationum et consulationum omnium in hostes agmen statim duxit. Praesertim cum periculum esset, ne hostes locorum opportunitate praerepta elaberentur, et vrbem Brunsuigam, quo tendere illos apparebat, apprehenderent: quo si peruenissent, Mauricianis magna rei gerendae erepta fuisset opportunitas. Hoc nunciauit Henrico Brunsuicensi Philippus filius, qui primum admiratus non id fieri de quo conuenisset, deinde <hi rend='italic'>Pergamus,</hi> inquit, <hi rend='italic'>et nos in hostes.</hi> Erat via plana angustior inter duas vtrinque salebras palustres: Cumque peterentur hostes, forte fortuna euenit, vt Dux Henricus cum filiis illo deferretur ac pergeret, caeteri qui sequi eos et stipare deberent, in paludibus haeserunt, ita distractis ordinibus
<pb id='s548' n='548'/>
et ictibus temere delatis, Mauriciani non tam ab hostibus quam a se ipsis afflicti fuerunt.</p>
<p><note><hi rend='italic'>Peine.</hi></note> Quoniam autem praelium commissum ad Painium ab aliis aliter narratum esse scimus, studui de iis qui interfuere negocio, rem certo cognoscere, quae ita gesta fuit. Princeps Mauricius pridie eius diei quo pugnatum est, literis allatis a Caesare humaniter et cum significatione singularis beneuolentiae scriptis statuit finem coeptis imponere, et postero die propius hostes castra mouere. Mane igitur statim ipse sua arma induit, et aliis hortator fuit vt et ipsi induerent, quod diceret, <hi rend='italic'>sibi in animo esse, eo die praelium commissum iri,</hi> id quod tum alius nemo fuit opinatus. Sed productis copiis, nunciatur statim aduentare exercitum hostium. Ibi Dux Mauricius ordines mox instruere, animo alacri et confidente. Sed hostes freti robore exercitus et equitum virtute, ita audacter inuecti fuere, vt cum ab Occasu pergentes et ventum, qui tum procellosus obortus, puluerem densum excitabat, et Solem a tergo haberent, magno incommodo Mauriciani afficerentur, neque a se hoc vlla ratione vlloue conatu possent auertere. Pedites Mauriciani initio conflictus non adfuere. Itaque equites impressione in hostium peditatum facta, illum fuderunt, multis trucidatis, pluribus captis. Inter haec aliquot equestres turmae Mauricianorum terga vertere hostibus visae: quam coniecturam de vexillorum motu illi fecerant. Per eos igitur transuersos a quibus peditatus dissipabatur, hostium equites cum tribus quatuorue vexillis perruperunt, vt profligatis iis quos fugere suspicabantur, se in alios conuerterent. Hoc animaduerso is qui vltimo loco curabat, quamuis hostium tria quatuorue vexilla cerneret, tamen cum vno illis obuiam prouectus fuit, et suos inclamans maximo animo adortus hostes cecidit et strauit. Hoc momento rerum victoria confirmata fuit. Sed per Mauricianos illis (vt diximus) perrumpentibus alia etiam turma hoc conspicata hostium se conuertit. In hanc Dux Mauricius inuectus, cum densi ordines propter celeres mutationes praelii, et loci difficultatem seruari non possent, a tergo vulneratus est. Sed simul vniuersus exercitus hostium aut fusus caesusque, aut in fugam datus fuerat.</p>
<p>Hoc anno et in Anglia noui motus extiterunt, morte Eduardi nati annos <note><hi rend='italic'>Anglica. Sleidanus</hi> l. 25. p. 801. <hi rend='italic'>Thuanus</hi> lib. 13. pr. <hi rend='italic'>Chytraeus</hi> libr. 18. pag. 468. Tomo II.</note> tum XVI. cum non abesset suspicio veneno illum lento necatum esse. Sed res eum habuit exitum, vt Regina renunciaretur Maria consobrina Caesaris Caroli; et de illis qui illam remouere a gubernatione conati fuerant, quorum princeps Dudleus Northumbrius, supplicium sumeretur.</p>
<p>P. V. narratio historica vicissitudinis rerum, quae in magnae Britanniae regno anno 1553. acciderunt <hi rend='italic'>in Schardii Burnetus hist. reform. Angl.</hi> Tom. 2. Part. 2. pag. 147.</p>
<p><note><hi rend='italic'>Georgius Pr. Anhaltinus. Ioachimi Camerarii</hi> vita Georgii.</note> Hoc etiam anno obiit diem suum Georgius Princeps Anhaltinus, sapientia, virtute, fide, religione praestans. Qui et veritati caelesti consentaneos ritus cum instituit, tum conseruauit, iis etiam in locis vbi antea non vera ratione res administrata fuerat. Quod autem esset ingenio miti et natura clemente, quamuis animus et constantia et fortitudine non deficeretur, a quibusdam turbulentis contumeliis exagitatus fuit, cum illorum dedecore qui sanctissimi Principis famam arroserunt, et Principis ad bonos laude sempiterna.</p>
<p><note><hi rend='italic'>Sleidanus</hi> libr. 25. pag. 803.</note> Victoria ad Painium cruenta parta, Marchio Albertus qui fuga elapsus in ditionem Ducis Erici peruenerat, inde Brunsuigam se recepit. Et rursum equitatu peditatuque contracto, Henrico Duci infestus imminere. Casu autem fratris indicato <note><hi rend='italic'>Dania.</hi></note> Duci Augusto, qui in Chersoneso Cymbrica tum aberat, ille paucis post diebus vna cum coniuge in Misniam venit, cum quidem in itinere (vt ferebatur) structas sibi insidias vitasset. Is bello se immiscere inconsultum ratus, ab externa tantum vi vt tutus esset, aliquantulum copiarum earum quas Dux Mauricius coegerat, retinuit: caeteras persolutis stipendiis dimisit. Cum Marchione vtrum reconciliatus esset, an non esset in vulgus ignorabatur. Sed neuter aduersus alterum
<pb id='s549' n='549'/>
hostiliter se gessit: et postea cognitum de transactione fuit, quae neque necessaria, et nimis a Duce successore fratris properata fuisse multis videbatur. Cum Duce autem Iohanne Friderico tractationes habebantur. Sed Marchio Albertus <note><hi rend='italic'>Sleidanus</hi> libr. 25. pag. 808. <hi rend='italic'>Chytraeus</hi> libr. 18. pag. 465. <hi rend='italic'>Hortleder</hi> Tomo 2. lib. 6. cap. 11. 12. 13.</note> qui resciuisset in exercitu Ducis Henrici seditiones fieri, quod stipendia non soluerentur, propius accessit cum suis ad hostium castra, cum multo quidem ille paucioribus, sed et inprimis audacibus, et spe occasionem se aliquam rei bene gerendae nancisci posse. Verum de improuiso rebus admodum turbulentis accidit, vt illa nocte pecunia afferretur et stipendia exoluerentur, ignorantibus aduersariis. Qui minus sibi prospicientes ita denuo fusi fugatique sunt, interfectis praecipuis <note><hi rend='italic'>Cl. Beruer.</hi></note> ductoribus. Cecidit hoc praelio Clusius Bernerus (hic dissuaserat conflictum) iuratus Brunsuicensis hostis, rei equestris peritissimus, et quo nemo vtiliorem operam praestitit in contrahendis equitibus Marchioni. Hic prouectus in hostium ordines, cum se euadere non posse cerneret, petiit a proximo aduersario, <hi rend='italic'>vt se captum suum esse pateretur;</hi> oblaturus annulum pignus fidei, priusquam ille traderetur, ab altero confossus fuit, traiectus praecordia hastae cuspide: nam armis munitus non fuerat. Hoc enim factum fuisse narrabatur, quod superiore praelio et ipse captus fidem seruasse negaretur.</p>
<p><note><hi rend='italic'>Sleidanus</hi> lib. 25. pag. 809. <hi rend='italic'>Thuanus</hi> lib. <unclear reason='print blotted'>10.</unclear> pag. 359.</note> Interea exercitus Foederis, cum quo princeps Plauensis esset, vastare non sine magnis suis detrimentis montanam regionem Marchionicam: et receptis quibusdam oppidulis Pabepergensis ditionis, quae Marchionici occuparant, tandem oppido Curiae per deditionem et pactionem, vt praesidio discedere armato liceret, <note><hi rend='italic'><unclear reason='print blotted'>Houa</unclear>.</hi></note> fuerunt potiti. Cumque alterum oppidum, in quo et ipso praesidium erat, aggredi vellent, nunciatur aduentare Marchionem cum exercitu, ad nuncium autem incertum tanta trepidatio orta fuit, vt copiae omnes congregarentur Pabepergae: quae res illam ciuitatem maximis damnis affecit, exercitu et ciues compilante, et vicinos pagos spoliante, vt multi occupationem Marchionicam clementiorem fuisse plane loquerentur. Marchionici autem Curiam et alia oppida facile receperunt, Marchionica etiam praesidia ad Moenum cum aucta tum confirmata. Wurcepurgensem grauiter affligere, et omnia vbique plena esse formidinis et trepidationis. Nobilitate etiam cum sua pernicie dissidente, et conuentus tum agente.</p>
<p><note><hi rend='italic'>Sleidanus</hi> lib. 25. pag. 859.</note> Quo tempore rebus in Saxonia compositis, cum et Duces Henricus atque Ericus inter se, et Henricus cum ciuitate Brunsuicensi reconciliatus fuisset, ita adducere Henricus suum exercitum in Franconiam coepit, stipendiis quidem Foederis. <note><hi rend='italic'>Coburg.</hi></note> Et proficiscens per ditionem Copurgensem, minaces literas misit ad Ducem Iohannem Fridericum cum quo tamen et ipso postea de certis capitibus conuenit, vt neuter erga alterum hostili deinceps animo esse deberet. Milites Brunsuicenses rapinis tamen postea in illa vicinia aliquantulum grassati fuerunt. Aduentu Marchionis Alberti peditatus et equitatus rursum confirmari: et quaedam copiae accedere ad hostes propius, a quibus occupatum fuit nemine defendente oppidum vnum ditionis Pabepergensis. Eo statim illa manus quam Pabepergae congregatam fuisse narrauimus, expedita accurrit, et deprehensos tam equites quam pedites extra oppidum partim profligauit atque dissipauit, partim in oppidum repulit. Eo receperunt se vexilla nouem, equitibus plerisque fuga dilapsis. Quibus ad hunc modum gestis Brunsuicensis superuenit, et tormentis admotis hostiliter adoriri oppidum. Ibi praesidium territum suppliciter precari, vt in deditionem acciperentur. Itaque postero die omnes in potestatem Ducis Henrici venerunt. Tunc duobus in vincula coniectis, alii tribuni et centuriones in libera custodia habiti, miles gregarius inermis more militari iure iurando dato, dimissus fuit.</p>
<p>Marchio Albertus cum ad illum locum, vbi res gesta fuerat, appropinquaret, ex equitibus fugientibus cognitis iis quae acciderant, in montanam regionem
<pb id='s550' n='550'/>
iter conuertit; atque ibi collectis equitibus circiter ducentis magna celeritate in Franconiam contendit, nocte dieque pergens, et oppressit illo itinere quosdam in sibi ereptis locis, et illorum nonnulla, sed et alia inflammauit. In Franconia autem et arces nobilium quasdam occupauit, et rursum augere equitatum conatus <note><hi rend='italic'>Alb. de Rasenberg. Bayreut. Plasseburg.</hi></note> fuit, confluentibus ad eum vndique aliquibus. Quod eo tempore et Albertus Rosepurgius hostis esset Palatini principis et illis in locis expeditiones equestres plurimae fierent. Aduentu copiarum quas in montana ductas esse retulimus, terror magnus omnibus incussus fuit. Paiereutum statim qui traderent oppidum, obuiam venerunt. Sed Dux Henricus ad Plassepurgam tendere, impediente quidem iter ipsius inopia commeatus: cum pagis circumquaque plerisque omnibus incensis ab ipsis Marchionicis (vt ferebatur) ob hanc etiam ipsam causam maxime stramentorum et pabuli penuria laboraretur, Plauensis Paiereuto occupato, cum nemo oppidum iam defenderet, neque praesidium in illo esset, vt creditum fuerat, recepit Curiam vacuam defensoribus et ipsam. Marchionici autem in Franconia totum fere tractum Raenanum (ita regio vocatur quae versus siluam Duringicam extenditur) tenebant, et vastantes et occupantes atque depraedantes omnia. Dux autem Brunsuicensis missis aliquot turmis equitum in Franconiam, et relicto peditatu ad Blasseburgum, cui subiectum oppidum incensum illud quidem a praesidio ita flagrans in potestatem iam Brunosuicensis peruenerat, restincta nonnulla ex parte flamma fuisse perhibebatur ab occupantibus, scilicet vt obsidio arcis esset ipsis commodior. Cumque resciuisset Dux in Saxonia rursum exercitum conflari, et hoc conari atque Marchionem Albertum, vt a suis fautoribus immitterentur populatores ditioni Brunosuicensis, ita Dux cum equitibus circiter CC. per Duringiam ad suos redit.</p>
<p><note><hi rend='italic'>Albertus bannitus. Sleidanus</hi> l. 25. p. 813. <hi rend='italic'>Thuanus</hi> lib. 12. pag. 361. <hi rend='italic'>Hortleder</hi> Tomo 2. lib. 6. c. 16. 17. 18.</note> Interea nihilominus et Blassepurgi obsidio vrgebatur, et in Franconia copiae continebantur, quo tempore tandem sententia Imperatorii iudicii lata <hi rend='italic'>hostem Marchionem esse</hi> pronunciauit, recipi adiuuarique vetuit. Ipsum tamen ferebant in Franconia Iudaeos passim de illius regionis oppidis, in castra munita ad Moenum oppido ibi occupato (vt supra indicauimus) captos complures perduxisse, et magnam summam pecuniae his indixisse. Fama etiam erat quod a familia Fuggeriana mutuum pecuniae grandis petiisset, quo denegato bellum illis esse denuntiatum. Nemo tamen certo affirmare poterat, ipse ne quoque apud eas copias versaretur, cum alio sese contulisset. Suspiciones autem diuulgabantur aliorum, esse eum ad Caesarem profectum; aliorum, petiisse Saxoniam, vt nouum equitatum colligeret. Tunc et Palatini nomine equitatus narrabatur contrahi, et fuit hiems peracris.</p>
</div3>
<div3 id='FrRS.01.23.04' n='4' type='section'>
<head>MDLIV.</head>
<p><note><hi rend='italic'>Sleidanus</hi> l. 25. p. 819. <hi rend='italic'>Hortleder</hi> Tom. 2. lib. 6. c. 45.</note> POstea a Caesare mandatum fuit iis qui oppidum occuparant ad Moenum, vt inde recederent, et vicinis Principibus ne vacuam occuparent. Marchionici responderunt, nisi dimissis ab aduersariis copiis se decedere non posse. Rotepurgi autem ad Tuberin de pace tractatum fuit, missis illo a certis principibus legatis. Etiam conuentus Imperii, constitutis qui vice Caesaris illum haberent, inprimis Rege Ferdinando, procedere debebat. Caesar quidem filio suo desponsa consobrina sua Maria Britanniae regina, aduenturus ad conuentum non putabatur, quod negocium haberet vicinius et maius.</p>
<p><note><hi rend='italic'>R. Maria Britannica. Sleidanus</hi> l. 25. pag. 814. <hi rend='italic'>Chytraeus</hi> lib. 18. pag. 472.</note> Huic Reginae cum populares, propterea quod Hispanorum dominationem perpeti nollent, coepissent repugnare, ipsa superior fuit, et postea atrociter saeuiit in contrariam partem, restituta imprimis Papae Romani veneratione, et obseruatione religionis eius quae Eduardo regnante mutata fuerat sublatis erroribus falsitatis. Nulli tum generi, conditioni, aetati, sexui pepercit crudelitas arripientium
<pb id='s551' n='551'/>
<note><hi rend='italic'>Thuanus</hi> l. 13, p. 396. <hi rend='italic'>Burnerus</hi> Histor. reform. Angl. Tom. 2. P. 1. pag. 175.</note> pro seditiosis omnes quacunque de re dissentientes. De D. Iohanna de Suffolcide supplicium capitis sumtum: quae heroica quadam constantia sanctissimo fine vitam suam clausit: Cantuariensis Episcopus Crammerus, et alii multi sapientes, docti et religiosi viri in carcerem coniecti: Episcopo Vintoniense Stephano Gardinicio omnia administrante, quae ad restituendum statum Ecclesiasticae potentiae pertinerent: quem vt omnes qui norant, callidum et ingeniosum esse fatebantur, ita malitiae et superbiae vitio prae caeteris laborare aiebant. De Maria autem ferebatur, incredibili illam cupiditate gubernationis ardere et concipere iam animo, quod maritum habituram se esse speraret filium Caesaris Caroli, totius orbis imperium. Prudentiores autem praeuidentes multiplices occasiones mutationum, longe alios euentus expectabant, quam Caesarianos sibi polliceri apparebat.</p>
<p>Agebatur annus Christi MDLIV. Marchio Albertus in occupatum ad Moenum oppidum, cum alii aliter de ipsius consiliis et itineribus loquerentur, ad suos venit et cum illis valde hilariter Germanica consuetudine aliquantisper versatus fuit, etiam de stipendiis nonnihil persouit. Postea cum pollicitis magnisicis discedens, in Saxoniam se recepit, ac contulit primum ad consanguineos Marchionis. <note><hi rend='italic'>Salina Sax.</hi></note> In Salinis etiam apud Episcopum suo more conuiuando delicias fecit. Quod autem publicata esset Caesarei iudicii proscriptio, ne hoc noceret, proferebat literas ab ipso Caesare scriptas, quibus et compellabatur Marchio, vt is qui non modo communiter, sed singularem in modum tanquam princeps Imperii Caesari esset adiunctus, et proscriptionem editam esse sciente Caesare negabatur. Cohortationes tamen additae erant, vt Marchio permitteret fidei Caesaris decisionem controuersiarum omnium, cum promissis, praestiturum Caesarem vt ea permissio Marchioni detrimento non esset. Marchiones consanguinei considerantes, et quantum calamitatis iam concitatum, et quid in posterum miseriae metuendum esset, statuerunt pacificationem vrgere: profectique sunt Roteburgum Marchio Iohannes frater Ioachimi Principis electoris, et Iohannes Georgius filius. Ac ferebatur Marchio Albertus promisisse, illorum arbitrio se stare velle, praestareque quidquid recipissent. Sed postea litterae narrabantur interceptae, mirifice et veteratorie scriptae, vt omnes omnia callide geri suspicarentur. Illi tamen Principes, qui compositionem in manus acceperant, studere eam perficere, et mittere legatos ea de re ad Caesarem.</p>
<p>Interea et Norimbergae Herendegeni duo, qui inseruientes Marchioni opera <note><hi rend='italic'>Herdegen.</hi></note> sua capti fuerant, corrupto custode elapsi minari omnibus Norinbergensibus mutilationes corporum, et vitae interemtionem, et bonorum direptiones. Sed hi non multum damni dederunt, atque paulo post ambo interierunt. Et foederis <note><hi rend='italic'>Hohenlandsberg. Sleidanus</hi> lib. 25. p. 809. <hi rend='italic'>Hortleder</hi> Tomo 2. lib. 6. c. 24.</note> copiae arce in Franconia Hohelandes purgo per deditionem potiti fuere, praesidiariis militibus cum ensibus dimissis, ductoribus captis et abductis: machinarum magna copia ibi reperta, et multae merces illic depraedationibus conuectae.</p>
<p>Marchio autem Albertus in Saxonia nouum militem contrahere, et accersere Franconicos equites, qui adducente Heliseo Grumbachio (quem Hesselum vocabant) aduenere circiter CCCC. In Saxonicis autem regionibus collecti fuerant ad DC. Hi coniuncti traiecto flumine Albi, versus Marchiam et Lusatiam tendere. Dux Henricus re cognita statim mittere qui illos persequerentur. Ipse in sua ditione de necessariis rebus ad bellum consilium rationemque inire: retineri etiam aduersa valetudine, cum quidem Marchionicos ad ripam vsque Albidos fuisset secutus. Ac fuit vbique magna trepidatio, praesertim in Lusatia et Silesia. Narrabatur etiam spe seditionis Bohemicae propius illas copias fuisse adductas a Marchione Alberto, apud quem exules quidem essent gentis illius.</p>
<pb id='s552' n='552'/>
<p><note><hi rend='italic'>Ioan. Friderici Sax. obitus. Sleidanus</hi> lib. 25. pag. 816. <hi rend='italic'>Chytraeus</hi> l. 18. p. 477. <hi rend='italic'>Thuanus</hi> l. 13. p. 402.</note> In Misnia quies tum fuit, et Dux Augustus cum gentili Iohanne Friderico in gratiam redierat adhuc viuente, inque illa reconciliatione filii illius permanebant. Ipse etiam Dux Augustus cum Ferdinando Ferdinandi Regis F. coram collocutus fuerat, vt omnes de tranquillitate harum regionum bene sperarent. Iohannis Friderici mors placida fuerat, perseuerante illo in confessione veritatis, et inuocatione Iesu Christi: cum ante octiduum amisisset coniugem, quae cum efferretur, praesagiens ipse imminentem exitum e vita, valedixit illi, iussitque ita ipsam <note><hi rend='italic'>3. Martii 1554.</hi></note> sepeliri, vt suum etiam sepulcrum seruaretur, quod breui se secuturum illam esse intelligeret. Id dictum euentus comprobauit: post dies enim octo V. Nonas Martii et ipse mortem obiit et propter coniugem sepultus fuit.</p>
<p><note><hi rend='italic'>Mansfeld</hi></note> Dux Henricus traducturus exercitum per Mansfeldensem ditionem postulauit, si vellent ita transire suos, ne cuiquam hostiliter noceretur, vt Albertus comes deprecaretur offensas. Id recusatum fuir.</p>
<p>Spargebanttur etiam non modo rumores, sed scripta quoque, quibus ferebatur, qualibus conditionibus Marchio Albertus reconciliatus Regi Galliae suam illi operam denuo addixisset. Quae erant eiusmodi, vt incredibilia illa quidem viderentur plerisque omnibus: sed si vera essent, nouo scelere et recente metu terribilia et nefaria essent.</p>
<p>Marchio Albertus collegerat rursum (vt diximus) equitatum numero neutiquam contemnendum. Sed Brunosuicenses copiae magna celeritate vrgentes, illum nusquam consistere et (vt dicitur) respirare passi sunt. Cumque etiam Marchio ipse neque suis neque hostibus se ostenderet, Equites illi metu insequentis hostis et desperatione a conductore dilapsi fuere. Tum pars Brunosuicensis exercitus duce Achimo Riba in ditionem Megalopurgensem perrexit. Erant controuersiae inter fratres, et alterum studere partibus Marchionicis satis constabat. Sed nonnihil copiarum etiam ad Hamburgensem ciuitatem adductum fuit. Interea ii qui in Franconia pacificationi operam dederunt, infecta re discesserunt, cum oppugnati a Marchione ordines pecuniam grandem persoluere recusassent, quam Marchio peti voluerat.</p>
<p>Rumores tum sparsi fuere de apparatu belli Gallici, et constabat Caesaris pecunia et nomine exercitus conflari diuersis in locis, et Heluetiorum auxilia in Galliam venisse. Etiam tum ad Rhenum equites in armis fuere, quasi qui praesidio essent regionibus illis. Aduenerunt et Bohemici equites numero M D. qui (vt credebatur) contracti fuissent ad metum irruptionum Marchionicorum in Silesiam. Hi circum Lucam in Lusatia substiterunt. Multi tum narrabant Marchionis Ioannis territorio ab his periculum impendere. Sed semper fit hoc, vt quod quisque suspicatur, aut cupit, aut etiam metuit id turbatis rebus memorare, non etiam nunquam affirmare ausit. Itaque nihil tam absurdum esse potest, quin reperiatur qui narrationis autor et assertor esse velit. Sunt autem plerique eo ingenio nati, vt pro laude ducant faculratem et acrimoniam callida suspicione aliquid comminiscendi et verisimili expositione tegendi conficta. Quorum improbitate fit, vt vel falsa rumoribus dissipentur omnia, vel vera etiam aliqua mendacii appendice deprauentur.</p>
<p><note><hi rend='italic'>Seestet.</hi></note> Exercitus Brunosuicensis instructo et armato (vt ferebatur) Vlricho Megalopurgensi contra fratrem Iohannem Albertum, in ditione Hamburgensium castra habebat, et instruebatur ad Marchionem Albertum persequendum. Sed et Iohannes Albertus, et ciuitates Oceanitides, vastationem territorii et agrorum suorum data pecunia auerterunt. Interea Marchio Albertus, qui debilitatus et fractus esse perhiberetur, recollectis equitibus et pedite contracto satis copioso vrbem Francicam ad Moenum, vbi praesidium diutius anno habuerat, et quam extructionibus magnis munierat, petiit: et inde suos omnes vna cum praeda et machinis et impedimentis vniuersis eduxit. Rursum autem editae litterae Caesarianae fuerunt,
<pb id='s553' n='555'/>
quibus mandaretur, <hi rend='italic'>Ne illam vrbem, quae ad corpus Romani imperii pertineret, vllus</hi> <note><hi rend='italic'>Francofurti clades.</hi></note> <hi rend='italic'>occupare tenereue auderet.</hi> Sed eductis ex vrbe copiis Marchionicis, cum reliqui ciues numero perpauci portas clausissent, hostes Marchionis vrbem quae illi hospitium praebuisset, vt hostilem adorti ceperunt, et direptam inftammarunt: non considerantes ad illam necessitatem impressione hostili ciuitatem eam adactam fuisse, neque perpendentes quod tam longo tempore miseriae pati ac videre fuisset coacta. Magister incendiarius ita tam atrox facinus conatus est defendere, vt diceret ac scriberet, aliter ab vrbe abduci militem auidum praedae non potuisse, et insequendi tum hostem celeritate opus fuisse. Hoc modo vrbs antiqua euersa et deleta miserabiliter, non minima infamia istius calamitosi belli autoribus et gestoribus adiuncta cum multorum etiam externorum detrimento, conflagrauit <note><hi rend='italic'>d. 2. Iunii.</hi></note> prid. Id. Iunii Anno 1554.</p>
<p>Marchio Albertus exercitum ad vrbem trans fluuium traduxerat, et aduersum illum processit in ditionem Papebergensem tendens; famaque erat sparsa hoc eum agere et conari, vt reliquis vastaris ac spoliatis transiret ad Gallum. Existimabatur in exercitu habere equites mille, peditum vexilla XX. Sed cum non <note><hi rend='italic'>Staiger-VVald</hi></note> longe a nemore quod Stagerium vocant, abesset, ostenderunt se cohortes aliquod equitum, ad quas ille instructa acie cum suis recta perrexit. Sed cum propius accessisset, cognouit longe se copiis aduersariorum superari. Itaque statim equitatum abduxit, qui dilapsus huc illuc, cum ipse Moenum transiisset, facile euasit. Sed pedites omnes, non paucis interfectis, vna cum machinis et impedimentis in potestatem hostium venerunt.</p>
<p><note><hi rend='italic'>Blasseburg, Sleidanus</hi> l. 25. pag. 823. <hi rend='italic'>Hortleder</hi> Tomo 2. lib. 6. c. 25.</note> His gestis post paucos dies arx Blasseburgum Regi Romanorum tradita fuit, cum defensores iampridem penuria necessariorum ad victum laborare coepissent. Puteus profundissimus est in arce: hunc placuisse aiebant iniecto aggere et materia corrumpi, vt occupatoribus hoc nomine minus vtilis esset arcis possessio. Et milites quidem rem aggressos esse, sed non perfecisse.</p>
<p>Eodem tempore etiam Caesaris Caroli declaratio et assertio proscriptionis publicata fuit, hostis Marchio sine omni ambiguitate appellatus, et adiuncta mandata ad ordines Imperii, <hi rend='italic'>Ne quis illum reciperct, et vt vicini persequerentur:</hi> At ille elapsus vt diximus (nihilosecius nouos delectus habere, et locum vbi conuenireretur assignare. Brunsuicensis autem Dux suis copiis imminere illi vndique, et conturbare consilia et impedire conatus. A quibus etiam ferebatur Comiti Alberto, non desinenti dissidiorum causas serere, nonnihil damni fuisse inflictum, cum propius adductae in Magdeburgensis Praesulis territorio illae versarentur. Acerant qui Salinis etiam ab his periculum esse suspicarentur. Ferebatur autem <note><hi rend='italic'>Hall.</hi></note> Marchio apud gentiles Principes delitescere, et occultis machinationibus instaurare bellum. Interea Caesaris nomine Lassarus Suendius hoc agebat, vt copias quas Brunsuicensis coegerat, Caesar in sua potestate haberet: a quo iam apparatu ingente exercitus complures contracti, aduersus Regem Galliae duci, et res violenter geri.</p>
<p>In Franconia autem foedere coniuncti; qui rebus asperis et duris coniunctionis fidem mutuam praestitissent, irasci vicinis, quibus similiter vt ipsis pacis publicae conseruatio et defensio vicinorum fuisset mandata, quod a communitate belli se separauissent. Mortuo enim Praesule Eystetensi Mauricio, successor ipsius Eberhardus gente Hurnheimensis, bellum cui ille se immiscuisset, pro sua parte prosequi noluit. Magister autem Ordinis Teutonicae militiae aliis modis elabi, et negotiorum difficilium atque periculosorum societatem fugere. Vrbs autem Roteberga <note><hi rend='italic'>Roteburg an der Tauber.</hi></note> ad Tuberim, quod aliquando Marchionem Albertum patronum more et iure adoptasset, credebatur illius rebus fauere, et ferebatur commeatus interceptus, quem ad illum deportari iussissent. Ab his igitur Franconici confoederati multas
<pb id='s554' n='556'/>
desertiones sane graues exigere, et nisi illae persoluerentur, vastationem agrorum minari. Ac Rotenburgenses quidem numerasse pecuniam non paruam aiebant. Eystatensi autem a Duce Bauariae Alberto pendere aliquid, interdictum fuisse, Prudentes quidem inter eos qui vincere iam videbantur, hoc successu non nimium laetari, quod animaduerterent ex his euentis maiorem dissipationem Reipublicae existere necesse esse, et aliter fieri non posse, quin omnibus modis lacerata illa aut seditionum perpetuis motibus iactaretur et mutuis iniuriis ac viribus conficeretur, aut in vnius tandem potestatem deferretur. Cum autem tanta esset et animorum acerbitas et voluntatum alienatio, neque quisquam rebus laborantibus subuenire posset, et illa iactata libertatis assertio iam dudum in seruitutem et exitiosam oppressionem deferretur; optandum interdum videbatur, vt non inclementissimum dominum Germania tandem sortiretur, cui adhuc incolumi vtrumque aliqua parte pareret, et a quo salus ipsius conseruaretur. Sed redeamus ad rem. Victores in foedere tandem iis a quibus destituti viderentur, multatis et coniunctione renouata, <note>Forcheim.</note> iis qui Marchioni Alberto inseruiissent diem dixerunt, ad quem Vorchemii apparerent, et se purgarent. Etsi autem sine querela hoc negotium geri non potuit, tamen clementiam vsurpatam esse constabat, quod et ipsum erant, qui reprehenderent: praesertim cum Blassepurgum non destrueretur, vicinis quoque optantibus remoueri metum arcis illius. Ea res differebatur, quod arx quam familia Marchionutn ad illius domus principatum ante alias pertinere affirmaret, nisi re deliberata accurate, non videretur esse demolienda. Albertum Marchionem no quiescere, satis constabat, ipse quidem latebat, et modo in Germania conspectus esse, modo ad Regem Galliae transiisse ferebatur. Sed factio illius aperte ei fauere: <note><hi rend='italic'>Pfaffen-Kauffleut.</hi></note> alii quidam occulte fouere parteis ipsius odio et inuidia aduersariorum, qui non aliter quam per contumeliam <hi rend='italic'>Sacrificuli et Mercatores</hi> appellabantur, quasi non ordines Impernoii et ipsi, aut ita mutilari Teutonici nominis veluti corpus parua res et contemnenda esset.</p>
<p>A Foedere tum aliquid copiarum dimissum fuit. Sed et Caesari placuetat, et pericula ipsis adhuc impendentia monebant, vt praesidiarium exercitum retinerent. Nam sollicitari indies resciscebant equites et pedites diuersis in regionibus, et iam adeo quosdam aliquid recentium copiarum conflare. Equorum numero Talbiccius quidam Bestualos et Hessos excitans, a Philippo Lantgrauio repressus fuit. Cum autem exhausti essent foedere coniuncti immodicis sumtibus diuturni belli, authoritate et nomine Caesaris postulatum fuit, vt Teutonici Imperii tribus illa <note><hi rend='italic'>Guterboch VVorms. Sleidanus</hi> libr. 25. pag. 819.</note> praesidia collata pecunia alerent. Eam ob rem in Saxonia Guterbocci et ad Rhenum in Vangionibus conuentus haberi.</p>
<p>Interea Rex Galliae infestus imminere Belgico. Quapropter Carolus Caesar <note><hi rend='italic'>Sleidanus</hi> libr. 25. pag. 826.</note> exercitum contra illum educere coactus, Namurcam ad Mosam castra posuit. Ceperant autem Galli oppidula quaedam et munitiones in illa vicinia. Sed cum Philippus Caroli filius princeps Hispaniarum in Angliam classe viris et pecunia instructa delatus heredem (vt tum habebatur) regni Mariam duxisset vxorem, <note><hi rend='italic'>Iulii die 19. 25.</hi></note> et Hispani militis maximam partem Carolo transmisisset, Galli retro cessere omnibus ferro et igne qua iter facerent, vastatis. Eos Caesar Valentinam vsque insecutus, si occasio se offerret, praelium commissurus esse credebatur. Detrimenta <note><hi rend='italic'>Valentiennis.</hi></note> ab vtrisque accepta esse constabat. Sed paulo gloriosius ambo de suis rebus locuti fuere. Carolus in finibus territorii sui et Galli veteres quasdam munitiones instaurauit, et equestres copias Germanicas retinuit, caeteris partim dimissis, partim in Angliam transmissis</p>
<p><note><hi rend='italic'>Prodigia.</hi></note> Multa prodigia rursum hoc anno nunciata sunt. Conflictus in aere visi, et strepitus auditi in Norico multis locis. In Silesia caelum ardere nauigii specie et arcus caelestis conspectus inuersus. Teterrimum autem id, quod constabat singuine pluisse copioso in vicinia Sueuiae. In Italia etiam res a Caesarianis feliciter
<pb id='s555' n='557'/>
<note><hi rend='italic'>Italia</hi></note> gestae fuerunt, funditus deletis copiis iis quas Petrus Stroza ad liberandos obsidione Senenses contraxerat. Fertur re nunciata Pontificem, cum forte apud illum diuersarum partium Cardinales essent, aliquantisper conticuisse: mox composito ad seueritatem vulta dixisse; <hi rend='italic'>se dolere cum dolentibus et laetari cum laetantibus: aliis enim gratulari victoriae successum, aliorum infortunii cladem deplorare.</hi> Qua simulatione et ioco non tempestiuo admodum neque vrbano vsus esse putabatur. Sed Turcica dassis eodem tempore populata fuit oram Appuliae, et in Pannoniam excursionibus saeuitum.</p>
<p><note><hi rend='italic'>Sleidanus</hi> libr. 25. pag. 826.</note> Marchio Albertus, qui iam nusquam tuto consistere auderet, quamuis et consanguineos multos in Imperio haberet, et plurimorum fauore subleuari videretur, quod nemini confideret, ita vagabundus in loca vicina Galliae peruenit; Lotharingiam <note><hi rend='italic'>Lotharingia.</hi></note> iam vocant: olim fuisse <hi rend='italic'>Tulingi</hi> putantur. Interea actum a Foedere fuit de contributione ad pacem publicam tuendam; quod cum proscriptus esset Marchio Albertus defensionem iam communem et impensas pares fieri ab ordinibus <note><hi rend='italic'>Circuli.</hi></note> existimarent. De hoc cum a conue	ntibus regionum, in quas Imperii corpus diuisum est, deliberationes susceptae essent, placuit Francofurti ad Moenum principum legatos congregari, et ea de re aliquid statuere. Id cum factum fuissec Saxonicae regionis conuentu refragante, decreta tamen contributio fuit obligatione dura confoederatorum sed necessitas - - - Misit ad conuentum Francofurtensem Marchio Albertus puerum cum litteris variis atque multiplicibus, ita audacter et confidenter atque etiam minaciter scriptis, vt vires quidem et potentiam illius fractam esse, animi ferociam et robur remanere pristinum appareret. In iis et significatio diffidentiae manifesta inerat, et quaerelae violatae fidei et promissorum: tum conuicia et contumeliae tam in mortuos quam viuos, atque etiam minae admiscebantur. Nunquam autem aduersarios aliter quam cognomentis probri et conuicii appellabat. Id prudentibus et bonis tum maxime miserabile et indignum visum fuit, Principem in Imperio non postremi loci talia scribere, et ea referre quae et turpiter facta quaedam, et quorum culpa ante oculos esset. Tum ea legi, narrari, cognosci aliis applaudentibus aliis ridentibos, aliis contemnentibus: cum tamen vniuersum nomen Germanicum et Imperii maiestas, et dignitas publici status vehementer infamaretur. Ipse Marchio prae se ferre etiam atque profiteri, in omnium vicinarum nationum linguas translata illa se esse diuulgaturum. Rex Galliae et ipse litteras illo misit, quibus a se amoliretur suspicionem subleuati a se Marchionis, aut contra vllos in Imperio instructi: se tamen misericordia moueri narrabat afflicti indignum in modum contra pactiones et pollicita, quibus ille fidem habuisset. Quibus manifeste criminabatur illas actiones reconciliati primum ad Metas Marchionis cum Carolo.</p>
<p><note><hi rend='italic'>Sleidanus</hi> l. 25. pag. 830. 836.</note> Fuit et Blasseburgum tandem suffossum et disiectum, comperta re quod arx illa ab antiquo familiae Marchionicae non fuisset, sed quodam tempore et certo casu acquisita. Atque eodem tempore literis Caesaris accersiti fuere ad solemnem conuentum Imperii omnes Ordines, et praecipui imprimis, iussique Augustam quamprimum se conferre, quo Rex Ferdinandus iam proficisci dicebatur. Hic annus Christi fuit M D LIV. et tempus Autumni. Ante quod difficultates non modicae oblatae fuere sociis in dimittendis copiis, quarum opera in bello Marchionico fuerant vsi: Nam et multa superbe hae loqui, et facere insolenter et iam etiam ad vim et iniurias concurrere. Atque putabatur Dux Henricus commodi priuari procuratione non parum tunc oneris et detrimenti his imposuisse atque - - - Sed tandem solutis maxima ex parte stipendiis, et dimisso exercitu impendiis et maximis incommodis sociorum, in Germania latrocinia passim exerceri, inque praestandis itineribus tutis minus esse diligentes plerique Principes. Et Marchionem Albertum Rhenum denuo transiisse pro certo ferebatur, si quid conflare noui
<pb id='s556' n='558'/>
exercitus, aut saltem si conciliare peruincireque aliquos ex ductoribus sibi suisque rebus posset: in quo ipso non etiam nihil perfectum esse credebatur. In reliquis autem debitis dissoluendis vehementer laboratum fuit a sociis et intolerabila onera tributorum imposita subditis, omnibus adhuc etiam rebus incertis, cum in Germania Marchio Albertus fuisse crederetur, et in Gallia paulo post conspectus esse perhiberetur. Conuentus autem non procedebat, ad quem Francofurtenses deliberationes de pace publica reiectae essent. Et in Franconia passimf saeuire pestilentia, et penuria esse victus, et omnia plena difficultatis maximae: cum iam Annus.</p>
</div3>
<div3 id='FrRS.01.23.05' n='5' type='section'>
<head>MDLV.</head>
<p><note><hi rend='italic'>Anglica. Sleidanus</hi> libr. 25. pag. 828.</note> INciperetur et inter Caesarem ac Regem Galliae tractari de pace dubium non esset, In Anglia autem filius Caroli Philippus rerum iam potiri, at accersito Cardinale Polo, regnum cum Romano Pontifice reconciliatum, et rursum iuri ditionique illius subiectum fuit et caetera studiose ad restituendum vbique pristinum statum acta.</p>
<p><note><hi rend='italic'>Sleidanus</hi> pag. 831. <hi rend='italic'>Naumburg.</hi></note> Augustae quaedam capita de quibus tractaretur, fuerunt proposita. Principes eo pauci accessere. Etiam Naopurgi in Thuringia conuentum fuit de foederibus hereditariis familiae Saxonicae, Marchicae et Hassicae. Sed eodem venerunt et alii Principes. Ferebantur autem cum alia falso quidem omnia tum quiddam strui aduersus Ducem Brunsuicensem Henricum. Ea est enim audacia hominum, vt quidquid suspicantur, vel metuentes vel sperantes, id loqui etiam non dubitent. <note><hi rend='italic'>Antuerpen.</hi></note> Etiam Antuerpiae fuit tumultuatum, et introductae a Lazaro copiae sedarunt turbas, deque aliquibus supplicium sumtum, et magnae pecuniae exactae fuere. Ex conuentu Naopurgum litterae missae sunt accuratae ad Caesarem et Regem, cum significatione quod ad dissipationem maiorem prohibendam in scriptum Confessionis Augustanae consensum esset. Omnibus autem in rebus opera subiectissime offerebatur Caesari et Regi.</p>
<p><note><hi rend='italic'>Sleidanus</hi> pag. 838.</note> Interea Rex Gallorum omnia moliri, quibus Caesari noceretur, et in regione Pedomontii occupare quaedam loca quae a Caesarianis praesidiis tenerentur: et capto Como Mediolanensibus metum incutere. Et tum vrbem munitam esse constat, quod ante factum non esset. De pace aut induciis nihil potuit perfici inter Caesarem et Gallum.</p>
<p><note><hi rend='italic'>Sleidan.</hi> p. 840. <hi rend='italic'>Thuanus</hi> libr. 15. p. 458.</note> Cum Augustanus Conuentus lentus haberetur, et consultaretur tum de pace in Germania constituenda, nuntiata fuit Iulii III. mors et post hanc Sebastiani Moguntini Episcopi. Venerat autem Augustam legatus Cardinalis Moronus, qui statim nuntio de morte Iulii accepto, Romam properauit reuerti. Eodem excurrit et Cardinalis Augustanus, testatus solenniter se nullam tractationera de Religione contrariam iis, quae iuratus esset Papae et Caesari, approbare approbaturumue <note><hi rend='italic'>Chasteau Thierry.</hi></note> esse. Marchio autem Albertus, qui ad Castellum Diterichi visus esset, Parisios ferebatur perrexisse, et cum Rege collocutus, inprimis iussus esse nullum ordinem Imperii oppugnare, sed vni Caesari hostem se fore perpetuo promittere. Atque in Italiam cum copiis eum missum iri plerique suspicabantur, quod minus confideret Rex Alberto, si in Germania exercitum ductare pateretur. Repudiaret autem insolenter et superbe omnes conditiones pacis Marchio omnibus temporibus: vt appareret eum in pace et quiete viuere non posse: cuius maxima vel vnica potius esset voluptas, tam se quam alios affligere belligerando. Cumque Ducem <note><hi rend='italic'>Alberti animus et mores.</hi></note> se esse et haberi cuperet, neque exercitus vnde aleretur pecunia suppeteret, semper quaerenda erat belli alicuius occasio; quam animo auidissimo arripere solebat, simul etiam indulgens odiis erga aliquos, aut gratificans beneuolentiae cupiditati. Erat autem Albertus is qui spem spe inuolueret, et successu quidem efferretur,
<pb id='s557' n='559'/>
detrimenta autem sarcire nouis semper conatibus studeret. Itaque et vincendo pergebat, et victus non sciebat quiescere, sed vnus hic erat ardor animi, nocere aliis et turbare, nil curans si ipse quoque damnum faceret et exagitaretur. Nemo enim hoc vnquam vel minus interrito animo bella gessisse (ideoque et militibus carus erat) vel minus consulto quidquam egisse facile reperietur. Erant autem eo tempore in Anglia res non turbulentae illae quidem, sed nondum prorsus certae: quod quia Regina grauida esse diceretur, Casaris filio non placeret imponi coronam Regni, donec coniux peperisset.</p>
<p>His temporibus fama sparsa Ducem Henricum se pro electore Saxonico gerere, <note><hi rend='italic'>Torgau.</hi></note> et titulos illos vsurpare, venit ipse ad Augustum Dorgauiam, et illi hoc nomine satisfecit excusatione sua: cum quidem non esset ignotum Augusto, quod Dux Henricus religionis nouae crimen intenderet Augusto, et huius quasi caput eum appellando inuidiam conflare conaretur. Sed familiariter. Dorgauiae collocutos inter se hos esse constabat, et hilariter ibi peractum ab Henrico diem vnum.</p>
<p>In Saxonia apparatus fuere rursum maximi, cum Caesariani Duces equitem et peditem contraherent: Atque fama diuulgabatur, contra Regem Gallorum illo exercitu Caesarem esse vsurum. De cuius tamen valetudine ita loquebantur, vt neque corpore illum neque animo satis firmum esse plerique affirmarent. Augustae autem et mors Papae, et Moguntini decessio, inchoata negotia repressit, cum quidem in dissensione Ordinum illa satis impedita et difficilia viderentur: praesertim Rege Ferdinando tum id agente, vt ea de quibus aliquando cum Mauritio Electore ad Danubium tractatum esset atque conuenisset, rescinderentur, tum referente de aliis nonnullis suspiciose, praesertim iis quae ad cultum religionis pertinerent. <note><hi rend='italic'>Bohemica.</hi></note> De quibus quasi praeiudicia facta in regno Bohemico, eiectione de multis locis sacerdotum coniugum, non parum terrebant aliorum principum animos: et videbatur sane prudentibus illa res alieno tempore suscepta atque gesta: Et Maximilianum Ferdinandi F. significasse ferebatur, sibi illa non probari. Itaque ea vndique confusio atque implicatio consultationum et deliberationum se ostendebat, vt non appareret non modo prosperi euentus spes, sed ne ratio quidem exitus vlla, vtque metuerent prudentiores, ne erumperent illa dissidia et eae alienationes, quibus Imperii Germanici et status Reipublicae quasi nauis adhuc procellarum et fluctuum saeuissimos impetus sustinens, tandem disiecta et fracta interiret. De cuius calamitatis tempore vetera memorabantur vaticinia, cum quasi <note><hi rend='italic'>Turca formidabilis.</hi></note> corpus Imperii destitutum veluti capite, diffluere atque vacillare cerneretur. Eaque cum minarentur externorum vim et dominationem, qui animum negotiis intenderent, ii magnopere perturbabantur formidine irruptionum Turcicarum, quorum maxima potentia tam vicina et irritari et allici videretur: tantum abesse intelligebatur, vt ad resistendum grassationi illi consilia inirentur.</p>
<p><note><hi rend='italic'>Augustanae actiones. Sleidanus</hi> pag. 848.</note> Sed actiones Augustanas magis collusiones esse contra communem vtilitatem, et de priuata potentia, vel etiam elusiones consiliorum et rationum de pace et tranquillitate publica, quam fideles atque sinceras tractationes de salute et in columitate patriae tuenda, et instauranda dignitate atque existimatione antiqua, declararunt, ea ipsa quae relata, proposita gestaque fuerunt; omnia respectu eius quod quisque sibi promitteret commodi, moderante aut commouente odio erga alios aut cupiditate vindictae incitante, aut impellente dolore, aut agitante inuidia atque malitia. Quo autem scilicet impedimentum inferretur progressioni ad aliquem in consensu euentum prosperum, Georgius Fridericus Marchionis Georgii <note><hi rend='italic'>V. Id. April.</hi></note> optimi principis F. confoederatos Francicos acerba oratione coram Rege primum, deinde palam coram Ordinibus Imperii accusauit, quasi ab illis vim et iniuriam perpessus. esset.</p>
<pb id='s558' n='560'/>
<p>Hoc anno et Coloniae Agrippinae, propter libertatem concionum quarundam, res turbulentae et commota ciuitas fuit. Sed et repentinus et temerarius tumultus magis muliebri sexu quam virili concitato, et sedata omnia statim fuere.</p>
<p>Marchio Albertus cum audiisset aliquos Augustae conuenisse, illuc statim literas misit satis minaciter scriptas, quibus expostulauit cum Ordinibus Imperii den eglecta responsione ad litteras suas missas Francofurtum. Cum autem aliae tractationes non procederent, illa negotia de bello Marchionico in manus sumta et tentata compositio fuit. Cum quidem foedus ad accusationem Marchionicam grauiter et copiose respondisset, et falso in se pleraque conferri demonstrasset, denique cognitionem et decisionem vniuersam permisisset or dinibus Imperii, venetunt tum quidam fide publica Augustam, quorum opera praecipua in bello Marchio Albertus vsus fuerat: Atque id agebatur, vt ira Marchionis Alberti pecunia placaretur. Quod prudentes (quamuis omnes fere Alberto propter indolem virtutis bene cuperent, et illam aliis rebus elucere optarent) exempli tamen causa quorsum euasurum esset verebantur, si mercedes seditionibus et vastationi patriae tribuerentur, quibus in posterum periculum esset, ne cuiusuis audacia et improbitas euocaretur, et haec via demonstraretur sceleri atque furori turbulentorum et inquietorum, quorum indies numerus augeretur. Sed praeponebatur omnibus honestis consiliis et veris cupiditas pacis et tranquillitatis in praesentia, tametsi prudentiores firmi nihil aut certi sibi pollicerentur. Erant autem res difficiles vbique. Nam et Caesar cum Gallo durissimo bello conflictabatur, et quia illud trahebatur, detrimenta accipiebantur vtrinque maiora, terra simul atque mari. Magis tamen <note>Fortuna Caesaris.</note> comperiebatur victoria quasi fauere Caesari, et fama Gallicae coniunctionis cum Turcis erat inuidiosa. Receptis autem Senis magnopere existimatio Gallici nominis in Italia fuit diminuta. Non tamen parum odii exactionum asperitate et inclementia aliis in partibus, gubernationi Caesarianae contrahebatur. Et in Britannia status is non erat, cui posset aliquis confidere: praesertim falso rumoribus sparsis de Reginae partu, quam ne grauidam quidem fuisse vnquam perhiberetur. De Caesare autem ea ferebantur, vt neque nulla, neque praeclara spes de actionibus illius in posterum conciperetur. Sed ita res erat, vt sapientes neque felices successus de longiore vita Caesaris promittere Reipublicae auderent, et ad cogitationem mortis illius vehementissime animo perturbarentur: quod omnes calamitates quasi impetu facto deinceps erupturas esse metuerent, vel potius praeuiderent. In Germania autem tanta erat animorum alienatio, tanta occultatio callidorum consiliorum, et ea cupiditatum indulgentia, et neglectus rerum communium, studium priuatarum, ut nemo in illa quae et agi et moueri cerneret intuens, non imminentis exitii ruinam horribilem pertimescere cogeretur.</p>
<p><note><hi rend='italic'>Sleidanus</hi> pag. 840. <hi rend='italic'>Thuanus</hi> lib. 15. p. 462.</note> In mortui autem Iulii locum surrogatus fuit Marcellus secundus, qui pontificatu functus dies XXI. decessit et ipse, cum medicamento vsus fuisset, de quo plurimorum spes bona fuerat, qui et doctum virum et amantem veritatis esse arbitrabantur. Huic successit Theatinus Cardinalis familia Caraffa patria Neapolitanus, <note><hi rend='italic'>Paulus IV. Pp. Jesuitae.</hi></note> appellatus Paulus IV. aetate senex, magis superstitionum quam religionis studiosus: a quo familiam inprimis magni fieri ferebatur quorundam qui Iesuitae vocari vellent, quasi Christianum nomen parum esset insigne. Atque haec secta eos habuit, qui in Germania turbas graues commouerunt, et patefactos errores defendendo aut pingendo impediuerunt correctionem, et vastarunt multis in locis Ecclesias. Hic Augustam misit Episcopum Veronensem, primum ad regem Ferdinandum, et vt cognosceret quid ibi gereretur. Qui postea tendens ad Regem Polonia, literas ex itinere ad certos principes misit, quibus vehementer questus de consiliii et actionibus conuentus Augustani, quod ea ad cuertendam pontificiam
<pb id='s559' n='561'/>
potentiam atque dignitatem suscepta essent. Sed Augustae nihil (vt diximus) constituebatur, et iam dimitti qui conuenerant, et indici alter dies nouo conuentui, qui haberetur proximo anno Ratisbonae. Incurrebat autem in dicta facetorum <note><hi rend='italic'>Cal. Martii.</hi></note> Calendarum dies, vt iocantes <hi rend='italic'>ad Calendas Graecas conuentum habitum iri</hi> dicerent: quod saepenumero dies conuentuum Calendae praesinitae essent, et nihil fere vnquam deliberatum, quo miseriae et laborantibus rebus patriae subueniretur.</p>
<p><note><hi rend='italic'>Sleidanus</hi> pag. 842.</note> Hoc anno nupsit Iohanni Friderico Iohannis Friderici F. Saxonum Duci vidua Mauriciana, Philippi Lantgrafii F. quae illo in matrimonio non diu superstes vixit. Et multa portenta atque prodigia nuntiata fuerunt: atque erupisse in lacu <note><hi rend='italic'>Prodigia.</hi></note> ad Vinariam cruentas aquas constabat. Etiam stillae cruentae in foliis arborum, et super recente materia visae, et pluisse sanguinem in Bauaria nuntiabatur: et partus monstrosi hominum et pecudum editi. Inter quos cognitum in Duringia ignem ardentem cum sonitu expulisse foetum muliebrem ex vtero matris, foetu ita adusto vt exanimum obstetrix acciperet, et ipsa quoque flamma erumpente laederetur. Qua re testata plerique omnes singularem in modum fuerunt perturbati, cum nihil simile audisse aut legisse recordarentur, atque ideo euentus mirificos et prius incognitos consecuturos esse ominarentur.</p>
<p>Marchionem Albertum in Gallia ad Regem venisse, non ignorabatur: etiam quid ab hoc illi penderetur, narrari. Nonnulli quoque ab eo profecti ita se dimissos esse aiebant, vt quos diutius alere ob tenuitatem stipendii non posset. Sed nihilominus paulo post tamen dictum, in Germania eum versari, et manifeste apud cognatos Marchicos diuerti. In Saxonia autem tum non tam bellum apparabatur, quam comparabantur copiae, et concursabant ductores et loca vbi milites conuenirent, designabantur. Denique quasi in corpore parum sano, turgida res erat. Hominum autem sermones erant liberrimi, vel petulantes potius et efsrenati: cum quibus et vita atque mores consentiebant, disciplina vniuersa labefactata atque dissoluta. Odium vero ingens premebat foedus Francicum, et in his maxime ciuitatem Norimbergensem: vt audiuerim saepe mirantes quosdam, quae <note><hi rend='italic'>Noribergae Fortuna.</hi></note> caussa esse videretur, vt cum in aliis nefaria scelera quae essent ita atrocia et manifesta, vt neque inficiando negari, neque excusando defendi possent, vel inuenirent tamen approbatores, vel carerent certe iis qui odissent et execrarentur; sola illa ciuitas neque in veris et minime dubiis vllorum fauore subleuaretur, neque in ambiguis et obscuris beneuolentiam, neque omnino in maximis, calamitatibus et indignissima fortuna misericordiam et humanitatem, debitam communi conditioni <note><hi rend='italic'>Inuidiae malum.</hi></note> non modo gentis et nationis, sed naturae et generis experiretur. Atque animaduertebatur, quam esset nocens et mala atque plane caeca res, Inuidiam et Odium. Non studio affligendi illam ciuitatem compertum est neque suae famae aliquos pepercisse, neque facultates respexisse, et suam salutem, dignitatem, fortunas non dubitasse proiicere, opinione concepta, posse aliquo se detrimento ciuitatem illam afficere, et laedere incolentes. Haec alii cernentes vt non augerent adiuuando, tamen dissimulando et conniuendo alienam insolentiam confirmabant ac fouebant. Etsi autem videbant quidam, ad quae incommoda via aperiretur, tam audacia quam incuria ista, et quid in re esset miseriae atque mali; tamen indigne hoc maxime ferebant, non admoneri singulos de iis, quae aliis gentibus atque nationibus accidisse scimus, quid ab huiusmodi consiliis et actionibus sibi quisque sperare aut <note><hi rend='italic'>Fatum.</hi></note> metuere deberet. Sed nimirum vera est sententia veterum; <hi rend='italic'>Fatales euentus euitare, non esse in hominis potestate</hi> Quos autem nos qui Christiani perhiberi cupimus, fatales euentus esse sentiamus, de eo nunc disserendum non est. Non enim ita loquuntur de his, vt quidam veteres docti illi quidem, sed expertes cognitionis veritatis coelestis, cuius interpres est filius Dei. Sed ea, quorum caussae studio et opere humano collectae fuerunt, cum Deus euenire vult atque iubet, explicari
<pb id='s560' n='562'/>
oportere scimus, et in eo sibi plerunque aliqui qui corripiuntnr, autores malorum esse cernuntur; cum nihilominus ira Dei et vindicta Iustitiae deprecando et resipiscendo vel auerti vel certe leniri posset. Sed ista (vt aiebam) in praesentia disputando <note><hi rend='italic'>Disciplinae labes.</hi></note> exquiri alienum. Ea quidem erat corruptio vel exterminatio disciplinae militaris et antiquae seueritatis, vt quacunque copiae ducerentur, ea latronum saeuitia grassaretur: neque intererat quidquam, pacatae essent regiones an turbulentae, et eodem loco habebantur hostes, et qui defendi deberent, quem morem adducti externi milites in Germaniam introduxerant. Sed haec ipsa licentia totam vitam corrupit, vt iam omnibus in rebus et partibus homo nil putaretur, qui aliquid clementiae et humanitatis vsurparet: vtque is ignauus, futilis, nihili perhiberetur, qui non et verbis ferox, obscenus, maledicus, et factis audax, iniustus, crudelis esset. Omnibus etiam partibus educatio puerilis inter haec deprauabatur, vt et ornatu et victu et reliquo vitae cultu tenera aetas ad leuitatem et turpitudinem, ad scelera atque impietatem praepararetur.</p>
<p>Hoc anno et Albertus Mansfeldius cum Henrico Brunosuicensi in gratiam rediit: cumque ad illum accessisset, perhumaniter acceptus fuit. De quo plerique coniecturam faciebant, spem instaurandi belli fuisse ereptam inquietis, foedus autem Francicum promisit, se traditurum esse omnia loca erepta Marchioni Alberto, in potestatem et manum Caesaris, deque sua possessione abiturum Calend. Decembris: ac deliberatum fuit de Praefecto, cui illa gubernanda committerentur. Marchioni autem ipsi copia facta est fide publica apparendi coram conuentu Imperii ad diem huius, ita quidem et proscriptio nihilominus duraret, nisi transactum fuisset. Atque tum Foedus equites quosdam externos bene onustos stipendiis et rapinis dimisit: et nonnulli securis animis iam esse, et ad superbiam atque fastidia pristina reuerti: neque fere illi quaerere aut consulere, quo pacto vel ad Deum bonam spem habere, vel hominum studia sibi conciliare possent. Hoc modo agebatur, vt repertis nouis nominibus pecuniae conflaretur aliquid; quod onus cum in mediocres deuolueretur (vt fit) et afflictae ciuitates, grauissimae et variae querelae <note><hi rend='italic'>Exactiones.</hi></note> commotae fuerunt. Semper autem accidit, vt tributa quae singulariter exiguntur, neque summis et opulentissimis neque infimis et inopibus magnopere molesta sint. Illi enim a se detrimenta amoliuntur, aut haec non sentiunt: hi quid conferant, aut quid ipsis adimatur, non habent. Ita quemadmodum in Homerico praelio, qui inter hos medii sunt, omnem acerbitatem et miseriam compilationum perpetiuntur atque sustinent.</p>
<p>Augustae quemadmodum diximus, ita fuit conclusus conuentus, vt indiceretur dies alterius. Rex Ferdinandus festinauit tum discedere, cum ad Pontem Oeni ditioni suae illis in locis subiectos conuocasset: atque putabatur inde in Austriam perrecturus esse. Discessum autem ita fuit Augusta, vt de quibusdam inter Ordines conueniret, de quibusdam minus, partes quidem vt his aliquot annis, erant praecipuae duae; vna quae antiquam (vt vocabant) religionem se tueri dictitarent <note><hi rend='italic'>Catholici.</hi></note> et vellent appellari Catholici: Altera aduersatrix quaedam errorum superstitionisque, et emendatrix. Haec ante bellum, quo Caesar Carolus Germaniam domuit, aliud nomen habuerat ab eo quod decretis conuentuum se non assentiri publice <note><hi rend='italic'>Protestantes confessionistae.</hi></note> et solenniter testarentur. Tunc <hi rend='italic'>Augustanae confessionis approbatores</hi> nominabantur. Ita igitur tum conuenit, vt vtraque pars tuta esset, <hi rend='italic'>Ne qui alteris posthac quidquam eriperent: vtque in eo statu quo iam essent, omnia conseruarentur. Si qui confessionem Augustanam amplecti vellent, ne id famae ipsorum maculam inureret:</hi> <note><hi rend='italic'>Pax religionis.</hi></note> <hi rend='italic'>ecclesiastica tamen dignitate et opulentia, si qua forte praediti forent, hoc facto vt priuarentur.</hi> De hoc alii aliter et loqui, et sentire, et sperare quoque. Nam erant qui sibi hinc quietem pollicerentur, alii haec nouorum dissidiorum causas complecti verebantur. Mirum autem nonnullis videbatur, nunc quodammodo permitti neque improbari eius vitae et persuasionis professionem, propter quam
<pb id='s561' n='563'/>
et maximae turbae excitatae, et grauissimae simultates susceptae, et atrocia facinora perpetrata essent: cum nunc quoque multis in locis illa damnaretur et in ea perseuerantes horribilibus suppliciis afficerentur. Neque aliter arbitrabantur, quam maiores motus breui consecuturos esse, et imminere Reipublicae repentinam mutationem.</p>
<p>Inter Caesarem et Gallum non quidem bellum esse desierat, sed minus acriter gerebatur; cum quidem de pace tractationes non intermitti dicerentur. Albanus <note><hi rend='italic'>Italica. Thuanus</hi> lib. 15. fin.</note> copiis in Italia praefectus, ad Taurinos Gallis appetentibus Insubriam obstabat. Florentinus autem copias habebat in Hetruria: Ac Paulus Pontifex propter quaedam pericula et ipse exercitum conscripserat. Itaque Italia bellis tum et apparatu bellorum, iisque quae comitari consueuerunt, fame et pestilentia miserabiliter vastari. Cum ne Turcica quidem classis cessaret tentare littora Apuliae, et in Corsica duae adhuc vrbes maritimae tantam vim et impressionem illorum tolerarant. A portu Herculis recesserant, detrimento accepto virtute militum Germanorum, quos in itinere paucos pluribus resistendo in naues Turcicas copias repulisse constabat. Atque affirmabatur foedus ictum esse inter Turcam et Gallum, cuius et hoc caput memorabatur; <hi rend='italic'>Munitiones occupatae vt in potestate Galli essent: praeda tam hominum quam aliarum rerum Turcis cederet.</hi> Aliqui narrabant, Paulum etiam Pontificem esse conscium atque participem huius conuentionis. Nam et familia huius exul, et ipse esse patria pulsus ferebatur, vt odisse Caesarem eum nemo dubitaret. Se autem Gallo fauere tum declarauit, afflictis quibusdam qui Caesariani essent, et inter eos Cardinalibus quoque. Fratris autem filium educatum in castris, et qui vitam mititarem ad eum vsque diem duceret, Cardinalem creauit, et sibi legatum Bononiae praefecit.</p>
<p>Venit sub Autumni tempus ad Carolum in Belgas Philippus Princeps Hispaniarum, <note><hi rend='italic'>Sleidanus</hi> pag. 842. <hi rend='italic'>Burnetus</hi> Hist. Reform. Tom. 2. p. 206.</note> relicta Anglia, et hac coniuge, quam partus spes frustrata esset. Spargebaturque fama, tympanitide illam laborare, quem morbum de medicationibus contraxisse multi suspicabantur. Sermones etiam diuulgabantur, vel Carolum vel nepotem in Hispanias reuersurum esse. Magnam autem vim auri ex Indicis insulis aduectam: cum tamen nihilominus Belgae compilarentur exactionibus variis et multiplicibus. Quae omnia cumulari credebant prudentiores ad celerem rerum conuersionem, et aliquam subitam munitionem praesentis status.</p>
<p><note><hi rend='italic'>Anglica. Sleidanus</hi> pag. 842. <hi rend='italic'>Chytraeus</hi> lib. 13. pag. 481. <hi rend='italic'>Burneti historia reform.</hi> Tom. 2. Part. 2. pag. 218.</note> In Anglia perrexerunt suppliciis afficere desertores Papisticae religionis. Et combusti fuerunt duo viri aetate et dignitate venerandi: Vnus Latemerus, doctrinae, et eruditionis literarum quoque nomine celebris, alter Londinensis Episcopus. Cum hi in confessione et defensione sententiae suae et dogmatum perseuerarent, adductum fuisse accepimus Thomam Crammerum archiepiscopum Cantuariensem, quem spectaculi horrore sperarent territum, de religione persuasionem suam esse mutaturum. Sed illum supplice gestu orauisse narrant, vt sibi mors cum illis sanctissimis viris communis decerneretur. Itaque qui arbitrati fuerant metum incuti posse Cramero, cum viderent animum redditum esse firmiorem, hunc in carcerem reducendum, illos vt instituerant cremandos curauerunt.</p>
<p><note><hi rend='italic'>Sleidanus</hi> 847.</note> In Belgico Carolus Caesar cum statuisset reuerti in Hispaniam, VIII. Calend. Nouemb. Brussellae accersitis ordinibus regionum illarum, ipse in solio residens, et astante ad dextram filio Philippo, et ad sinistram sorore Maria, longam habuit orationem, qua cum alia commemorauit, tum recensuit de scripto seriem bellorum quae suscepisset, gessisset, consiliaque et occasiones illorum exposuit. Atque ita ostendit sibi in animo esse in Hispaniam reuerti: <hi rend='italic'>Et nunc carissimo filio huic,</hi> inquit, <hi rend='italic'>meo, omnem horum locorum ditionem atque possessionem trado, et committo gubernationem.</hi> simulque eum complexus hortatus est, vt sibi in illa parte strenue succederet, et religionem Catholicam tueretur. Filius ante patrem in genua mox
<pb id='s562' n='564'/>
procubuit, et egit gratias, et diligentiam operae studiique a se omnem est pollicitus. Tum de more ordines suo quique loco sacramentum dixerunt. Stetit tum post Philippum Episcopus Atrebatensis, cuius summam administrationem in Belgico affirmabant futuram esse, vices quidem gerente Philippi fratre patruele Ferdinandi Regis F. Naues ad traiiciendum tum instrui, et parari discessio. Erant qui in Anglia hibernaturum esse Carolum arbitrarentur. Atque in Hispania esse in solitudine aedes caenobii familiae cuiusdam Iohanniticae extructas ferebatur, quo Caesar commigraturus esset, et reliquum vitae tempus quietum in cultu diuino transacturus. Mariam quidem sororem adduci ab illo, erant qui mirarentur. Voluisse autem Caesarem illi nauem instrui peculiarem, quod diceret sibi ingratos futuros esse eiulatus foemineos si forte inter nauigandum tempestas coorta esset. Sed res dilata fuit.</p>
<p><hi rend='italic'>(Hanc migrationem in scheda adiecta aliis verbis Auctor in hunc modum descripsit:)</hi></p>
<p>Ita igitur ille annus abire incipiebat, cum Caesar aduocatis praecipuis in Belgico et conuentu habito, ad dextram assistente filio Philippo ad sinistram sorore Maria, longa oratione verbis Gallicis commemorauit curam laboresque in Republica suos et bella gesta enumerans, tandem se moli tantorum negotiorum sustinendae imparem confessus, se dixit gubernationis ius tradere vniuersum filio, quem ingenio sciret esse bono, idque si forte per aetatem nondum potuisset perspici, se sperare postmodo fore manifestum omnibus. Inprimis illum commendauit a fideli custodia veteris et catholicae religionis. Caetera Vigilius prosecutus fuit. Caesar filium in conspectu omnium amanter complexus fuit, filius ad pedes patris se abiecit. Post haec prae se tulit Caesar, se mare esse transiturum. Et missi fuere legati ad Principes Germaniae a Philippo, conciliandarum voluntatum gratia. Cumque propter anni tempus nauigari non posset, et Caesaris transmissio necessario perhiberetur differri, fama fuit sparsa ad conuentum Ratisbonae indictum Caesarem ipsum venturum, et inde in Italiam transiturum esse. Erat autem ad res turbandas et animos hominum alienandos aptissimum, quod si quid in aula Caesaris diceretur, id plerique in contrarium interpretarentur, aut certe aliud cogitari agique suspicarentur. Itaque diffidentia et calliditate et occultis cum consiliis tum machinationibus omnia plena erant.</p>
<p><hi rend='italic'>Hactenus scheda.)</hi></p>
<p><note><hi rend='italic'>Senarum clades. Thuanus</hi> lib. 15. fin.</note> In Italia Senae receptae a Caesarianis ita afflictae fuere, vt de maxima ciuium copia vix D. relicti esse putarentur: caetera foeda dictu et relatu indigna, non putaui exponenda. Atque ita antiqua vrbs, in Imperatores Rom. semper officiosissimae fidei, cupiditate dominationis in Italiae discordia, vastata fuit.</p>
<p>Exitu huius anni saeuae tempestates fuerunt, et multa templa de coelo tacta. Ignis etiam de coelo labi visus: et species igneae conspectae quasi vagantes in agris. Adhaec alii alia portenta comminiscendo attribuebant, quemadmodum fit, vt figmenta etiam ipsa opinionem portenti haberent.</p>
</div3>
<div3 id='FrRS.01.23.06' n='6' type='section'>
<head>MDLVI.</head>
<p><note><hi rend='italic'>Sleidanus</hi> libr. 26. pag. 864. <hi rend='italic'>Thuanus</hi> lib. 17. pag. 514.</note> ANnitente Pontifice Romano vel pacem vel inducias fecerunt Caesar et Rex Galliae. Etsi enim Insubribus Galli infesti erant, tamen in Belgico Caesariani illos satis acriter exercebant. Haec fama varie commouit Germaniam. Itaque rursum in hac vbique fere trepidari et apparari necessaria ad bellum; praesertim cum rumores etiam existerent, Nassouium in eam ditionem restitutum iri quae a Landgrauio occupata ad Nassouium pertineret. Ferdinandus autem Rex ab Austriacis et Tyrolensibus pecuniam ad bellum Turcicum postulabat. De quo Vngari praeclare atque prolixe fuerant polliciti, definito equite, pedite, stipendiis ad illud bellum. Sed Austriaci petebant, vt verae religionis liberior vsus sibi concederetur,
<pb id='s563' n='563'/>
et abrogarentur quidam ritus non consentanei cum doctrina veritatis: putabaturque de ea re missurus aliquos ad Romanum Pontificem Rex Ferdinandus, id quod et Poloniae Regem fecisse ferebatur. Interea indictus in Boemia conuentus differebatur, et haec mora Ratisponensibus actionibus obstabat, quibus tempus tum protrahebatur.</p>
<p>Hoc anno deduxit Marchiacam Henricus Plauensis, et Gerae magno apparatu hospites accepti, sed nuptiae hae parum felices propter vtriusque morbum fuere.</p>
<p>Hoc anno mense Februario adducta fuit ad D. Henricum Brunosuicensem sponsa Polonica, Regis soror, aetas tum Ducis fuit annorum LXVI.</p>
<p><note><hi rend='italic'>Cometet.</hi></note> Fulsit mense Martio Cometes flamma tenui quasi capillo eminente, Graeci <hi rend='italic'>Pogonias</hi> hoc genus nominant, transiit a spica ad Cephaeum per anguem, ibique propter nubium obscuritatem et deinde splendorem Lunae, quod eo tempore orbis compleretur, desiit apparere: animaduertebatur autem tendere ad Solem. In Pomerania eodem tempore noctu Piscatores vidisse se narrarunt in aere igneos exercitus, quasi instructa acie praelium committentes.</p>
<p><note><hi rend='italic'>Sleidanus</hi> libr. 25. pag. 819.</note> Antuerpiae cum vario ludorum apparatu, et maximae eiaculationis ignium noctu ingredientem Philippum ciuitas exciperet, Genuenses Mercatores, qui in illo genere singulare et eximium quoddam edituros se sperassent, cippos aereos proposuerunt de quibus flamma mirabiliter erumperet, iisque disiectis vi ignium inclusorum illam pompam reddidere luctuosam. Austriacus Dynasta vnus decusso crure postea mortuus fuit.</p>
<p><note><hi rend='italic'>Sleidanus</hi> pag. 864. <hi rend='italic'>Thuanus</hi> lib. 17. pag. 537.</note> Mortui sunt hoc anno de Septemuiris, quorum ius est comitiorum creando Caesari, duo; Palatinus Fridericus, et Isenbergius Episcopus Treuirensis. Palatino successit fratris filius Otho Henricus, Isebergio Layus Iohannes quae familia est Treuirensis plagae antiqua et nobilis. Cum autem Marchioni Alberto potestas facta esset veniendi ad conuentum Ratisbonensem, affuit ille in Germania mense Martio. Copergi cum alii Principes ad ipsum accesserunt, cum patrui filius Georgius Fridericus, et hilariter atque iucunde vna versati fuere. Marchio ad vitricum inde Ottonem Henricum putabatur discessisse.</p>
<p><note><hi rend='italic'>Sleidanus</hi> pag. 864. <hi rend='italic'>Thuanus</hi> lib. 17. p. 540.</note> Pogonias rursum conspectus fuit mane ante solis ortum, et in Andromedae catenis diu haesit. Coeptum est agi de compositione inter M. Albertum et Francicum foedus. Postulata Alberti cum alia, tum pecuniae fuit octogies centies millium aureorum, foedus sexagies postulauerat. Nemo putabat transactum iri, plurimorum autem studia in Albertum erant propensa.</p>
<p><note><hi rend='italic'>Sleidanus</hi> pag. 871. <hi rend='italic'>Thuanus</hi> lib. 17. p. 537</note> Conuentus Ratisbonensis ad Cal. Iunii denuo indictus, et petitum vt Theologi a Principibus adducerentur.</p>
<p>Marchionis Alberti ferebatur magna esse confidentia, neque vllius periculi formido. Cum Caesar adhuc in Belgico moraretur, accersiuit Maximilianum Ferdinandi <note><hi rend='italic'>Anglica. Sleidanus</hi> pag. 816. <hi rend='italic'>Thuanus</hi> lib. 17. p. 513.</note> Regis F. cum filia sua, quasi salutaturus eos ante discessum. In Anglia narrabantur res esse turbulentae. Cantuariensis autem Episcopus Crammerus vir optimus et veritatis constantissimus, in confessione religiosa perseuerans, vltimo supplicio affectus, et viuus combustus fuit. Crammerum narrarunt primum cupiditate vitae et commoditate sermonis quorundam impulsum, vt quibusdam capitibus de religione propositis, quae contraria viderentur puriori doctrinae et sententiae ipsius, subscriberet nomen suum. Sed cum nihilominus ad supplicium raperetur, illustri confessione denuo vsum execrantem etiam manum dextram administram nefariae subscriptionis. Sed et de aliis crudeliter supplicia sumta tam in Anglia, quam Gallia et Belgico, si qui deprehenderentur improbatores veterum <note><hi rend='italic'>Sleidanus</hi> p. 871</note> errorum. Interea in Pannonia Transyluani in potestatem Stephani Iohannis filii venerunt, occupantibus quibusdam adductis Walachis. Deditio facta fuit, cuius postea plurimos poenituit. Cibinium tum conflagrauit. Beglerbeius etiam Graeciae, cuius virtus et prudentia praedicabatur, adducere exercitum in Pannoniam
<pb id='s564' n='564'/>
procubuit, et egit gratias, et diligentiam operae studiique a se omnem est pollicitus. Tum de more ordines suo quique loco sacramentum dixerunt. Stetit tum post Philippum Episcopus Atrebatensis, cuius summam administrationem in Belgico affirmabant futuram esse, vices quidem gerente Philippi fratre patruele Ferdinandi Regis F. Naues ad traiiciendum tum instrui, et parari discessio. Erant qui in Anglia hibernaturum esse Carolum arbitrarentur. Atque in Hispania esse in solitudine aedes caenobii familiae cuiusdam Iohanniticae extructas ferebatur, quo Caesar commigraturus esset, et reliquum vitae tempus quietum in cultu diuino transacturus. Mariam quidem sororem adduci ab illo, erant qui mirarentur. Voluisse autem Caesarem illi nauem instrui peculiarem, quod diceret sibi ingratos futuros esse eiulatus foemineos si forte inter nauigandum tempestas coorta esset. Sed res dilata fuit.</p>
<p><hi rend='italic'>(Hanc migrationem in scheda adiecta aliis verbis Auctor in hunc modum descripsit:)</hi></p>
<p>Ita igitur ille annus abire incipiebat, cum Caesar aduocatis praecipuis in Belgico et conuentu habito, ad dextram assistente filio Philippo ad sinistram sorore Maria, longa oratione verbis Gallicis commemorauit curam laboresque in Republica suos et bella gesta enumerans, tandem se moli tantorum negotiorum sustinendae imparem confessus, se dixit gubernationis ius tradere vniuersum filio, quem ingenio sciret esse bono, idque si forte per aetatem nondum potuisset perspici, se sperare postmodo fore manifestum omnibus. Inprimis illum commendauit a fideli custodia veteris et catholicae religionis. Caetera Vigilius prosecutus fuit. Caesar filium in conspectu omnium amanter complexus fuit, filius ad pedes patris se abiecit. Post haec prae se tulit Caesar, se mare esse transiturum. Et missi fuere legati ad Principes Germaniae a Philippo, conciliandarum voluntatum gratia. Cumque propter anni tempus nauigari non posset, et Caesaris transmissio necessario perhiberetur differri, fama fuit sparsa ad conuentum Ratisbonae indictum Caesarem ipsum venturum, et inde in Italiam transiturum esse. Erat autem ad res turbandas et animos hominum alienandos aptissimum, quod si quid in aula Caesaris diceretur, id plerique in contrarium interpretarentur, aut certe aliud cogitari agique suspicarentur. Itaque diffidentia et calliditate et occultis cum consiliis tum machinationibus omnia plena erant.</p>
<p><hi rend='italic'>Hactenus scheda.)</hi></p>
<p><note><hi rend='italic'>Senarum clades. Thuanus</hi> lib. 15. fin.</note> In Italia Senae receptae a Caesarianis ita afflictae fuere, vt de maxima ciuium copia vix D. relicti esse putarentur: caetera foeda dictu et relatu indigna, non putaui exponenda. Atque ita antiqua vrbs, in Imperatores Rom. semper officiosissimae fidei, cupiditate dominationis in Italiae discordia, vastata fuit.</p>
<p>Exitu huius anni saeuae tempestates fuerunt, et multa templa de coelo tacta. Ignis etiam de coelo labi visus: et species igneae conspectae quasi vagantes in agris. Adhaec alii alia portenta comminiscendo attribuebant, quemadmodum fit, vt figmenta etiam ipsa opinionem portenti haberent.</p>
</div3>
<div3 id='FrRS.01.23.07' n='7' type='section'>
<head>MDLVI.</head>
<p><note><hi rend='italic'>Sleidanus</hi> libr. 26. pag. 864. <hi rend='italic'>Thuanus</hi> lib. 17. pag. 514.</note> ANnitente Pontifice Romano vel pacem vel inducias fecerunt Caesar et Rex Galliae. Etsi enim Insubribus Galli infesti erant, tamen in Belgico Caesariani illos satis acriter exercebant. Haec fama varie commouit Germaniam. Itaque rursum in hac vbique fere trepidari et apparari necessaria ad bellum; praesertim cum rumores etiam existerent, Nassouium in eam ditionem restitutum iri quae a Landgrauio occupata ad Nassouium pertineret. Ferdinandus autem Rex ab Austriacis et Tyrolensibus pecuniam ad bellum Turcicum postulabat. De quo Vngari praeclare atque prolixe fuerant polliciti, definito equite, pedite, stipendiis ad illud bellum. Sed Austriaci petebant, vt verae religionis liberior vsus sibi concederetur,
<pb id='s565' n='565'/>
et abrogarentur quidam ritus non consentanei cum doctrina veritatis: putabaturque de ea re missurus aliquos ad Romanum Pontificem Rex Ferdinandus, id quod et Poloniae Regem fecisse ferebatur. Interea indictus in Boemia conuentus differebatur, et haec mora Ratisponensibus actionibus obstabat, quibus tempus tum protrahebatur.</p>
<p>Hoc anno deduxit Marchiacam Henricus Plauensis, et Gerae magno apparatu hospites accepti, sed nuptiae hae parum felices propter vtriusque morbum fuere.</p>
<p>Hoc anno mense Februario adducta fuit ad D. Henricum Brunosuicensem sponsa Polonica, Regis soror, aetas tum Ducis fuit annorum LXVI.</p>
<p><note><hi rend='italic'>Cometet</hi></note> Fulsit mense Martio Cometes flamma tenui quasi capillo eminente, Graeci <hi rend='italic'>Pogonias</hi> hoc genus nominant, transiit a spica ad Cephaeum per anguem, ibique propter nubium obscuritatem et deinde splendorem Lunae, quod eo tempore orbis compleretur, desiit apparere: animaduertebatur autem tendere ad Solem. In Pomerania eodem tempore noctu Piscatores vidisse se narrarunt in aere igneos exercitus, quasi instructa acie praelium committentes.</p>
<p><note><hi rend='italic'>Sleidanus</hi> libr. 25. pag. 819.</note> Antuerpiae cum vario ludorum apparatu, et maximae eiaculationis ignium noctu ingredientem Philippum ciuitas exciperet, Genuenses Mercatores, qui in illo genere singulare et eximium quoddam edituros se sperassent, cippos aereos proposuerunt de quibus flamma mirabiliter erumperet, iisque disiectis vi ignium inclusorum illam pompam reddidere luctuosam. Austriacus Dynasta vnus decusso crure postea mortuus fuit.</p>
<p><note><hi rend='italic'>Sleidanus</hi> pag. 864. <hi rend='italic'>Thuanus</hi> lib. 17. pag. 537.</note> Mortui sunt hoc anno de Septemuiris, quorum ius est comitiorum creando Caesari, duo; Palatinus Fridericus, et Isenbergius Episcopus Treuirensis. Palatino successit fratris filius Otho Henricus, Isebergio Layus Iohannes quae familia est Treuirensis plagae antiqua et nobilis. Cum autem Marchioni Alberto potestas facta esset veniendi ad conuentum Ratisbonensem, affuit ille in Germania mense Martio. Copergi cum alii Principes ad ipsum accesserunt, cum patrui filius Georgius Fridericus, et hilariter atque iucunde vna versati fuere. Marchio ad vitricum inde Ottonem Henricum putabatur discessisse.</p>
<p><note><hi rend='italic'>Sleidanus</hi> pag. 864. <hi rend='italic'>Thuanus</hi> lib. 17. p. 540.</note> Pogonias rursum conspectus fuit mane ante solis ortum, et in Andromedae catenis diu haesit. Coeptum est agi de compositione inter M. Albertum et Francicum foedus. Postulata Alberti cum alia, tum pecuniae fuit octogies centies millium aureorum, foedus sexagies postulauerat. Nemo putabat transactum iri, plurimorum autem studia in Albertum erant propensa.</p>
<p><note><hi rend='italic'>Sleidanus</hi> pag. 871. <hi rend='italic'>Thuanus</hi> lib. 17. p. 537</note> Conuentus Ratisbonensis ad Cal. Iunii denuo indictus, et petitum vt Theologi a Principibus adducerentur.</p>
<p>Marchionis Alberti ferebatur magna esse confidentia, neque vllius periculi formido. Cum Caesar adhuc in Belgico moraretur, accersiuit Maximilianum Ferdinandi <note><hi rend='italic'>Anglica. Sleidanus</hi> pag. 816. <hi rend='italic'>Thuanus</hi> lib. 17. p. 513.</note> Regis F. cum filia sua, quasi salutaturus eos ante discessum. In Anglia narrabantur res esse turbulentae. Cantuariensis autem Episcopus Crammerus vir optimus et veritatis constantissimus, in confessione religiosa perseuerans, vltimo supplicio affectus, et viuus combustus fuit. Crammerum narrarunt primum cupiditate vitae et commoditate sermonis quorundam impulsum, vt quibusdam capitibus de religione propositis, quae contraria viderentur puriori doctrinae et sententiae ipsius, subscriberet nomen suum. Sed cum nihilominus ad supplicium raperetur, illustri confessione denuo vsum execrantem etiam manum dextram administram nefariae subscriptionis. Sed et de aliis crudeliter supplicia sumta tam in Anglia, quam Gallia et Belgico, si qui deprehenderentur improbatores veterum <note><hi rend='italic'>Sleidanus</hi> p. 871</note> errorum. Interea in Pannonia Transyluani in potestatem Stephani Iohannis filii venerunt, occupantibus quibusdam adductis Walachis. Deditio facta fuit, cuius postea plurimos poenituit. Cibinium tum conflagrauit. Beglerbeius etiam Graeciae, cuius virtus et prudentia praedicabatur, adducere exercitum in Pannoniam
<pb id='s566' n='566'/>
ferebatur: cum nihilominus de induciis impetrandis legatos mitteret Ferdinandus.</p>
<p><note><hi rend='italic'>Casp. Brusch</hi> Cat. Episcop. Bamberg. n. XXXIX. XL.</note> In Germania autem vbique apparatus erant occulti XIII. Calend. Iunii obiit mortem Wigandus gente Rebicius episcopus Papebergensis senex mane in lecto mortuus repertus, cum gubernationi praefuisset annis XXXIV. Successerat optimo et laudatissimo Principi Georgio Limpergensi, et misere atque indignis modis afflicta omnia fuere subdita ditioni et iuri ipsius, tam in Franconia quam Carinthia. Ipso mortuo gubernationem suscepit Georgius gente Fuxius, qui adhuc viuente Wigando designatus episcopus fuerat.</p>
<p><note><hi rend='italic'>Erphord.</hi></note> Hoc anno et Erphordensis ciuitas a vicinis Principibus Saxoniae et nobilitate multipliciter vexata fuit, in primis negantibus Principibus copiam lignorum, quae ex syluis ditioni Principum subiectis in vrbem deportaretur.</p>
<p>Interea compositionis formula edita fuit de annorum sex induciis inter Caesarem et Regem Galliae, quam aliqui Papae probari, aliqui improbari suspicabantur: Quin etiam fama spargebatur, has firmas non esse, atque mense Iunio rumores diffiparunt violationem illarum. Poloniam autem religionis causa inquietam esse constabat, atque Cracouiae tumultum excitari coeptum.</p>
<p>Confluebant autem in Germaniae diuersa loca exules, Angli, Galli, Itali: et inter hos aliqui et genere nobiles et olim honorati viri, omnibus viribus Pontificiam potestatem oppugnabant, et religionis studium praetendentes nonnulli, illum statum euertere et nouum quendam alterum fundare quaerebant. Ipsasque etiam seditiones excusabat religionis species, cum interim et disciplina omnis funditus extingueretur, et vitiorum licentia in vitam introduceretur, et mores essent corruptissimi: haecque Pietas et vocabatur et habebatur sola, aduersari et maledicere Papisticae potentiae, et iis omnibus quae autoritati illius niterentur. In quae prudentes cum intuerentur et respicerent similia tempora antiquitatis, expectare euentus alios non poterant, quam quales easdem causas olim secutos esse competissent. Itaque erat horum desperatio omnium rerum maxima, alii aut cupide mutationem vrgentes nouis rebus studebant, aut voluptatibus suis indulgentes, tanquam in meridie (vt dicitur) poti accubantes ita quid fieret futurumue esset, parum curabant.</p>
<p><note><hi rend='italic'>Zeller-Bad.</hi></note> Hoc tempore nunciatum fuit, Marchionem Albertum valetudinis caussa in Cellensia balnea ditionis Badensis se contulisse: quod erant qui consilium non ad valetudinem, sed alio pertinere atque spectare arbitrarentur. Interea tum compositio tentari non intermittebatur, Marchionicis rerum asperitatem etiam verborum atrocitate augentibus. Atque affirmabatur, non omnino firmissima valetudine M. Albertum vti, ipsi autem pendebantur a Rege Galliae annis singulis millia XII. coronatorum.</p>
<p>Rex Maximilianus ad patruum cum coniuge mense Iunio proficiscens, iter fuit ingressus. Cum autem res Anglicae essent turbulentae, et in multos Regina saeuiret, multi in Galliam exulatum abiere, et illam in Insulam Caesar traiecturus credebatur, quem narrabant iam etiam corporis custodes dimisisse, simularique plerique nauigationem in Hispaniam suspicabantur, vt de improuiso in Angliam veniret: Prudenter quoque arbitrabantur, hanc caussam fore vt induciae quinquennii rumperentur, praesertim cum iam mutuae expostulationes fierent superbae.</p>
<p><note><hi rend='italic'>Liounica. Chytraeus</hi> libr. 18. pag. 83.</note> Ratisbonam autem cum Rex Ferdinandus nondum venisset, caeteri etiam suos mittere differebant. In Liuonia Wilhelmo Archiepiscopo Rigensi volente designare successorem Christophorum Ducem Megalopurgensem, communi voluntate Collegii conspirasse hi cum equitum Teutonicorum illis in locis ordine nunciabantur ad resistendum actioni designationis, et obsideri ipse cum Megalopurgensi.
<pb id='s567' n='567'/>
Itaque Albertum Ducem Prussiae vndique copias contrahere et habere promissa auxilia a Rege Poloniae, et accersi Albertum fratris filium qui bellum illud administraret.</p>
<p>Sed hunc in vicinia thermarum Cellensium valetudini operam dare ferebatur, qua non firmissima vti eum narrabatur. Interea ea loca quae ditioni ipsius subiecta foedus Francicum occuparunt, tradita sunt in potestatem et ius administrationis Comitis Ioachimi Schliggii: vix enim tandem repertus fuit, qui illam quasi prouinciam capere vellet. Interea Rex occupatus negotiis Pannonicis, cum ipse conuentum habere praesens non posset, cum mandatis generum suum Albertum Ducem Bauariae praefecit, et actiones inchoare iussit. A quo proposita haec fere fuere. I. De Religionis negotio. II. De moneta. III. De pace publica conseruanda. IV. De bello aduersus Turcas.</p>
<p>In Saxonia autem vbique exercitus confici, quod in Liuonia Marchio Wilhelmus cum Duce Megalopurgensi Christophoro a Collegio Rigensi et ordine Teutonico in libera custodia iam teneri perhiberentur, quod Archiepiscopus Wilhelmus contra voluntatem Collegii successoren. designare D. Christophorum conatus fuisset. Multa rursus prodigia nunciata. In nubibus species mirifice et <note>Prodigia.</note> terribiles visae. Alicubi sanguinem pluit, alicubi grando cecidit quadri libris. Constantinopolim terrae motus grauiter afflixit, multis mortalibus obrutis, et labefactatis vbique muris, et caeteris plerisque aedificiis.</p>
<p>In Italia Pontifex manifestum se hostem Caesaris profiteri, et in familiam Columnensium, tanquam Caesareanarum partium, saeuire atrociter. Ferebatur etiam hunc conarum per proditionem Neapolim occupare, cognita re nihil effecisse, et de indicatis quibusdam supplicia crudeliter sumta. Etiam inter Caesarem et Regem Galliae discordias gliscere, et instaurari bellum nuntiabatur.</p>
<p>Moguntiae hoc anno conuenerunt Electores Principes ad Rhenum, adducente Palatino priuignum suum March. Albertum. Sed opinio erat, non cum optima gratia discessum esse.</p>
<p>Administrationi Praepositus Monasterii Waldsassensis Rupertus, cum suspicio esset eum praesidia regia quaerere, Ambergam abductus fuit. Sed deinde restitutus, Palatini de religione constitutiones seruare iussus est. Mox vir sapiens et doctus, et quid quaereretur, et in quo versaretur periculo intelligens, illa administratione certis conditionibus cessit Illustrissimo Principi Richardo Palatino. Tractationes inter Foedus Francicum et Marchionem Albertum cum lente procederent, mox intermissae fuerunt, vt appareret plerosque a pace abhorrere. Id fiebat partim odio aduersariorum, partim spe in bello sarciri accepta damna posse.</p>
<p>Ferebantur ad Ferdinandum Regem Turcicam legationem venisse, et re infecta discessisse. Venisse et Persicam cum pollicitis belli communiter aduersus Turcas administrandi. Atque erant qui Ferdinando victoriam pollicerentur: prudentioribus autem multiplex metus incutiebatur, quod vt maxime Turcicae vires debilitarentur, vel etiam vt regnum illi genti a Persis eriperetur (nam ut a nostris id fieret, spes nulla ostendebatur) nihilo meliore in loco res Christianorum futuras esse viderent.</p>
<p><note><hi rend='italic'>Liuonica.</hi></note> De Liuonia nunciatum falso fuit, mortuum esse Archiepiscopum Wilhelmum, et de componendis controuersiis susceptos tractatus, offerentibus ducenta millia ad bellum auertendum equitibus Teutonicis. Nuntiabatur et velitationibus quibusdam superiores fuisse aduersus Polonos equites Liuonicos. Copiae autem quae in Germania coeperunt contrahi, partim pergere, partim dimitti; vt de consiliis autorum belli huius suspiciones essent variae, de euentu autem statui nihil posset.</p>
<pb id='s568' n='568'/>
<p>In Styria et Vngaria a Regiis copiis res mediocri cum successu geri ferebatur.</p>
<p>Albertum Marchionem constabat in ditione vitrici Electoris Palatini cum hilaritate degere. Ratisbonae negotia differebantur, quod de propositis ad deliberandum plerique legati non satis se esse instructos suorum Principum mandatis dicerent.</p>
<p>Induciae inter Caesarem et Regem Galliae esse infirmae putabantur, atque erant qui violatas iam esse affirmarent. Galliae Rex legatos ad Principes Germaniae mittebat, cum querelis et accusatione aduersus Caesarem.</p>
<p><note><hi rend='italic'>Caroli abitus in Hispaniam Thuanus</hi> libr. 17. pag. 541.</note> Cum tum Carolus transiturum se esse in Hispanias constituisset, nauesque sub Autumni tempus conscendisset in Belgico, ferebatur omnibus portubus et locis ditioni Gallicae subiectis fuisse a Rege mandatum, vt comiter acciperetur Carolus, si in illa fuisset delatus. Peruenit autem, vsus satis prospero cursu, in Hispaniam vna cum sororibus duabus.</p>
<p><note><hi rend='italic'>Camerarii</hi> vita Melanchtonis pag. 344.</note> Hoc anno mortuus est Marianus Socinus Senensis, qui annos amplius L. Iura publice docuisset, exhaeredato filio Laelio ob suspicionem Luteranismi: ne si ille pro haerede gereret, bona confiscarentur.</p>
<p><note><hi rend='italic'>Italica Thuanus</hi> l. 17. p. 530.</note> In Italia Pontificii adiuti factione Gallica infeliciter rem gessere. Hostia amissa fuit. De conditionibus pacis non potuit conuenire, etsi Regem Galliae ferebatur hortatorem fuisse Pontifici, vt quoscunque admitteret tam imparatos ad bellum Heluetiorum VI. millia in Pedemontium adducti, et inde priora praesidia in Italiam deducti, et erat opinio Pontificios exercitus firmos esse habituros, neque Albano cessuros.</p>
<p><note><hi rend='italic'>VVolffgangi Lazii</hi> rei contra Turcas gestae 1556. breuis descriptio.</note> In Hungaria vtrimque in hiberna discessum, abducente copias Ferdinando Ferdinandi Regis F. sed res eo loci plerisque visae, vt irritato tam potente hoste Vngaria pro amissa iam habenda esset, pertinente periculo ad proxima illa in Germania loca.</p>
<p>Interea ad Danubium, cum eo Rex mense Decembri venisset, deliberando quid explicaretur, non apparebat, festinanter omnia Rege agente. Cum autem in Germania varii essent rumores bellicorum apparatuum, Gallicaque pecunia versaretur in medio, audirenturque narrationes mirificae de quorundam cum Rege Galliae coniunctione, et plurimi inceptis illis nihil obstare, nisi quod ductor Marchio Albertus valetudine aduersa impediretur, quo minus rei aliquid gerere posset. Tractatione etiam de pace inter hunc et Francicum foedus pendente, initio <note><hi rend='italic'>M. Alberti obitus. Chytraeus</hi> Kb. 19. p. 496. <hi rend='italic'>Thuanus</hi> libr. 19. pag. 570.</note> anni secuti LVII. Marchio Albertus VI. Idus Ianuarii Phorcae moritur cum inter cruciatus vehementes morbi putrescere, et vermiculos ebullire corpus animaduerteretur.</p>
<p>Constabat conductum hunc fuisse stipendio Gallico, cumque et Rex Angliae paulo post studuisset sibi conciliari operam Alberti, eam conditionem quae esset lautior, non maturius oblatam fuisse, grauiter ipsum tulisse ferebatur. Sed morbo impeditus, et mox morte sublatus (vt diximus) tam adiuuare quam laedere alios destitit. Controuersiae quidem inter hunc et Francicos socios non simul etiam penitus extinctae sunt: Nam eam partem Marchionicae ditionis, quae subiecta ditioni Alberti et a Francicis sociis occupata fuerat, conuenit restitui oportere fratri ipsius patrueli Georgio Friderico Georgii F. Mandata pace partibus, et interdicta vi armorum, et reiectis postulationibus, ad cognitionem legitimam et explicationem iuris publici Marchioni Georgio Friderico mense Martio reddita fuere omnia loca, quae Francici socii tenuerant. Editum fuerat, non diu ante mortem Alberti M. longum scriptum et mirificum, plenum disputationibus Iurisconsultorum de caussa sua, sed contumeliis plenius in plurimos. Huic socii Francici copiose responderunt, et conati fuerunt paria facere. Atque in his contentionibus et rixis
<pb id='s569' n='569'/>
verborum desirum est ferro et igni vastari patriam, aspersis notis infamiae compluribus, et odio inter populates confirmato: quo quidem in primis Ciuitas Norica laborauit, neque quisquam potuit sperare reconciliationem gratiae praesertim Marchione Georgio Friderico, quamuis adolescente, tam infenso ciuitati vicinae: qui quibus modis concedebatur, declarare non desisteret, quam inimicus illis esset, neque in ista animi incitatione et ferocia tegere hostilem voluntatem potuit.</p>
<p>Ratisbonae consenserunt ordines cum Rege de contribuenda pecunia in sumtus belli Turcici. Hanc et accipere, et colligere, et distribuere ac expendere oportebat ab ordinibus Imperii designatos.</p>
</div3>
<div3 id='FrRS.01.23.08' n='8' type='section'>
<head>MDLVII.</head>
<p>ITaque Anno statim sequente conflari copiae tam equestres quam pedestres, et certa loca indicari, ad quae ab vnoquoque pecunia tributi mitteretur. Et equites vere medio congregari: cum quidem tributum a quibusdam negligenter, a quibusdam penitus non penderetur. Delectu tamen habito copiae perrexerunt, et in Vngariam peruenerunt.</p>
<p>Illyrici qui Regi Ferdinando adhuc parebant, ferebantur de improuiso Turcica aliquot illis in locis oppida cepisse et diruisse, et fecisse caedes crudeliter. Sed copiae Regiae ad Presburgum venere, vbi laborari pecuniae penuria iam dicebatur.</p>
<p><note><hi rend='italic'>Italia.</hi></note> In Italia procedente bello inter Pontificem et Albanum Ducem Philippi Regis Angliae, cum Pontifex Columnenses affixisset, et aduersarios deuouisset, tum igitur Hostia deserente hanc Albano recepta fuit. Sed aliis locis res minus feliciter gesta a Pontificiis: atque putabatur Caesareana factio esse in Italia superior. Cosmus Medices Florentinus Caesareanas partes strenue defendit: Ferrariensis non obscure Gallicos fouit: Venetis et Mantuano medios se probantibus, neque illis certaminibus se admiscentibus.</p>
<p><note><hi rend='italic'>Liuonica. Chytraeus</hi> libro 19. pag. 499.</note> De bello autem Liuonico tractabatur, et ferebantur conditiones, Archiepiscopus Rigensis vna cum Christophoro Duce Megalopyrgensi, custodiebantur illi quidem, sed ita vt quo vellent animi caussa, eo conferre se possent. Cum autem fuissent a Liuonicis interfecti legati Polonici de pace missi, Poloni vlcisci armis iniuriam illatam suis decreuerunt, et cogebatur exercitus, et bellum expediebatur. Sed hoc pene deditionem facientibus Liuonicis, Polonici Regis arbitrio compositum mox fuit. Magna dicta tributa imposita Liuonicis, et alias conditiones difficiles ab illis acceptae. Fuerat autem ita instructus Rex, vt si perrexisset, bello subiugare totam Liuoniam potuisse crederetur. Etsi haec leuiora fuisse compertum, Rex Magistrum admisit, pactum mutuum iureiurando confirmatum, <hi rend='italic'>ne cum Moschis Rex aut Liuonici societatem iungerent.</hi></p>
<p>Gallicum autem bellum manifeste mouebatur. Cum autem Rex Philippus magnas copias equestres ductoribus Comitibus et Principibus quibusdam coegisset; nihilo tamen minus et ad Regem Galliae plurimi se contulere, tam equites quam pedites, etiam turmatim per Heluetios in Galliam profecti, id quod ante id tempus factum non fuerat. Atque constabat e Germania educta esse vno hoc anno ad Turcicum et Gallicum bellum ad XIII. millia equitum, quod superioribus temporibus Ordines Imperii non fieri permisissent. Non autem magnopere, vt in praesentia fieri consueuit, haec et his similia vel curabantur vulgo, vel etiam animaduertebantur: sed prudentiores et virorum ope et pecuniae copia nudari Germaniam, periculosum esse intelligebant, et prouidebant instare articulum mutationis Reipublicae de qua et veterum sapientum et vaticiniorum oracula praedictiones extarent.</p>
<pb id='s570' n='570'/>
<p><note><hi rend='italic'>Comment. de Statu Religion. in Gallia f. 2.</hi></note> In Gallia crudeliter necare non desierunt eos, qui religionis veritatem exquirendam confitendamque censerent. Magna multitudo non frequentantium caetus Ecclesiasticos vsitatos, sed occulte conuenientium, vt veram doctrinam audirent et ritus religiosos seruarent, capta fuit. In qua repertae et foeminae potentum <note><hi rend='italic'>Genenenses.</hi></note> virorum. Venerunt quidam ad Principes Germaniae Geneua, cumque his Varellus, petentes intercessionum literas, et ediderunt confessionem fidei suae congruentem cum Augustana per omnia, excepto articulo de Coena Domini de qua obtulerunt se rationem reddituros, et veritati neutiquam refragaturos re explicata.</p>
<p><note><hi rend='italic'>Paris. Acadomia.</hi></note> Parisiis hoc anno scholastici perniciose tumultuati fuere, cum enim ambulationum prata, quibus liberis ab antiquo ordo scholasticus vsus esset, coepisset occupare aedificiis vicini Monasterii Abbas, questi fuere scholastici iniuriam, et suum ius demonstrarunt. Sed non succurrente Magistratu, ipsi manu violenta aedificia disiicere et inflammare. Ea res intolerabilis visa; itaque Magistratus armatis copiis contractis audaciam illorum repressit, quibusdam male mulctatis, neque sine caedibus res dicitur abiisse. Rex autem atrocibus accusationibus inflammatus, omnibus Professoribus suis, qui soli Parisiis bonas literas et artes atque Philosophiam docent, mercedes ademit, et studiorum hunc cursum eruditionemque ingenii remouit. Dicebatur autem minus hunc esse aequum doctrinae studiis quam pater fuisset, qui incredibili fauore. doctos et eruditos prosequeretur. Idem tamen cum Legati ab Academia ad ipsum missi negotium totum certius et verius explicuissent, facile obtineri passus fuit, vt decretum quod seuerissime fuerat factum mitigaretur. Edidit orationem de ca Legatione Petrus Ramus.</p>
<p><note><hi rend='italic'><unclear reason='print blotted'>14.</unclear> Augusti. Chytraeus</hi> libro 19. pag. 495. <hi rend='italic'>Thuanus</hi> libro 19. pag. 571. <hi rend='italic'>Philipp. Melanchibon. Camerarii</hi> vita Melanchtonio num. 106.</note> Colloquio quod de religione haberetur decreto Ratisbonae, et dicto die IX. Calend. Septemb. coeperunt ii de quibus conuenerat vndique se illo conferre. Hoc autem tempore proficiscente Duce Augusto ad Regem Danicum socerum, vt de nuptiis fratris filiae ageretur, quae desponderetur (vt rumores erant) Regis filio, iussus fuit Philippus Melanchthon differre suum iter, donec Consiliarius Principis D. Mordysen ad eum venisset. Rex autem Danicus et ipse Synodum Theologorum conflabat, et quaestionem studebat explicari de Coena Dominica, de qua leuius verba facere viderentur quidam, quam probaretur Saxonum vehementiae, et hoc nomine D. Albertum doctorem ecclesiae Bremensis damnaturi videbantur. Atque istud certamen indies crescebat, quibusdam cupidissime accipientibus hanc occasionem reddendi inuisum ad vulgus Philippum quoque Melanchthonem, quem scirent in loquendo proprietatem seruare, neque admittere inexplicatas orationis figuras seu Phrases. Pii autem et religiosi incredibili metu et dolore afficiebantur, cum viderent aliter fieri non posse, quam inter contentiones vt sanctissima actio Christianorum profanaretur.</p>
<p>Interea nuntiatum fuit, magnis copiis congredi Reges duos. Anglicum atque Gallicum, cum quidem in exercitu Anglici multi etiam insulae illius incolae essent. Classem autem Turcicam praeclare instructam appulisse, et in Apulia portum occupasse: eam autem esse sociam partium Gallicarum et Pontificiarum.</p>
<p>Hoc anno cum ea caritas annonae et frumenti penuria fuisset in Belgico, homines vt porcorum pabulis et aliis etiam foedioribus cibis vescerentur, et multi mortales famae interirent, naues aliquot aestate aduenerunt Hispanicae, quae non modo magnam vim frumenti, sed auri etiam copiam aduexerunt, cum paulo tamen ante nonnihil calamitas illa fuisset alleuata.</p>
<p><note><hi rend='italic'>S. Quentin. Chytraeus</hi> l. 19. p. 495. <hi rend='italic'>Thuanus</hi> l. 19. p. 585.</note> Bello Gallico suscepto, Rex Philippus copias firmas equitatu inprimis Germanico Quintinum versus adducere, quo constaret vndique e vicinia omnium opes tanquam loco tuto congestas atque depositas. Atque hanc vrbem semper
<pb id='s571' n='571'/>
Reges Gallici opportunam habuere ad inuadendum Belgium. Minime autem hoc suspicati fuerant Gallici. Itaque consilio isto perspecto, operam dare coeperunt, vt vrbs illa defenderetur, quae modico praesidio tum tenebatur. Primum igitur Amiraldus in eam cum non magna manu peruasit. Sed Conestabulus Annas Momerantius vndique contractis copiis pedestribus ad XVI. millia, in quibus XI. millia Germanici nominis ductore Rheingrauio fuere, et equestribus ad IV. millia, in quibus Germani ad DCC. sperauit, non modo vrbem a se defendi, sed hostium etiam copias profligari posse. Vrbis situs est ad palustrem vna ex parte <note><hi rend='italic'>Samarobrina.</hi></note> planiciem, vnde fluuius Sona profluit. Hanc veterem <hi rend='italic'>Samarobrinam</hi> aliqui esse existimarunt. Cum autem introducere conati fuissent Galli praesidium copiosius, prohibiti fuere vigilantia et industria hostium, et nonnullam cladem acceperunt. Momerantius qui modis omnibus tuendam conseruandamque vrbem statuebat, propter loci opportunitatem, et Gallicam nobilitatem quae cum Amiraldo intrauerat, et quia tota vicinia facultates incolarum in eam fuerant deportatae, contractis igitur (vt diximus) copiis propius ad hostes accessit. Cum quidem vel falsis indiciis cognouisset, vel incertas coniecturas secutus, suspicaretur hostium copias esse exiles. Sed equitum Germanorum tanta fuit confidentia, vt transgressi flumen nondum subsecuto peditatu impetum se facturos esse in Gallicas copias prae se ferrent. Tum cedere Momerantius, et accliuia loca petere, et properare ad castra propter fera posita. Itaque vniuersis copiis Praefectus Allobrogum Dux Emanuel Philibertus Caroli F. animaduersa Germanorum pugnandi cupiditate, et inprimis Ernesti Ericique Brunosuicensium generosa animi incitatione quodque hostes iniquiore loco constitissent et arma expediissent; audendum, neque illam occasionem amittendam, et hosti receptum in castra concedendum ratus, equitatum dilatatis ordinibus immisit in Gallicos equites, quibus profligatis sine negocio et pedites dissipati fuere. Tum fuga facta faeda et miserabilis, neque Galli vspiam perfugium habuerunt. Victoribus igitur res hominesque praedae fuerunt; multi interfecti, capti plures, totusque exercitus ille deletus est. Neque quicquam tormentorum pecuniaeue aut caeterorum instrumentorum belli conseruatum, inque hostium potestatem venerunt omnia. Princeps Momerantius vna cum filio captus. Itemque Rheingrafius, et alii ductores praecipui copiarum Gallicarum. E victoribus non multi ceciderunt. Iohannes Ernestus, qui superioribus annis captus a Gallis fuerat, ictus in praelio periculose, mortem tamen euasit. Philippus Rex eo in praelio non fuit, sed postero die aduenit. Quidam in illius conspectu commissum praelium tradidere. Postea oppugnari vrbs Quintinum coepta, et defendentibus iis qui non multi numero in praesidio cum Amiraldo erant, VI. Calend. Septembris vi capta est XVII. die post praelium. Irrumpente milite, omnes obuii tam armati quam inermes trucidati fuere. Postea tamen caeteris parcere sunt iussi, multae nobiles matronae ac virgines in vrbe deprehensae. Praeda autem immensa, de qua et victores inter se decertantes non nullo detrimento se ipsos affecerunt.</p>
<p><note><hi rend='italic'>Thuanus</hi> libr. 18. pag. 6, 1.</note> Paulo ante hos in Belgico successus, etiam in Italia ad Paleanum Pontificiae copiae fusae victae fuerunt. Littori autem Calabriae infesta imminebat Turcica classis. Neque obscure ferebatur, coniunctos esse Pontificem Romanum Galliaeque Regem cum Turcico Imperatore aduersus Caesarianos.</p>
<p>In Italia et Roma ipsa saeua fames fuit, multaque millia aedium a profugientibus vasta sunt relicta.</p>
<p><note><hi rend='italic'>Thuanus</hi> libr. 19. pag. 566.</note> Albanus eo adegit Pontificem, vt pacem peteret. Ea pax cum hoc Regis Philippi nomine facta est; multis improbantibus, quod existimaretur paulo seuerius
<pb id='s572' n='572'/>
tractandus fuisse Pontifex, qui illud tantum bellum excitasset, et ab Albano fieri potuisse quaecunque voluisset. In ista compositione factus Cardinalis ferebatur filius Albani: Ferrariensi Duci imposita grandis multa nunciabatur. Erantqe in Insubria adhuc tam Philippicae quam Gallicae copiae.</p>
<p><note><hi rend='italic'>Thuanus</hi> libr. 19. pag. 588.</note> Et in Belgico muniebatur Sanquintinum et vastabantur loca vicina. Quidam etiam Polbeilerus nomine aliquid copiarum tumultuario itinere ad Lugdunum adduxerat, et ita terruerat incolas vt multi ex vrbe profugerent. Et si celeritate vsus fuisset, putabatur vrbem illam primo impetu potuisse capi. Sed asperitate viae impeditus potuisse exercitus progredi negabatur: ita reductae copiae illae fuere. Postea nescio quid praelii factum esse narrabatur et rursum victi Galli, sed falso. Et copiae Polbeileranae Allobroges frustra tentarunt, cumque pecunia deficeret, ductor clam copias deseruit, quae ita dissipatae fuerunt. Dictum etiam fuit in Belgico ercursiones factas vsque ad S. Dyonisium, et ibi sepulcra Regum diruta: falso</p>
<p>De Carolo nihil dignum memoria nunciabatur.</p>
<p><note><hi rend='italic'>Card. Moronus. Hieron. Moronus. Iosephus Ripamontius</hi> Hist. Mediolan. lib. 9. p. 709. 710.</note> A Pontifice captum fuisse Cardinalem Moronum constabat, quod aduersatus fuisset furori senis in mouendo temere tanto bello. Hic est Moronus Hieronymi F. Hieronymus autem pater summus vir habitus, primo loco apud Franciscum Sphortiam Mediolani Ducem fuerat. De hoc accepi, illo tempore quo victo ad Ticinum Francisco Rege Galliae, quanquam Caesarianas res Dux iuuisset omnibus viribus, tamen fuisse in periculo, vel non iniusto, saltem metu periculi, a ductoribus copiarum, quae negotia ab aliis sunt copiose enarrata. Fuit deliberatum tunc de profectione Ducis ipsius, et de accessione in Castra Caesariana. Id cum fieri non oportere iudicaretur, placuit tamen praecipuos aliquos consiliarios illuc mitti. Inter eos principe loco designatus fuit Hieronymus Moronus. Opinio de hoc erat, admoneri ipsum de iis quae euentura essent occulta voce sibi familiaris Spiritus, quae de annulo applicato auri sonaret. Cogitans igitur hic de itinere illo, et quasi cogitabundus de ea re, ita assedit imposito capite manui intentus cubito, et anuulum auri admouit. Ibi audisse sermone Italico fertur haec verba: <hi rend='italic'>ibis, redibis; Non capieris.</hi> Ipse vero laetus, id arripiens quod cupiebat, et complectens verba blandimentis voluntatis suae, et reuersaturum et non fore captum sperauit, et alacri animo legationem obiit: captusque et crudeliter excruciatus fuit.</p>
<p><note><hi rend='italic'>Italita.</hi></note> Quo tempore pax inter Pontificem Romanorum et Regem Philippum publicata fuit, eo imbribus et Tiberis exundatione horribiliter fuit afflicta Roma, et tantum damnum datum vt hostilis dire<abbr>p</abbr>tio vix peius nocere potuisset. Circum Florentiam etiam similiter strages datae, et factae labes. Et in Sicilia ad Panormum mons vicinus tantam vim aquae effudit, vt in vrbe multa aedificia euerterentur, et in aquis homines interirent, et in agris innumerabilia pecora et stirpes delerentur.</p>
<p><note><hi rend='italic'>5. Ianuar. 1558.</hi></note> Interea conuentus Principum septem, qui Electores vocantur, a Rege Romanorum indictus fuit ad nonas Ianuarii Anno LVIII. Vlmae sed quibusdam et de tempore et de loco commodiore interpellantibus, quid futurum esset, nondum sciebatur. Fama autem erat, velle Carolum Imperatorem vniuersa administratione, iure et titulo Imperii cedere, et se Imperio abdicare. Verum putabatur hoc agi, vt Ferdinandus quidem Rex Imperator fieret, designaretur autem Caesar, id est successor, Philippus Caroli filius. Hoc neque admissurum Ferdinandum, neque permissuros Principes Electores plerique suspicabantur.</p>
<pb id='s573' n='573'/>
<p>Callidi quoque et prudentes animaduertebant nouas dissipationes quaeri, quod priora vulnera non sanata, et vtile esse externae potentiae cernerent dissensione mutua et certaminibus intestinis frangi vires Germaniae. Inter se enim commissis Germanis, quicunque superiores fuissent, eos facile vel adiungi vel opprimi etiam posse. Sed haec ipsa discrimina non intelligebantur, vel contemnebantur, a plerisque excaecatis odio aut ambitione. Principes Saxoniae rebus omnibus compositis, non verbis illi quidem dissidebant, sed animis et voluntatibus non concordare eos multa iudicia notabant. Edita fuerant scripta contumeliose et petulanter maledica, in viuos et mortuos eius partis, cui successerat mortuo fratre Augustus. Horum compertum autorem curauerat indicandum Augustus, et petendum vt in eum debita poena statueretur. Compererunt autem autorem illum, qui scelerata dissimulatione nomen falsum praescripserat, inquirendo in eum qui imprimendo scripta illa ediderat: quo Francofurti ad Moenum comprehenso, omnia fuerunt patefacta. Atque postulante Principe Augusto, vt illa petulantia coerceretur, et animaduerteretur in Autorem, Autor indicatus negauit se eius facinoris conscium esse, et se iuri sistere velle, vades dedit. Ita re dilata indicatus autor periculose aegrotare coepit.</p>
<p><note><hi rend='italic'>VVormaciense colloquium. Camerarii</hi> vita Melanchthonis pag. 106.</note> In Vangionibus Borbedomagi indictus conuentus, vt de religionis controuersis capitibus colloquium institueretur, procedere; conuenireque ibi vtriusque partis delecti et iam designati: loco quidem Regis Ferdinandi, cum ille propter bellum Vngaricum adesse non posset, praesidere debuerat Episcopus Spirensis. Sed cum hic correptus morbo obire illud munus non valeret, mandata curatio ista <note><hi rend='italic'>Iulius Pflug.</hi></note> fuit Iulio Episcopo Naoburgensi. Mersburgensis autem quem Sidonium nominabant, Princeps erat sui gregis. Augustanam autem confessionem defendendum quasi caput Philippus Melanchthon. Aderat a principe Augusto Legatus Ludouicus Comes Neogardiensis, virtute et sapientia et singulari humanitate excellens. Omnino negari non poterat, Pontificias partes et doctrinae et rituum et vitae vitiis <note><gap desc='Greek word(s)' resp='sampling'/></note> laborare, et necessario errores quosdam notari. Hi initio statim petierunt vt disputationes non colloquendo, sed scribendo peragerentur. Id facile obtinuerunt, cum non minus scribendo quam loquendo valerent Augustanae confessionis defensores. Sed cum hi praeclare starent, ab Electoris Principis aliquando Iohannis Friderici filiis missi ad eum conuentum sua peruicacia totum negotium corruperunt. <note><hi rend='italic'>VVinarienses</hi></note> Hi a loco vbi illorum Principum aula sedem habebat, Vinarienses vocabantur. Et rem optatissimam aduersariis, dissensionem inter ipsos commouerunt. Postulare enim ante omnia, vt condemnationes pronuntiarentur eorum quos ipsi nominibus Adiaphoristarum et Maioristarum et Zvvinglianorum infamabant: nisi enim hoc fieret, non fore inter ipsos firmam consensionem. Nihil erat inter caeteros harum partium controuersiae aut dissensionis de dogmate. Itaque amanter ab ipsis petebatur, ne esse vellent autores perniciosi dissidii. Quinetiam damnationes promittebantur, sed suo loco, et rebus explicatis. Cumque Philippus Melanchthon etiam tum illas damnationes agitare coepisset, a sociis et collegis reclamatum, et hoc consilium Philippi, ipso non aduersante illis, impeditum fuit. Philippus autem omnino studuerat omnem occasionem amoliri, qua susceptis actionibus mora aliqua obiiceretur. Rursum igitur petitum fuit, vt concorditer caussam non controuersam tuerentur, de caeteris capitibus differrent cognitionem. Nihil horum illi admittere, sed vrgere postulationem. Ibi illis dictum fuit, licere initio et esse melius discedere, quam impedire actiones bonas et vtiles. Tum igitur illi demum et assensi sunt, et promiserunt se vno ore et animo defensuros doctrinam secundum capita Augustana. Itaque scriptis mutuis disputationes illae agitatae atque frequentatae fuerunt. Cum mox incertum qua noua caussa, aut cogitatione impulsi Vinarienses, se nisi condemnationes praemitterentur, non posse coniungi cum caeteris, vociferari, et vbique etiam apud aduersarios hoc testari, et turbare
<pb id='s574' n='574'/>
inchoatas disputationes. De hoc alii tum aliter. Quidam ad impotentiam animi, et vetera partium odia illam discessionem referebant. Quidam non dubitabant suspicione illos onerare, quod aliis non probabatur, quibus nota esset hominum vehementia. Sed ita tum omnia mirabiliter miscebantur, vt nihil non credibile videretur. Solenniter igitur illi testati, quamobrem coniungi cum suarum partium caeteris non possent, ita discesserunt. Atque in itinere aliqui horum rumusculos sparserunt futiles et varios. Hoc cum aliis delectationi fuit, et doctrinae quam Euangelicam perhiberent, obtrectauit, cum praeberetur occasio tam execrationibus quam ridiculis quibusdam dictis. Tum accidit aduersariis peropportune, qui iamdudum certamen illud animaduerterent iniquius esse comparatum. Nam se neque doctrina neque vsu rerum iis, quibus opponerentur, pares esse sentiebant. Sed praeses loco Regis Ferdinandi Iulius, vir prudens et doctus, quod pro altero praesideret, ostendit se necesse habere rem perscribere Regi. Dum autem expectatur responsum, omnia fuere interim quieta et summum otium Borbetomagi.</p>
<p>Regis responso allato, quo iubebatur primum, si fieri posset, vt integra ab vtraque parte et concors disputatio instauraretur: si minus, vt in eorum qui discessissent locum alii surrogarentur, et continuaretur negotium: quod congruere cum decreto Ratisbonensi videbatur. Tum igitur Pontificii sane perculsi, negare sibi hoc faciendum, neque aduersariis dissidentibus disputationem producendam esse. Quid enim hoc profecturum esse, cum ignoraretur ad quas sententias respicere deberent? Cur enim non prius conuenirent aduersarii inter se, vt sciri posset quid defenderetur? Postularunt et condemnationes quasdam nominatim, imitantes Vinariensium actiones. Sed fuit diserte responsum, totam rem decreto Ratisbonensi et secundum hoc responso Regis esse explicatam. Et Augustanae confessionis defensores praesto esse atque in medio, neque defugere aut recusare vllos legitimos congressus, et testari, si abrumperetur disputatio, sua id culpa non fieri. Ibi Praesidi molestiae oblatum fuit et solicitudinis plurimum. Sed cum Pontificii nullo modo prosequi disputationes vellent, ita conuentus solutus fuit. Qui ibi remanserant ex defensoribus Augustanae confessionis, Praesidis etiam testimonio laudati sunt. Et ipsi inter se cum priore necessitudine confirmata, tum noua societate coniuncti, domum suam quisque reuersi fuerunt.</p>
<p><note><hi rend='italic'>Fr. Staphylus. Camerarii</hi> vita Melanchthonis pag. 368.</note> Postea Fridericus Staphylus, qui se in aulam Ferdinandi Regis insinuarat, edidit scriptum tam futile, vt contemni; tam vero improbum et malum, vt animaduersionem effugere non debere videatur. Mirabanturque prudentes, tantum licentiae concedi furori leuitatis, neque intelligi quae stabiliri isti vellent, ea vehementius labefactare; praesertim cum similis vesaniae et ab hac infelicium euentuum exempla essent in medio. Quidam Auoes etiam nescio quid effutiuit scribendo. Philippus Melanchthon breuiter ille quidem ambobus, sed grauiter et luculente respondit.</p>
<p>In Vngaria nihil omnino rerum est gestum. Pecunia debita ex decreto, neque vniuersa et sero soluta fuit. Etiam alia sic administrata, vt non conspecto hoste iam Autumno desinente copiae omnes reducerentur, solutis quidem stipendiis, sed cum querela multorum, qui se ad diuturnius bellum instruxerant.</p>
<p>Constabat tum in Croatia alicubi aduersus latrocinia Turcica a paucis Regiis aduersus magnam multitudinem hostium rem bene et feliciter gestam, et multis caesis praedam arreptam hominum et pecorum vi ademptam fuisse. Id quod solum laudabiliter toto illo bello gestum narrabatur. De Turcicis rebus nunciabatur, <note><hi rend='italic'>Segetium.</hi></note> graues et intolerabiles ferri conditiones Ferdinando Regi, vt Segetium demoliretur (haec munitio ad illud tempus irruptionibus Barbarorum Styriam et
<pb id='s575' n='575'/>
Austriam versus sola obstitisse putabatur) vtque mitteret biennii munera. Ita enim demum passurum Imperatorem Turcicum de pace aut induciis agi.</p>
</div3>
<div3 id='FrRS.01.23.09' n='9' type='section'>
<head>MDLVIII.</head>
<p><note><hi rend='italic'>Chytraeus</hi> libro 19. pag. 100. <hi rend='italic'>Thuanus</hi> libro 20. pag. 603.</note> IN Belgico, cum eo venisset Cardinalis Carafa, sperabatur rem inter Reges vicinos compositam iri. Constabat autem et perbenigne acceptum illum a Rege Philippo, et prolixe ac munifice tractatum esse. Sed dimissis a Philippo Rege copiis magna ex parte, Galli de improuiso Caletum oppugnare coeperunt. Ex Italia autem reuocatae copiae Gallicae, equis et viris languentibus ac debilitatis, sine pecunia et nudae reuersae, non magnopere vtiles ad bellum Regi futurae esse existimabantur. Affirmabatur et legatos esse Gallicos ad Turcarum Regem missos, et ex Italia euocatum Ducem Albanum Pontifice penitus cum Philippo Rege in gratiam reuerso. Ferdinandus Gonzaga autem dum ex Insubribus in Belgicum contendit, Patauii aegrotare coepit, ibique inter curandum mortem obiit.</p>
<p><note><hi rend='italic'>Cales capitur.</hi></note> Interea Caletum et vehementer oppugnatum, et fraudulentis consiliis tentatum, interque hostiles machinarum impetus patefacta parua porta arcis, et irrumpentibus hostibus captum fuit. Quo successu detrimenta omnia a Gallis superiore anno facta, abunde compensata fuisse creditum.</p>
<p><note><hi rend='italic'>(Non fuit praesidio munitum Caletum; et sperauerat Regina, Regem Philippum occasione vsurum et vrbem occupaturum esse, cum aliter tradi ei non posset. Vi tamen captum dicunt, deiecta arce veteri.)</hi></note> Inter eos autem qui assertores defensoresque verae et sanae atque salutaris doctrinae videri volebant, foede contumeliosis scriptis dimicabatur. Quae res multorum animos grauiter perturbabat. Hoc illi nihili pendere, quasi caput esset Religionis, dissensionum et discordiae acerbitas. Etsi vt ingenia atque natura et institutio, sic consilia voluntatesque et actiones dissimiles animaduertebantur: neque enim probabantur omnibus ea quae a suis fiebant. Et non dubitabant quidam aperte tam suorum conatus quosdam reprehendere, quam aliorum facta laudare. Quo ipso quasi impelli res iamdudum procliues ad ruinam, et accelerari euersio a prudentibus existimabatur.</p>
<p>Caleti occupati Rex Philippus nuncio accepto, statim quantas maximas copias potuit, contractas ad obsidendum illud misit, quod spes esset non esse eorum quae ad victum necessaria sunt, praeparatam copiam.</p>
<p>Augustus Elector Lipsiam venit V. Febr. et eodem Dux Brunsuicensis Henricus, et deinde Marchio Elector. Hi cum familiariter collocuti conuiuatique essent, rediit ad suos Brunsvvicensis, et Marchio Augustum praecedentem, vnum adhuc diem Lipsiae commoratus, deinde fuit secutus. Iter autem institutum erat Francofurtum, vt ad conuentum abdicandi Imperii caussa indictum proficiscerentur.</p>
<p>Hoc tempore nunciatum fuit, Regem Galliae motum literis quorundam Germaniae Principum, deprecantibus salutem et incolumitatem in regno ipsius religionis causa coniectorum in vincula, edixisse, <hi rend='italic'>Ne in vllos deinde Religionis nomine inquireretur.</hi> Eos rumores alii callide dissipari eo tempore opinabantur, vt studia Germanorum retineret. Sed si verum esset, pietatis amantes, quacunque occasione hoc fieret, laetabantur Galliae hanc qualemcunque quietem contingere, et intermitti crudelitatem suppliciorum in eos, quibus nullum crimen praeter odium superstitionum et fuga errorum inferretur. Sed celeriter compertum est, famam illam non nuntiasse id quod fieret: praesertim Regis literis, quibus respondebat, defendentibus factum, et petentibus, ne tales deinceps intercessiones fierent.</p>
<p>Galliae autem Rex, occupato Caleto, non cessabat augere copias, et confirmare vires suas. Et versabantur in Germania passim absque non modo occultatione, sed omnino dissimulatione negotii, planeque manifesto, conductores equitum in primis. Quibus stipendia promittebantur hactenus vsitatis sesquimaiora.
<pb id='s576' n='576'/>
Nam cum XII. aurei prius consueuissent pendi mense vno equiti, conductores Gallici XVIII. fuere polliciti: et existimabatur breui futurus Rex Galliae turmis Germanicis instructissimus, vt de compositione belli spes nulla esset. Franciscus etiam Guisius reuersus ex Italia, quo Gallicas auxiliares copias Pontifici adduxerat, quod bellator esse existimaretur, animos suorum erexerat. Et hoc duce omnes sibi victoriam promittebant. Quae opinio confirmata fuit successu Caletis, quod negotium Guisius administrasse credebatur. Dicebatur etiam Pontifex omnino esse ad Gallicas partes propensior.</p>
<p><note><hi rend='italic'>21. Februar. Chytraeus</hi> libr. 19. pag. 499. <hi rend='italic'>Thuanus</hi> libr. 21. pag. 628. <hi rend='italic'>V Vilb. Godelenai</hi> Hist. abdic. Caroli.</note> X. Calend. Martii venit Francofortum Rex Ferdinandus, comitatu equitum bis mille, IX. Palatinus Elector cum equitibus D. VIII. Archiepiscopus Moguntinensis cum CC. Augustus Princeps Elector cum D. Marchio Ioachimus Elector cum CCL.</p>
<p>VI. Cal. aduenit Treuirensis Elector cum equitibus CC. Coloniensis V. Cal. cum equitibus CCL. Araniae autem Princeps legatus Caroli Caesaris cum centum equitibus</p>
<p>IV. Cal. mandata Caesaris Doctor Seldius exposuit coram Rege Ferdinando et Electoribus. Ea fuerunt abdicare se Carolum Imperio simpliciter, et absque <note><hi rend='italic'>Carolus abdicat Imperium.</hi></note> omni pactione aut conditione, et tradere fratri, atque ipsis sceptrum et coronam Imperii, cui hactenus praefuisset, neque praeesse diutius posset. Tum deliberatum fuit, quid in re inusitata et noua agendum videretur, et de iurisiurandi formula, qua obligaretur nouus Imperator, consultatum.</p>
<p>Constabat ante annos pene XXX. eadem consilia agitasse Carolum, et abdicare se gubernatione illa voluisse, vt totum se bellis gerendis addiceret. Sed ipsius fratris et aliorum precibus et monitis victum, ab incepto destitisse. Omnibus autem temporibus, nunquam vllis hic rumoribus bellicis territus fuit, neque occasiones bellorum fugit. In gerendis animosus mirabiliter, caeteris rebus callidior, et ab iis virtutibus, quae leniores sunt et vocantur, quibuscunque conciliari in primis studia hominum solent, alienior. Magisque metu excitabatur quaedam veneratio hominum, quam amore obsequium conciliabatur.</p>
<p>Ferebatur Romani Pontificis cum Gallo coniunctionem animo iniquissimo tulisse Carolum, quod diceret, studio erga ipsum et ob defensionem status Ecclesiastici se quatuor detrimenta accepisse, quorum tria essent irrecuperabilia. Impensas thesaurorum, <hi rend='italic'>hoc posset fortasse damnum sarciri,</hi> inquit. <hi rend='italic'>Sed amissa existimatio nominis, afflicta valetudo, etiam spes erepta conciliandi Imperium filio, omnino periit.</hi></p>
<p><note><hi rend='italic'>FERDINANDVS Imp.</hi></note> De conditionibus quibus iureiurando obligatus esset Ferdinandus, ferebatur inprimis hoc, <hi rend='italic'>ne quicquam machinaretur aut faceret, quo propter religionem laederetur dignitas aut status vllius Principis in Imperio.</hi> Ipsum Caesarem Ferdinandum properare in Austriam narrabatur. Atque dissipabantur rumores, Pannoniae nouos exercitus Turcicos imminere, et Tartaros Liuoniam versus incursionem fecisse, et magnas strages dedisse. Haec falso spargi erant qui suspicarentur, et tributi alterius nomen confingi. Sed plurimi vera illa esse affirmabant, et dolebant tam lente agi negotia Reipublicae, et de similibus negotiis euentus minus prosperos expectabant.</p>
<p><note><hi rend='italic'>Tartarica.</hi></note> De Tartaricis quidem irruptionibus hoc comperiebatur, brumae illos tempore densissima niue, cum praesidia ibi nulla essent, neque metueretur hostis, subito magno equitatu Rutanos esse adortos, qui regni Polonici limites sunt. Atque multis vulgo obtruncatis, magnam pradam abrepisse pecudum et hominum inter quos vtriusque sexus ingens numerus nobilitatis fuerit, ad ducenta oppida atque pagos incendisse. Sed reuertentes esse afflictos, aliquot millibus caesis ab insequentibus Polonis, et nonnihil praedae ereptum. Praecipua autem pars praemissa
<pb id='s577' n='577'/>
a Tartaris recuperari non potuit. Hi sunt Scythae, Hamaxobii, cum familiis crebro mutantes sedes, et sequentes vberiora pascua.</p>
<p><note><hi rend='italic'>Chytraeus</hi> libr. 19. pag. 500. <hi rend='italic'>Thuanus</hi> libr. 19. pag. 619. <hi rend='italic'>Schardii epit. ad ann. 1556.</hi></note> Ad Regem Galliae sine dissimulatione atque palam magnus numerus equitum se conferebat. Colligebantur et equites, qui adducerentur Regi Philippo: Sed procliues erant fere omnes magis in Gallicas partes, quod a Rege Philippo male soluta fuisse stipendia narrarent. Affirmabatur peruenisse ad Gallum V. millia Germanorum equitum, et ad Regem Philippum totidem. Ducem etiam Iohannem Wilhelmum Iohannis Friderici filium, ferebatur magnas copias contrahere, quas multi in Galliam abducturum suspicabantur, aliis affirmantibus Regi Philippo operam nauari, neque deerant qui loquerentur pro certo. In <note><hi rend='italic'><unclear reason='print blotted'>Metz</unclear>.</hi></note> Hassia congregari dicebantur, et delectum fore ad Metas Lotaringicas, quam vrbem occupatam Rex Galliae adhuc tenebat. Hassia quidem patebat equitibus Gallicis</p>
<p><note><hi rend='italic'>Thuanus</hi> libr. 21. pag. 630. <hi rend='italic'>Petri Lorichii</hi> Hist. narratio de caede Zobelii in Schardii Tom 3. <hi rend='italic'>Sim. Schardii</hi> epit. rer sub Ferdinando gestar. ad an. 1558.</note> Hoc anno XV. die April. Melchior ex nobilitatis Francicae gente Zobelia, Episcopus Wirceburgensis, cum ex vrbe vt arcem ascenderet equo proueheretur, ad pontem Moeni, quem transierat, interfectus fuit, globorum duorum ictibus, et cum eo ex nobilitate duo, sauciis aliis quoque, ex quibus mox tres et ipsi decesserunt. Episcopus ictus non statim de equo cecidit, sed prouectus aliquo vsque, si forte durare posset dum in arcem perueniret, relinquentibus eum viribus, ita ex equo sublatus ibi vitam finiuit in semita. Huius facinoris autores ignorabantur, sed suspicio fuit de Grumbachiis, quibus ipsorum bona erepta essent, quod Episcopum superioribus annis hostiliter oppugnassent, socii et adiutores consiliorum et actionum Marchionis Alberti Caedis huius autoribus nihil periculi imminuit, sed facile euaserunt; constabatque in vrbe eos pernoctasse, tunc quando mane facinus aggressi fuerunt. Etiam alibi in quosdam <note><hi rend='italic'>In Iohannem Zobel, quem et spoliarunt.</hi></note> impetus similes facti sunt, vt tota Francica regio ditionis Wirceburgensis esset inquieta et turbulenta partim formidine, partim indignatione, partim etiam audacia grassatorum, collocarant illi ad extremum pontem, ne fuga pateret ad conspectum ipsorum Episcopo territo et in vrbem recipienti se, pedites duos: eos imposuerunt in duos equos interfectorum. Narrabatur et hoc, <note><hi rend='italic'>Falso.</hi></note> vnum accessisse ad Episcopum, et tradidisse literas, quibus more gentis hostem iplius se profiteretur Grunpachius, et inter legendum caedem de improuiso esse factam.</p>
<p>Cum fuisset demonstratum Ducibus Saxoniae Iohannis Friderici filiis, de quibus conuenisset in Vangionibus, et petitum vt illa approbarent, et sequerentur: Responderunt <hi rend='italic'>Rem indigere deliberatione.</hi> Et conuocarunt suos atque Saxonicos Theologos Magdeburgi die XVI. Maii, Magdepurgenses petierunt vt ratione habita difficultatis temporum illorum, suae vrbi. parceretur, et alibi indiceretur conuentus. Accersiuerunt autem vndique alios ad conscribendum aliquid contra edita Francofurti, de quibus inter Principes conuenerat. Ipsorum autem Theologi cum Vinariae diu fuissent collocuti, tandem discrepantibus sententiis discessum fuit. Interque haec et Dux Ioannis Friderici vxorem duxit filiam Friderici Palatini, Iohannis neptem. Fridericus autem designatus erat, patre mortuo, successor Otto-Heinrici. Sed Dux Iohannes Wilhelmus conducta opera ipsius a Rege Galliae, ad illum equestres copias duxit, in quibus praecipui fuere ii qui Marchionico bello ordines duxerant, et consiliarii fuerant.</p>
<p>Heinricum autem Ducem Brunsuicensem aiebant copias contrahere ad resistendum confluentibus Gallicarum partium copiis, et eas dissipandum. Inter quae filius Iulius ab eo clam discessisse, et ad affinem Ioannem Marchionem Brandeburgensem se contulisse dicebatur. Sed nemine magnopere impediente, copiae Germanicae in Galliam peruenerunt, quin etiam in itinere alicubi interdum
<pb id='s578' n='578'/>
diuersarum partium turmae vna versatae sunt, neque hostiliter quicquam <note><hi rend='italic'>Theodonis villa. Chytraeus</hi> lib. 19. p. 500. <hi rend='italic'>Thuanus</hi> libro 20. pag. 615. <hi rend='italic'>Schardii</hi> epit. ad ann. 1558.</note> actum. Rex Galliae cum Germanicum equitatum haberet magnum, adortus munitum oppidum tam operibus quam praesidio Diedenhofen cepit, multis in oppugnatione interfectis, et cum his Petro Stroza: cum aliquantisper defensum, tandemque deditio facta fuisset. Inde Luceburgum contendit. Interea ad X. millia Gallorum Galeti in Flandriam grassatura de improuiso Regis Philippi copiarum ductoribus primis, Allobrogum Principe et Lasaro Suendio, inclusa, circumuenta, fusa, deleta sunt, captis magni nominis viris, neque potuit Rex Galliae suis subuenire, et eos periculo eripere. Haec res gesta est <note><hi rend='italic'>13. Iulii.</hi></note> III. Idus Iulii.</p>
<p><note><hi rend='italic'>Thuanus</hi> libro 20. pag. 608.</note> Classem Turcicam appulisse ad Corsicam, instructam et magnam, nuntiatum fuit, et Praefectum classi professum se auspiciis Regis Galliae militare, et illius hostes prosequi. Fuere hoc tempore negotia eiusmodi, vt animaduertentes facile intelligerent ingentes esse secuturas distractiones, id etiam de sermonibus notabatur. Vt enim inimicitiae aut maleuolentia inter aliquos fuerat, ita detrimentis gaudebatur eius partis cui aliqui se addixerunt.</p>
<p>XVI. Calend. rursum confluxere exercitus Regum, et fuerunt superiores Gallici, ferebanturque in Regis Philippi exercitu desiderata esse ad M D. equites. <hi rend='italic'>Fassum.</hi></p>
<p>Hac aestate Caesar Ferdinandus in periculosam febrim incidit. Quamuis autem significabatur morbum medicando remoueri, tamen periculo liberatum esse non existimabatur. Nonnihil etiam non tam simultatis quam disputationis vehementioris intercesserat inter Caesarem Ferdinandum et Regem Maximilianum de religionis doctrina. Sed Maximilianum Regem constabat omnibus officiis summae pietatis lenire studuisse commotum aliorum incitatione animum patris.</p>
<p>Bellum Gallicum trahebatur, et magnis sumptibus alebantur exercitus ociosi, qui insuper praedas non cessabant agere in iis locis, ad quae defendenda conducti <note><hi rend='italic'>Germanorum mores.</hi></note> fuerant. Atque Regem Galliae dixisse ferunt: <hi rend='italic'>Germanos nationem esse illam quidem militarem et fortem, sed praeterquam quod igne et ferro non vastent suorum regiones, non videre quid hostes detrimenti amplius dare possent.</hi></p>
<p><note><hi rend='italic'>Memorancius. Thuanus</hi> libro 20. pag. 612.</note> Induciae tum tentatae fuerunt, et certis conditionibus Momorancius liberatus, qui compositionem studeret efficere. Cum in Gallico concilio res ea acta esset, deliberatione finita narrant iussisse Regem remanere proceres conuocatos, iam surgentes vt discederent. Qui cum paruissent, Regem dixisse: <hi rend='italic'>Videtis praesentem meum compatrem Momorantium. De quo absente alii aliud locuti sunt. Postulo coram me et ipso exponi, quocunque nomine accusandus esse videatur. Quod si quis nunc tacuerit, is sciat si quid postea audeat contra ipsum proferre, me pro falso esse habiturum.</hi> Sed cum nemo quicquam commemoraret, ita esse concilium solutum. Summam trecentorum M. pro redemtione Momorancius numerare debebat: Sed remissum iri vel totam vel partem praecipuam, si pax fieret, existimabatur; fore etiam pacem credebatur, praesertim tantis iam impensis factis, et dimissis copiis externis, et vi iniuriisque illarum liberatis ambobus regnis: et tam Carolo Philippi patre, quam coniuge Philippi Regina <note><hi rend='italic'>Carolt V. obitus. Chytraeus</hi> lib. 19. pag. 501. <hi rend='italic'>Thuanus</hi> l. 21. p. 642. <hi rend='italic'>Io Frid. Mayer</hi> de morte Caroli V. euangelica.</note> Angliae mortua. Decessit autem Carolus die vigesima prima Septembris hoc anno M D L VIII. in Hispaniae secessu, non procul ab ea quam Vallem doleti nunc appellant, quae olim fuisse Pintia putatur. Pecuniae numerarae VIII. M. au reorum reliquisse ferebatur, iussisseque pauperibus diuidi. Vixit annos LVIII. menses VI. dies XXVII. quae aetas fere fuit et Maximiliani aui. Febre extinctum constabat, sed rumusculi spargebantur etiam <gap desc='Greek word(s)' resp='sampling'/>. Postea mense
<pb id='s579' n='579'/>
Octobri mortua est soror ipsius Maria Regina Vngariae. Et Decembri Maria Angliae Regina, cui nobilitate et omni populo consentiente suffecta fuit Elisabeta Heinrici filia, et Annae, quam ille dimissa Mariae matre Catarina duxerar, et postea iusserat <note><hi rend='italic'>Polus Cardin. Thuanus</hi> libro 20. pag. 622. <hi rend='italic'>Schardii</hi> epit. ad ann 1558. <hi rend='italic'>Camdenus</hi> Anineunte.</note> interfici. Eodem fere tempore et Polum Cardinalem mortem obiisse significabatur, cum non defuisset suspicio simulari exitum e vita, quod rebus mutatis ille in periculo futurus esset, et sibi metueret. Funeris exequiae magno apparatu deductae fuerunt, et familiares ad rem certo cognoscendam custodiae mandati.</p>
<p>nal. Angi. p. 1. in. <hi rend='italic'>Burnetus</hi> histor. reform tom. 2. lib. 2. fin. <hi rend='italic'>Chytraeus</hi> lib. 19. pag. 514. <hi rend='italic'>Burnetus</hi> p. 2. libr. 3.</p>
<p><note><hi rend='italic'>Elisabetha Angl. Reg.</hi></note> Regina Maria sororem Elisabetham oderat, et non modo regnum, sed vitam (si potuisset) existimabatur illi ereptura fuisse. Papisticam religionem Elisabeta improbabat. Itaque statim ad eam summa rerum delata, mutationem fore apparebat, vel omnino iam incipiebat fieri. Missa tamen est ad Regem Philippum Anglica legatio, regni illius nomine, significans quid accidisset, et petens vt erga Angliam voluntatem propitiam Philippus retineret, seque ope consilioque iuuare vellet, deque coniugio etiam Reginae ipsius sententiam cognoscere se esse iussos. Neque deerant qui dicerent id agi, vt Elisabeta nuberet Ferdinando Ferdinandi Caesaris filio.</p>
<p><note><hi rend='italic'>VVolfgangi Lazii et Basili Io. Heroldi</hi> Historia b. Turcici in Schardii Tom 3.</note> In Pannonia vrbes metallicae Turcicis irruptionibus grauiter fuerunt afflictae, et alibi etiam a Turcicis vicinorum locorum praesidiis cum castella occupata, tum praedae actae sunt. Regina soror Regis Polonici in eos, quorum opera factioneque fueratuna cum filio in regni partem instituta contra Ferdinandum Regem, saeuitiam crudelem exercuit, atque rumores falso sparsi fuerant, eam ab his comprehensam et per cruciatus occisam fuisse: Hoc constabat accusationes et querelas de ejus cum inhonesta vita, tum iniustitia regni ad Turcarum Imperatorem esse gravissimas delatas.</p>
<p><note><hi rend='italic'>Turcica.</hi></note> Alicubi tamen et Turcicae excursiones repressae, et copiae concisae fuerunt ab equitatu populari Regis Ferdinandi. Interea fames Pannoniam horribiliter afflixit, fuitque fama sparsa de apparatu Turcici belli, quod inferretur Ungariae. Sed hunc propter Persicam quandam victoriam fuisse repressum ferebatur. Immisisse enim Turcam Persae ingentem manum Tartarorum, cum essent induciae inter Persas atque Turcas. Quibus superatis et magna caesa multitudine, fuisse in metu Turcam, quousque progressuri Turcae essent. Dissidio etiam duorum filiorum impediri ipsius conatus nunciabatur.</p>
<p>Copiae Germanorum a Gallorum Rege dimissae, stipendio persoluto, magna ex parte sub signis remanserunt; cum Wilhelmus Grunbachius a ductoribus impetrasset, ut adducerentur contra foedus Franconicum, a quo ius suum hac occasione armis posset obtinere. Invitabat spes praedae plerosque. Itaque magnae equitum et peditum copiae processerunt itinere directo ad Rhenum. Sed priusquam transirent, Electores Principes vicini Rheno, polliciti sunt se daturos operam, ut sine vi et armis Grunpachius, quod aequum justumque esset, consequeretur.</p>
<p>Ita illae copiae fuerunt dilapsae, foedere admodum perculso ad famam tanti exercitus, et contrahente ipso quoque equitum aliquid. III. autem Calend. Januar. <note><hi rend='italic'>Hess. Grunpachii supplicium</hi></note> Norinbergae sumtum est supplicium de Heliseo seu Hesselo Grunpachio, ex Franconica quidem nobilitate, et Wilhelmi gentili, sed cuius pater in Phrysia sedem habuisset: et caput amputatum illius est eo loco quo sontes plecti consueuere. Deprecationes pro illo fuere maximae et plurimae, sed non admissae, praesertim similiter iam supplicio sumto Viennae de Siluestro Raita. Nobilitas indignissime factum tulit, et minaciter locuta fuit adversus ciuitatem. Ciuitatis hoc facto odium magnopere auctum, et Nobilitas indignationem suam non tegere, et minari vltionem habereque in animo et ore caedes ciuium Noricorum, et direptiones mercium in vecturis. Quae cum tam imprudens haec nulli videretur, quin prospiceret
<pb id='s580' n='580'/>
et euentara esse intelligeret, omnes maximam et grauissimam causam fuisse statuebant supplicii istius: cum quidam essent, qui dicerent, Caesaris Ferdinandi jussu mandatoque illud tandem post longam interpositam moram sumtum fuisse.</p>
<p>Ferdinandus Rex cum Ratisbonae substitisset, feriis natalis Jesu Christi, Augustam venit.</p>
<p>Dux Saxoniae princeps Elector Augustus cum constituisset eodem proficisci, et XVI. Calend. Februarii iter ingredi, distulit profectionem, quod accepisset ante Martium measem neminem sui ordinis futurum Augustae.</p>
<p><note><hi rend='italic'>Misnica.</hi></note> Interea in Misnia ortae quaedam dissensiones grauissimae inter Principem Augustum et Episcopum Misnensem gente Haubitium, cum ex nobilitate tum forte quadam gente Carolouicius, quod sibi deberi arbitrabatur, non obtineret ab Episcopo, et bellum Episcopo indixisset, impune ei licuit grassari et praedas agere et diripere praefecturas Episcopi, donec et sedes Episcopi Stolpa occuparetur. Ita tandem et quibusdam interfectis, et Episcopo maximis detrimentis affecto, res composita et omnia certis conditionibus transacta fuerunt. Quae ad talem modum geri prudentibus, non placebat, deque iis metuebant euentus minime felices.</p>
<p>Cum autem Electores principes, Palatinus, Saxonicus et Brandepurgensis inter se et cum aliis quibusdam Principibus consensissent de quadam forma doctrinae, qua sperabant non necessarias contentiones et superuacaneas rixas sopiri posse; Et haec consensio descripta penitus a principibus Saxoniae, quorum Wimariae aula esset, improbaretur, et infamiae nominibus deformaretur, visum fuit conueniri iterum, et principes Wimarienses adhibere, et de tota re denuo consultari. Ei rei locus designatus Fulda, sed Saxonicus et Brandeburgicus id fieri non oportere cen suit, vt separatim conuentus haberetur, cum publicus Imperii esset indictus. Ft Augustae posse commodissime talia disputari atque agi iudicarunt. Sed venire principes Augustam minime properabant, cum ibi Imperator ad diem indictum praesto fuisset, praemittebantque Consiliarios, vt sibi morari diutius liceret. Saxnici <note><hi rend='italic'>VVimariensis liber.</hi></note> autem Wimarienses Principis nomine et autoritate praescripta, cuius erat gubernatio, liber edebatur de dogmaris, in quo et assererentur vera secundum ipsius sententiam, et contraria iis damnarentur, indicatis notatisque expresse rebus et personis. Hoc cum manifeste pertineret ad separationem, et odium vicinarum Ecclesiarum; prudentiores animaduertebant quam foeda dissipatio impenderet, et dolebant atque querebantur tantas res nemini magnopere esse curae, et paucissimos intelligere imminentia pericula.</p>
<p><note><hi rend='italic'>Pontifex quid ad electionem Ferdinandi? Thuanus</hi> lib. 21. pag. 628.</note> Pontifex Romanus, cuius tum non longe actas abesset ab anno LXXXII. ex illis difficultatibus, quibus bello Neapolitano pene obrutus fuerat, emersus, alia movere atque conari. Nam simpliciter improbabat Electionem Ferdinandi, quod neque fuisset in potestate Caroli abdicare se Imperio ignorante Pontifice Romano, cuius autoritate confirmatum illud Carolo fuisset. Nam Reges eligi, sed Imperatoris excellentiam consecratione a Romano Pontifice adiungi. Non igitur fuisse tum vacuum locum Imperatoris, neque Electores principes habuisse potestatem creandi successorem Carolo, qui non ab ipsis, sed a Romano Pontifice Imperator factus esset. Neque enim ius habere Electores cum qui Pontificia consecratione Imperatoris appellationem adeptus esset, sua sponte priuare imperio. Quod liceret in illo, qui consecrationem non esset consecutus. Praeterea Electores tres defectione sua ab ecclesiae Romanae principatu, sibi ipsis potestatem eligendi Regem Romanorum ademisse. Quod autem consensissent Electores Episcopi, id grauissime et iniquissimo animo tulisse ferebatur Pontifex, et deliberationem instituisse de illis citandis, ut Romae causam dicerent. In quo ne perseueraret, vnius traditur oratione motus fuisse, qui ostenderet praesens esse periculum si illi Romam cogerentur venire, et constaret quam ob rem citati essent, ne ditionis ipsorum loca interea alii occuparent.</p>
<pb id='s581' n='581'/>
<p><note><hi rend='italic'>Livonica. Chytraeus</hi> libro 19. pag. 498. <hi rend='italic'>Thuanus</hi> libro 21. pag. 638. <hi rend='italic'>Schardii</hi> epit. ad ann 1558.</note> In Liuonia irruptio Moschobitarum maximam cladem intulit vbique. Terbetinam ditionem vna cun. vrbe cepit. Episcopo placuerat, suae ditioni subiecta loca illi tradere, quod defensionem non posset sperare. Id qui suaserant, tanquam proditores arrepti sunt. Episcopus capta vrbe contra promissa, aut saltem spem suam, cum splendido vestitu fuit abductus et dono missus cuidam Tartarico Regi, cum elogio, eum Principem esse Germanici Imperii hominum, de quibus opinio fuisset esse genus inuictum. Miserat autem Mosschobitarum Princeps Tartarorum aliquot millia in Liuoniam, non tam quod confideret occupari illam posse, quam vt praedae in finibus maximae agerentur. Sed fortuna fuit melior expectatione ipsius. Irritauerat eum Magister Teutonicus, qui vt Archiepiscopum Rigensem Wilhelmum Marchionem opprimeret, certis conditionibus atque pactis ferebatur pacem cum Moschobita fecisse. Cum autem rebus inter ipsum et Episcopum compositis illa neque posset neque vellet seruare de quibus conuenerat, ita illa irruptio est secuta. Conflixere saepe Liuonienses cum Tartaris, non etiam nunquam superiores fuere. Sed copia et multitudine ingente Tartarorum factum est, vt defendere sua non possent.</p>
<p>Constat in exercitu Tartarorum foeminas bellatrices fuisse, quarum aliquae ipsae equites essent, aliquae tergis equorum quos viri agitarent insidentes, in praelia proueherentur, magna ex parte aetate prouectae. Et has crudelissime et saeuissime caedes feciffe compertum est. Cum Liuoniensibus non succurreretur, progressae copiae hostiles Rigam obsederunt. Ipsum Moschobitarum Principem in exercitu nunquam fuisse perhibetur. Postea induciae narrantur esse factae; Moscho tamen occupata loca retinente et muniente.</p>
<p><note><hi rend='italic'>Ioan. Basilius Moschus.</hi></note> Huic cui nomen Ioanni Basilio, viro forti (vt aiebant) et bellatori, Rex Daniae cum legatis dono inter alia misit horologium praeclari operis: quae quoniam machinatione quadam aliquantisper ita conuertuntur, vt horas et progressiones <note><hi rend='italic'>Horologium artificiale.</hi></note> Solis, Lunae, atque etiam aliarum stellarum quas Errantes vocant, demonstrari videantur nullius ope, ideo <gap desc='Greek word(s)' resp='sampling'/> vocarunt. Moschus cum Solis et Lunae imagines atque notas expressas vidisset, munus accipere noluit, iussitque illud legatos referre ad suum Regem, et nuntiare, <hi rend='italic'>se esse Christianum.</hi> Accepit tamen indicium <note><hi rend='italic'>Sand. Uhr.</hi></note> horarum quod pulueris quasi fluxu fit, vt <gap desc='Greek word(s)' resp='sampling'/> sicut <gap desc='Greek word(s)' resp='sampling'/> fortasse nominare liceat.</p>
<p><note><hi rend='italic'>Chytraeus</hi> libr. 19. pag. 513.</note> Cum Marchiones Brandeburgenses bello cum Alberto gesto a foedere Francico se quoque esse detrimento affectos contenderent, factum tandem est Ferdinandi Caesaris autoritate, vt de omnibus transigeretur, et foedus aliquot annis certam pecuniam persolueret. De quo diuersorum erant iudicia diuersa. Cur enim impetiti afflictique aliquid numerarent? Sed rem negotiumque aliter potuisse geri dicebant, alii prudentes tamen statuebant transactionem istam foederi pro statu et ratione temporis minime fuisse defugiendam.</p>
</div3>
<div3 id='FrRS.01.23.10' n='10' type='section'>
<head>MDLIX.</head>
<p>CAEsar Ferdinandus Augustae ad diem afsuerat, quo iusserat ibi ordines Imperii conuenire. Eo legatos plerique miserunt. Cum autem putaretur Palatinus <note><hi rend='italic'>Chytraeus</hi> libro 20. pag. 518. <hi rend='italic'>Thuanus</hi> libro 22. pag. 665. <hi rend='italic'>Schardii</hi> epit. ad ann. 1559.</note> Elector illuc venturus, et Saxonicus quoque, nuntiata mors est Palatini Othonis Henrici, quam obiit ille prid. Id. Februarii. Quo nuntio accepto ne Saxonicus quidem se commouit. Moguntinus tamen et Treuirensis eo se contulerunt. Referri curauit Caesar ad Ordines III. Non. Martii I. de dissidiis Religionis. II. de periculis et calamitate belli et impressionum Turcicarum, et ad propulsandam vim hostilem petita sunt auxilia pecuniae duplicis, quantum contribui in profectionem Romanam Caesari consueuisset, et indicatum est si tributa illa conferantur, Maximilianum Regem ad exercitum eum ducendum se benigne obtulisse.
<pb id='s582' n='582'/>
III. Tertium caput fuit de pace in Imperio conseruanda. IV. de aequali et simili numo percutiendo. Postulatumque est, daretur opera ut res celeriter explicaretur.</p>
<p><note><hi rend='italic'>Thuanus</hi> libro 22. pag. 670. <hi rend='italic'>Camdenus</hi> Annal. Angl. P. I. p. 12. <hi rend='italic'>Schardii</hi> epit. ad a. 1559.</note> In Germania conduci equites constabat magno numero, famaque erat bellum inter Reges, Hispanicum atque Gallicum procedere. Sed multi alia suspica bantur atque metuebant. Cum allatum fuit certis nuntiis, pacem inter Reges XII. die Martii esse factam, praecipuis conditionibus his: Caletem vt Galli annis octo in sua potestate retinerent, post restituerent, ita vt munitus locus esset Anglis, vna cum certo machinarum seu tormentorum bellicorum magnorum numero. Corsicam vt reciperent Genuenses. Nisi Calete post annos VIII. restitutum esset, vt obligarent se certi mercatores persolutum iri Anglis quingenta M. coronatorum et Galli nihilominus obligatione restituendi loci (vt dictum est) tenerentur. Inter capita et coniugia tractari ferebantur. Id quod post omnia bella ab antiquo fieri solitum animaduertitur.</p>
<p><note><hi rend='italic'>Chytraeus.</hi> libr. 20. pag. 518.</note> Caesar Ferdinandus coram Electoribus praesentibus Augustae questus fuit, Romanorum Pontificem nolle adhuc se rite creatum Imperatorem agnoscere. Et ea de re Iurisconsultorum sententiae ferebantur exquiri, cum non dubitarent quidam dignitate praestantes, et in consiliis Principum non postremi, affirmare de quodam foedere inter Pontificem Romanum, Caesarem et Regem Galliae tractari.</p>
<p><note><hi rend='italic'>Chytraeus</hi> libr. 20. pag. 517. <hi rend='italic'>Thuanus</hi> libr. 22. pag. 683. <hi rend='italic'>Christ. Cilicius</hi> de bello Dithmarsico. <hi rend='italic'>Schardii</hi> epit. ad ann. 1559.</note> Hoc anno mortuus est Christianus Rex Danorum, cui successit filius Fridericus. Et Christiernus admodum senex, qui in libera custodia multis annis fuerat, cum regno Daniae prius fuisset eiectus, obiit mortem. Cum autem pax inter Regem Philippum et Henricum facta esset, et Adolfus Dux Holsatiae frater Christiani Regis nonnihil copiarum, quas ad Regem Philippum adduceret, contrahere studuisset, occasione vsus bellum inopinatum intulit Dietmariensibus, et Regis Christiani filius Fridericus cum eo se coniunxit, et communiter bellum gerendum suscepit. Est regio Dietmariensium pars Chersonesi Cimbrici, spectans mare quo et alluitur a latere vergente ad occasum. Non illa quidem spatiosa, sed cuius incolae viri fortes semper habiti sunt. Qui quoniam elegantiam et splendorem vitae non sectati fuere, et agros colendo et pascendo pecora victum quaesiuere primum, deinde et quaestum instituere, et ex eo locupletati fuerunt, ideo Rusticos vicini illos appellarunt. A Ducibus Holsatiae eos aliquando defecisse traditur, et cum hos tum Danos hostiliter se inuadentes aliquoties magnis cladibus affectos repulisse. Itaque multis annis in libertate vixerunt: qua tandem elati animis superbire etiam coeperunt, et in opulentia pristinae virtutis obliuisci. Atque tum neque ipsi inter se concordes, cum diffidentia quadam alienatis animis ne externa quidem auxilia vlla accersere voluissent, sperassentque munitiones quique eas quas tenebant facile defendi posse, et aquis passim per fossas immissas loca inuia hosiibus reddi: ita victi oppressique et in extremam seruitutem redacti fuere. Tria munita loca, et praeclare instructa machinis et viris habuerunt. Fuit autem maxima illo tempore siccitas, et ingens aestus. Venti etiam perpetuo Aquilones et apeliotae, quibus vndae maris reiicerentur, vt nihil incommodi ab aquarum inundatione hostibus afferretur. Ipsi tamen fortissime pro patria et libertate propugnarunt, armataeque atque obtruncatae mulieres inter viros sunt repertae. Sed sultinere vim et impressionem tantam non potuere, praesertim sine equitatu, quo penitus caruerunt. Nonnulli ex nobilitate Holsatica et Danica in hoc bello ceciderunt, et Dux Adolfus graue vulnus accepit, fuitque victoria cruenta, plurimis tamen caesis <note><hi rend='italic'>Dietmarsi.</hi></note> Dietmariensibus. Victis grauissimae leges sunt impositae, nihil iuris ipsis in regione sua relictum, externi magistratus dati, denique seruilia omnia imperata. Hanc gentem sunt, qui ex Marsis populis Teutonicis in ea loca migrasse existimant, et <note><hi rend='italic'>Dietmayr.</hi></note> ex eo <hi rend='italic'>Dietmarsos</hi> appellatos. Aliis placet <hi rend='italic'>Dietmarios</hi> esse, a multitudine seu copiis
<pb id='s583' n='583'/>
agrestium. Nam principium nominis significat veteri vsu linguae Germanicae multitudinem et copias, et finis, agricolas seu rusticos.</p>
<p><note><hi rend='italic'>Anglicae. Camdenus</hi> Ann. Angi, P. I. p. 45.</note> In Anglia regnante Elisabetha mutatae res erant. Et defendebantur ii qui paulo ante exagitati fuerant multipliciter et varie. Persuasio enim de religione erat Elisabethae diuersa. In Scotia etiam seditio extitit, et oppugnata fuit factio Papistica. Filia autem regia in Gallia iam nupserat Francisco Henrici filio. Rumorque spargebatur matrem regiam in Scotia obsideri. Hanc certis conditionibus dimissam, et in Galliam auectam postea nuntiatum est, Guisianae familiae principem foeminam.</p>
<p>Mense etiam Octobri literis quibusdam significatum fuit, aegrotare Elisabetham Angliae reginam: cuius nuptias peti ferebatur, a Ferdinando Ferdinandi Caesaris F. a filio regis Suetiae, et Duce Iohanne Wilhelmo constabat.</p>
<p><note><hi rend='italic'>Thuanus</hi> libro 20. fin. <hi rend='italic'>Schardii</hi> epit. ad a. 1539. <hi rend='italic'>Varillas</hi> Histoire de Henry II. Camment. de statu relig. in Galliae fol. 18. <hi rend='italic'>Vlt. <unclear reason='print faded'>...cii</unclear> 1559.</hi></note> Facta pace inter Regem Hisp. Philippum et Galliae Henricum, cum aliis conditionibus, tum vt nuberet Philippo Regis Heinrici filia: et soror Margarita Philiberto Sabaudiae Duci: inter apparatus nuptiarum Sabaudiensium, iam desponsa absenti Regi Philippo filia Regis Henrici, agente et perficiente nomine Regis Philippi illam rem Duce Albano: Rex Henricus dum ludis equestribus operam dat, prid. Cal. Iulii cuspide hastae ictus, oculo dextro pertuso, et ruptis temporum venis, decimo postea die mortem obiit, Rex animo excelso, firmoque corpore, et bellator.</p>
<p>Ferunt per quietem oblata Reginae specie cruenti Regis, magnopere eam orasse, ne Rex quidquam institui pateretur, quo vulnerari aliquis soleret aut facile posset. Sed fata nimirum impediri noluerunt. Nam et hoc narratur, cum videretur Rex nimis se defatigare, monereturque ut finem faceret ludorum, dixisse eum, <hi rend='italic'>Vnum adhuc concursum se dare velle sponso affini.</hi> concurrendum tunc fuit cum nobili iuuene Gallicae gentis familiae Iorchiae. Is cum videretur Regi non aduersaturus totis <note><hi rend='italic'>Mongomery.</hi></note> viribus, Rex ei dici iussit, <hi rend='italic'>facere quae posset, se ipsi non velle parcere.</hi> Sed sic tamen vertente illo hastam, vt directior esset Regius ictus, procumbens Rex, et caput vertens, cupiditate per indignationem illum deiiciendi. Ita tempus dextrum obiecit, cuspidi, et id accidit quod retulimus. Moriens accersitum filium (vt aiunt) promittere coegit, primum ne quid ei a quo afflictus esset, noceri pateretur. Secundo vt pacem factam pro sua parte seruaret, et praestaret dictas conditiones. Tertio ne statum religionis in regno Gallico mutari sineret. Multi tum in custodia, eque iis aliqui genere et opibus atque autoritate praecipui viri, de multis crudeliter sumtum etiam supplicium fuerat. Atque ferunt patrem eius, quo congrediente ictus Rex fuit, praefectum fuisse sumendis suppliciis de iis, qui propter errores improbatos in religione in vincula coniecti fuerant, quorum aliquos illum congressum et vulnus esse inflictum Regi vidisse. Similiter in Hispania absente Rege Philippo, Carolo filio ipsius et sorore huius adhibitis, inquisitum in eos qui ab erroribus <note><hi rend='italic'>Lutherani.</hi></note> vulgatis abhorrerent, quos <hi rend='italic'>Lutheranos</hi> vocare, et pro haereticis habere plerique consueuere.</p>
<p><note>Comment. de Statu relig. in Gallia f. 18.</note> De multis etiam ad priorem sententiam conuersis sumptum supplicium. Horum strangulatorum corpora combusta. Vnus qui constanter in sententia per seuerauerat, viuus crematus. Cuiusdam mulieris mortuae ossa de sepulchro eruta. Horribilis actio illa fuit, et non modo indigna professine religionis ac nomine Christiano, sed ab omni humanitate aliena. De his consiliis et rebus hae inter Reges missae ferebantur, quibus vterque quod apud alterum gereretur, admodum probaret. Sed diu saeuitiam in hoc genere exercere Henrico non licuit.</p>
<p><note><hi rend='italic'>Chytraeus</hi> libr. 20. pag. 515.</note> Hoc tempore mense Augusto Rex Philippus e Germania discessit, nauibus rediturus in Hispaniam. Et ferebatur classis cogi in Sicilia ad Messanam, qua mare aduersus Turcas tutum praestaretur, et noceretur hostibus.</p>
<p><note><hi rend='italic'>Thuanus</hi> lib. 23. pag. 703.</note> Ferdinandus autem Caesar inducias et pacem fecit cum Solymanno Turcarum Imperatore, quas neque necessarias; neque tempestiuas, Indecoras esse,
<pb id='s584' n='584'/>
erant qui non vererentur dicere. Sed nimirum suae cuique res sunt notae inprimis, et sentiunt omnes quo affligantur, et saepe ille hostis irritatus maxima damna dedit, raro aliqua accepit. Conditiones igitur quamuis durae et graues, quas Solymanus tulerat, repudiandae non sunt visee. In quibus et tributum pendi iubebatur, et neque Iohannem Vngariae Regem, neque Henricum Galliae laedere. Pacem legatos Gallicos magnopere studuisse impedire enuntiabatur. Sed Solymanum in sententia permansisse, cum quod sibi expediret non negligendum esse censeret.</p>
<p><note>Turcica. <hi rend='italic'>Thuanus</hi> libro 24. pag. 717.</note> Constabat tum res Turcicas esse difficiles et perturbatas, Solymano senescente valetudineque aduersa laborante, et filiis tribus dissidentibus: quorum vnus Solymanus et ipse nomine maior natu apud Patrem ad spem successionis educeretur. Contra hunc alter Baiasseta vna cum minimo fratre conspirans quod esset iuuenis ferox atque bellicosus, Duces complures sibi dicebatur conciliasse, nec non allexisse e robore exercitus Turcici quosdam qui Ianissari nominantur: contractas que copias contra fratrem duxisse, et eum pene profligasse: de improuiso enim aduenisse narrant praefectum Graeciae cum integris copiis, et victores perculisse. Ita cedentem Bayssetum se ad Persarum Regem contulisse, alterum in Syriae. AEgypto vicinis locis residentem, moliri res nouas.</p>
<p>Literae Turcicae ad Caesarem Ferdinandum scriptae in Senatu Imperii recitatae sunt. In quibus et hoc fuit licere Regi etiam Philippo legatos ad se mittere.</p>
<p>In deliberationibus autem de religione in Germania constituenda nihil est tum explicatum, et res ad Synodi Oecumenicae cognitionem reiecta, interea decreto communi pax inter ordines Imperii sancita.</p>
<p><note><hi rend='italic'>Fridericus III. Elector Palat. Adlzreiter</hi> Boi. P. 2. lib. II. n. 14. <hi rend='italic'>Gewoldus</hi> de Septemuitatu cap. 10. <hi rend='italic'>Thuanus</hi> libr. 23. p. 705. <hi rend='italic'>Chytraeus</hi> ib. 19. p. 513.</note> Cumque controuersia esset inter Palatinum Fridericum, Electorem, et Albertum Bauarum, de munere Septemuir ali, illique magnopere dissiderent, adeo vt bellum metueretur, res intercedente Palatino Wolffgango et Duce Wirtebergensi composita fuit.</p>
<p>Cum soluto conuentu Caesar Ferdinandus mense Augusto in Bauariam vicinam transiisset, inde in Austriam descendit, nuntiatumque fuit XV. Cal. Septemb. Papam Romanum Paulum IV. esse mortuum. Caesar etsi illum erga se inimico animo fuisse diceret, tamen honoris causa quem haberet sedi Romanae, iussisse ferebatur apparari ea quibus mortui memoria tanquam exequiarum celebraretur.</p>
<p>Hoc conuentu tentata fuit reconciliatio inter fedus Francicum et quosdam ex nobilitate potissimum Francica detrimentis affectos bello Marchionico, quorum caput nominabatur et erat Wilhelmus a Grunbach. Hic comitatu magno affuit, et aduocatos habuit plurimos, etiam Principum multorum legatos. Audita causa pronunciatum fuit partes iure disceptare controuersiam eam debere. Ita petitores occupatorum bonorum ab aliis, et vt sarcirentur pecunia data damna, insecta re, nihil territi aut de pristina animi elatione remittentes discessere.</p>
<p>Publicata tum fuit etiam proscriptio Cretseri illius qui autor fuisset intersiciendi Episcopi Herbipolensis.</p>
<p><note><hi rend='italic'>Saxonica. Mulleri</hi> Stat. Saxon. ad ann. 1559.</note> Hac aestate Principibus Saxoniae in Duringia improbantibus ea de quibus Wormaciae inter certos ordines conuenerat, illustriss. Pr. Ioannis Friderici et fratrum nomine editus liber fuit complectens definitionem doctrinae purae, et damnationem dogmatum et hominum quorundam nominatim. Haec cum vera ratione non fieri, et quaedam illo libro exposita diligentiore consideratione viderentur indigere, nonihil nouae turbulae datum est: praesertim cum iussissent in omnibus locis suae ditioni subiectis a pastoribus eum librum populo recitari, et ad assentiendum perscriptis et probandum mandata suadendo inducere. Iamque apud ipsos quoque de his aliqui <note><hi rend='italic'>Victorinus Sirigelius.</hi></note> loqui liberius, suspectusque vt improbans consilia actionesque illas Victorinus Strigelius et Andreas pastor, noctu admissis qui illos comprehenderent, inhumanissime intra domos ipsorum capti, et in effedum coniecti atque abducti fuere. Victorinus nudus e lecto effractis foribus aedium arreptus fuit, et alia foede facta perhibebantur.
<pb id='s585' n='585'/>
Diu in custodia cum fuissent, tandem mense Augusto Victorinus remissus domum est cum promisisset obligatione legitima, se extra aedes nusquam discessurum, antequam ad accusationes respondisset. Reuersus ille domum febri laborare coepit, et animo perturbari, ferebatur autem insimulari a Principe quod ea reprehendisset culpassetque quae prius non modo laudasset, sed quorum etiam autor et <note><hi rend='italic'>Mulichius.</hi></note> adiutor fuisset. Fuit et in vincula coniectus Mulichius, maxima potentia et autoritate in Vimariensi aula praeditus. Spargebaturque fama, quod capitale de eo iudicium futurum esset. Multi tamen quibus et negotia et homines nota erant, quid ageretur, non poterant decernere, neque statuere seria ne res ageretur, an simulatio illa aliqua esset. Hic cum Gothae in custodia aliquantisper fuisset, postea traductus est in arcem Leuchtebergensem ad Calam Duringicam.</p>
<p>In Daniam Illustrissimus Princeps Elector Augustus cum coniuge profectus, ornauit praesentia sua festiuitatem coronationis Regis affinis sui, et rediit saluis rebus mense Septembri.</p>
<p><note><hi rend='italic'>Liuonica. Chytraeus</hi> libr. 20. pag. 519. <hi rend='italic'>Thuanus</hi> libr. 22. pag. 666.</note> In Liuonia factis induciis (vt diximus) miseranda quies fuit. In conuentu autem Augustano subsidii nomine placuerat contribui millia C. aureorum, qua pecunia Liuonienses adiuuarentur. Sed fama spargebatur, necessarium et propius auxilium ab illis Regis Poloni implorari, et existimabantur, sub ditionem illius venturi esse, vt prius venissent Prussiaci. Inter haec tamen Moschobitam bello Tartarico implicatum ferebatur, atque eo nonnihil afflictum esse.</p>
<p><note><hi rend='italic'>Nic. <unclear reason='print blotted'>Isthuan...</unclear></hi> histor. Vng. lib. 20.</note> Cum Turcarum Imperatore, pace per aliquot annorum inducias facta, nihilominus praesidia quae limites tuebantur non quiescere, vere illa quidem consuetudine quod exercitationes tales esse vellent rei militaris, neque pacta conuenta minus seruari, quod nulli iusti exercitus educantur. Tentata fuit proditio arcis <note><hi rend='italic'>Segethum.</hi></note> Segeti ad Drauum munitissimae. Sed proditore indicio pueri comprehenso, allectus quidem Turcicus Bassa, qui illum pecunia corruperat, traditur aduenisse, sed re prouisa, caesis multis et omnibus impedimentis amissis reiectus esse. Alibi etiam praedae actae et incursiones factae sunt. Sed praesidiario equite Pannoniae vbique hostes adhuc quidem profligante et sternente, et recuperante praedam, Bassa Budensis moribundus, omnes Christianos captiuos interfici iussit, et istas inferias sibi fieri.</p>
<p><note><hi rend='italic'>Pseudoregina.</hi></note> In Germania diu vagata diuersis in locis mulier quaedam, quae se pro Regina Angliae sorore Ducis Iuliacensis gereret, cum a Principibus quibusdam honorifice accepta fuisset, tandem peruenit hoc anno ad Ducem Saxoniae Vinariam: a quo et cognata appellata, et eo qui illustrem foeminam deceret omnibus in rebus respectu est tractata. Narrare illa magnam vim auri et argenti et pretiosae supellectilis ex Anglia se aduexisse: sed arcis quibusdam deportatis Vinariam, et fraude deprehensa in vincula coniecta est, et quaestio habita. Multa temere in congressibus et colloquiis cum illa gesta narrabantur, quae in multorum dicta incurrebant. Haec tandem ad perpetuos carceres fuit condemnata.</p>
<p>Eodem hoc anno horribiles imbrium et falminum tempestates fuerunt diuersis in locis, et alicubi inusitati terrae motus. Friberga, vbi metallica antiquissima sunt in Misnia, grauissime labefactata est. In Marchia corruisse aedificia quaedam perhibentur, et multos homincs obruisse. Fulmina in aquas etiam delata illas infecerunt, et pisces deinde mortui fuere.</p>
<p><note><hi rend='italic'>Mulleri</hi> Ann. Sax. ad a. 1559.</note> Hoc anno reuersus est in Germaniam Iohannes Wilhelmus Dux Saxoniae, Iohannis Friderici Principis Electoris filius: cum aliquantisper in Gallia post bellum confectum inter duos Reges restitisset. Fuerat autem ad Regem Galliae profectus militatum.</p>
<p>Ad Rhenum vina satis bene prouenerunt, et fuerunt in Palatinatu res quietae.</p>
<pb id='s586' n='586'/>
<p><note><hi rend='italic'>Brovveri</hi> Ann. Treuir. Tom. 2. lib. 2. p. 287.</note> Treuiri, cum quidam ibi natus diu abfuisset domo studiorum caussa, reuersus ad suos primum scholas habere coepit, et pueritiam accuratius quam prius instituere cum literis, tum cognitione religionis. Ea re multorum fauorem sibi conciliauit. Atque tandem docere ipse coepit grandioribus argumentis veritatem rerum diuinarum. Cum audire quamplurimi cuperent, factum tandem est hoc labores recusante vt accerseretur conciliante Principe Wolffgango Palatino - - - Chulmanni. Episcopus Treuirensis, cum dissimulare rem diutius non posset, tales coetus haberi a suis vetuit. Sed ciuitas nihilominus retinere et fouere atque defendere doctores suos. Donec Episcopus pro hostibus habere eos instituit, et ciuium mercibus onustas primum naues aliquot intercepit, deinde itinera omnia infesta ciuibus facere, denique parare se ad vim et bellum. Ciuitas ad vicinos principes legatos misit, et quae caussa quodque negotium esset significauit, et illorum respectum ad se petiit.</p>
<p>Similes motus animaduersi sunt in Moguntiaca regione. Et Aquis multitudo flagitare coepit emendationem doctrinae et rituum sacrorum.</p>
<p><note><hi rend='italic'>Schardii</hi> epit. ad ann. 1559. <hi rend='italic'>Thuanus</hi> libro 23. pag. 705.</note> Romae cum Paulus IV. P. M. aetate admodum graui aegrotare coepisset, et de improuiso febris accessisset acerrima: ita mortem ille obiit XIV. Cal. Septemb. cum vixisset annos - - Cum adhuc viuus decumberet, sparsa fama mortis ipsius multitudo (vt talibus temporibus solet) commota multa designauit turbulentissime, carceres omnes effregit, et captiuos liberauit. Custodia eorum qui delati religionis nomine detinebantur repugnantibus iis qui armati in illis aedibus seruabantur, tandem multitudo et ipsa armata non modo aperuit, sed aedes ipsas etiam incendit. Narrant monumentum sepulcri Pontificii, quod iam positum esset praeclarum signis a multitudine disiectum, et statuam quae Pontificis effigiem praeferret mutilatam, et fractam esse ignominiose. Plurimos magnopere laetatos aiunt morte ista. Est et Cardinalis Moronus liberatus, qui longo tenipore in arce Sancti Angeli captiuus fuerat. Tumultus isti celeriter sedati fuere, et capita gubernationum constituta. Romae gubernatio commissa Carolo Crasso Episcopo Montisflasconis. Et X. Cal. coeptae exequiae celebrari mortui. Et tandem postridie Non. Septemb. incoata deliberatio de creando nouo Pontifice cum intrassent in conclaue solenne Cardinales <note><hi rend='italic'>Medici.</hi></note> quadraginta vnus. Creatus Cardinalis Medicinus Mediolanensis, et appellatus Pius IV. qui fratrem habebat Iacobum Mediceum Marchionem Mussiae. Horum auus fuisse Medicinae Professor dicebatur, et ex ea arte ingentes opes collegisse, et possessiones terrarum quarundam titulumque nobilitaris parasse, reliquisseque posteris.</p>
<p><note><hi rend='italic'>Danica.</hi></note> Mortuo Christiano Rege Daniae filius illius Fridericus coronatus Rex fuit XIII. Calend. Septemb. ad cuius pompae festiuitatem vna cum coniuge sorore Regis accessit Princeps Elector Augustus; <hi rend='italic'>Idem est supra narratum.</hi></p>
<p><note><hi rend='italic'>Thuanus</hi> libr. 23. in eunte.</note> In Gallia cum susfectus esset Regi mortuo filius Franciscus Secundus, cum quo nupta esset filia Regis Scotiae, nato annos nondum XVIII. gubernatio regni fuit penes familiam Guisianam, in primis Cardinalem Carolum et fratrem huius. Quorum ille doctrina et sapientia praestare existimabatur, hic virtute bellica celebris erat. Cardinalis regiam gazam et iuris vniuersi ditionem habebat in manibus, frater rem totam militarem et copias.</p>
</div3>
<div3 id='FrRS.01.23.11' n='11' type='section'>
<head>MDLX.</head>
<p>MAgna autem saeuitia vsurpabatur tam inquirendo quam animaduertendo in eos, qui simulabantur deseruisse religionis antiquae sanctitatem, et amplexi esse nouam doctrinam autore M. Luthero: cuius nomine omnium abhorrentes atque alienae ab usitatis obseruationibus sententiae, prauae etiam et perniciosae iudicabantur, <note><hi rend='italic'>Lutheranismus</hi></note> vt nullum esset atrocius crimen quam Lutheranum appellari. Atque ferunt
<pb id='s587' n='587'/>
cum quodam tempore supplicio simul afficerentur quidam, qui latrocinando caedes fecissent, et qui religionis veterem pietatem mutasse perhiberentur, et vocarentur Lutherani; latrones iam imminente morte testatos fuisse, se poenas dare latrocinii non Lutheranismi causa. Vsque adeo immane scelus esse Lutheri doctrinam sequi inculcatum fuit vulgo, et cum in aeternum Deum contumeliosus ille, et omnibus rebus deprauator esse Christianae religionis crederetur. Viuente adhuc Rege Henrico <note><hi rend='italic'>An. Burgius. Thuanus</hi> libro 22. pag. 677. et lib. 23. p. 699. Comment. de ftatu relig. in Gallia fol. 18. <hi rend='italic'>Schardii</hi> epit. ad anni. 1559.</note> coniectus in carcerem fuit vnus per quam celebris Iurisconsultus Annas Burgius seu de Burgo, quod crudelitatem illam animaduersionum suppliciorumque non probaret. De eo cognitione dilata, cum morte Regis Henrici tum aliis de causis supplicium sumptum postea: fuit et ille viuus crematus. Alii etiam, interque eos vtriusque sexus genere et opibus primarii, partim correpti fuerunt, partim in discrimen extremum venerunt vitae fortunarumque omnium. Quae cum ad hunc modum gererentur, magnis et perniciosis motibus causas dederunt. Varia etiam et multiplicia scripta in Gallia clanculum fere edebantur, in quibus grauissime accusabantur Guisiani. Erat autem praecipua querela Rege nondum eam aetatem habente, <note><hi rend='italic'>Guisiani.</hi></note> quae sufficeret gubernationi regni praetexi illius nomen et maiestatem a Guisianis, suo arbitrio facientibus quaecunque liberet: cum de sententia Ordinum in regno legitimi curatores constitui deberent, secundum scriptas leges, et more maiorum, Haec a Guisianis defendebantur, commemoratis exemplis compluribus annorum superiorum, quibus Reges minore etiam aetate sibi consilium asciuissent sua voluntate. Et probatis copiose actionibus omnibus quae in primis reprehendebantur, coierunt tum nonnulli, inque his ex nobilitate quidam non postremi: satisque magnae copiae cogi coeptae. Rex tum Amboisiae erat. Qui coierunt, nullo modo se contra Regem arma cepisse affirmabant, sed pro illius salute et incolumitate, cui Guisiani insidiarentur, quod dicerent eum posteritatem esse Capeti, seu Caroli Magni ad quos legitima successio regni pertineret. Fuerat deliberatum, et pene constitutum viuente adhuc Henrico II. <hi rend='italic'>Ne religionis nomine in quemquam animaduerteretur ante decreta concilii Oecumenici.</hi> Haec ne firma rataque essent, per Cardinalem Carolum Lotaringum stetisse aliqui criminabantur. Quorum caput quidem ex nobilitate Rainaldus (quem sui valde laudarunt, aduersarii vehementer vituperarunt) copias contractas collegit adduxitque Amboisium; vbi cum Rege Cardinalis et frater ipsius Franciscus Guisius tunc fuit. Praetendebant hi motui metum solicitudinemque suam de Rege, cui a Guisianis impenderet periculum, pertinens ad totius regni cladem: et inuidiosissime commemorabantur cum alia crudeliter, auare, superbe a Guisianis gesta tum supplicium Dn. Burgii, qui Cardinale procurante esset combustus, propterea quod illius voluntati refragaretur, et non approbaret assentando errores in doctrina et vsu religionis manifestas. Sed his copiis siue vi seu fraude dissipatis, et Rainaldo aliisque conspirationis eius principibus interfectis, ita aliquantulum ocii fuit. Nihilo tamen minus intestina odia remanserunt, neque seditionis quasi ignis penitus fuit extinctus. Horum consiliorum plerique conscium esse aiebant Regem Nauarrae. Congregati etiam quidam fuere ad inuadendam et occupandam vrbem Lugduni, qui sacerdotum bona diriperent si processisset conatus. Sed hi sunt detecta re, partim oppressi, partim repulsi.</p>
<p><note><hi rend='italic'>Thuanus</hi> libro 24. pag. 741. <hi rend='italic'>Hugenoti.</hi></note> Neminabantur per contumeliam desertores errorum veterum non modo Lutherani, sed etiam Hugenoti. Hoc a Guisianis nomen in seditiosos et turbulentos, a quodam Hugenoto seditioso confictum, inimici illorum etiam ad Regis contumeliam interpretabantur, quem ab Hugone Capetio genus ducere constaret. Regem etiam Henricum II. iocantem rythmo populari praedixisse ferebatur in Guifianos, <hi rend='italic'>Eos purpuratos se mortuo populum Gallicum vero, camisiatum fore.</hi></p>
<p><note><hi rend='italic'>Africana. Schardii</hi> epit. ad ann 1560. <hi rend='italic'>Thuanus</hi> libr. 13. pag. 799.</note> Cum Tripolis in Affrica oppugnaretur Hispanica classe, admodum instructa nauibus et viris, multo maiore classe Turcica oppugnatores circumuenti, et classis
<pb id='s588' n='588'/>
illa disiecta fuit multis captis, etsi plerasque euasisse periculum plurimi postea scripserunt, et acceptum damnum cleuare fuere conati. Itaque creditum est tantam illam cladem non esse quantam rumores sparsissent, cum quidem magnum detrimentum acceptum; esse constaret, Turcica classis fortuna vsi fugientes insecuta est, qui fere <note><hi rend='italic'>Gerbina Insula</hi></note> petierunt munitam insulam Gerbinam. Meninga hanca veteribus appellatam fuisse perhibent. Peruenisse tamen eo dicebantur omnes triremes ad Tripolim fuga elapsae praeter vnam segniorem. Gerbina et loco opportuno habuit vrbem arcemque bene munitam, et praesidium firmum ad V. millia Germanorum, Italicorum, Hispanorum <note><hi rend='italic'>Don Alfare.</hi></note> militum, quorum ductor seu Praefectus Hispanus Donalfarus nominabatur. Hi fortiter se gerere, in velitationibus hostem facile repellere, et esse superiores, cum aqua in vrbe non sit, altero quoque die armata manu eam aduehere et deportare, sed deficere etiam eos necessaria caetera ad victum cum inciperent, captos ita demum restituerunt, si pro illis certa copia commeatus penderetur. Praefectus Praesidio, postulanti ductori classis Turcicae, vt deditionem faceret, respondit; <hi rend='italic'>se eum non esse qui, vt alii, munita loca traderet hosti. Et hoc facientes dignos esse suspendio, quod ipse simili in facinore supplicium in se quoque statuat.</hi></p>
<p>Interea ferebatur duas triremes Florentinas potitas esse tribus Turcicis appulsis ad nescio quod littus. Itaque homines fere effugisse, multos tamen captiuos, et nonnihil pecuniae in nauibus inuentum.</p>
<p><note><hi rend='italic'>Turcica.</hi></note> Ferebatur et hoc, Genuam venisse legatum Regis Persici, promittente Turcicum bellum, quod Persa summis viribus gesturum se esse affrmaret, si Christianitas quoque Turcas aggredi velit. Dicebanturque eadem de re Legati missi ad Caesarem et Regem Hispaniarum. Erant tum res Turcicae non prorsus quietae: dissidio enim inter fratres orto minor natu Baiasseta transfugerat ad Persas. Et reposcebatur ille enixe a patre, sed reddi nondum constabat. Significabatur autem decreta legatio eximia, cum praeciosissimis muneribus a Solymauno ad Persam iter breui ingressura, vt de Baiasseta restituendo cum Persa ageret. Constantinopoli <note><hi rend='italic'>Obitus Philippi 18. Febr. 1560. Ioach. Camerarii</hi> vita Melanchthonis p. 385. <hi rend='italic'>Thuanus</hi> lib. 26. p. 809. <hi rend='italic'>Schardii</hi> epit ad ann. 1560.</note> etiam pestilentia saeua fuit.</p>
<p>Hoc anno XIII. Cal. Martii mortuus est Wittenbergae Philippus Melanchthon, cum vixisset annos LXIII. et totidem pene dies, quem luxerunt boni omnes mortuum, mali et petulantes quidam insectati sunt. Et controuersiae Ecclesiasticae fieri coeperunt maiores et importuniores, renouantibus quibusdam contentionem de Sacramento Coenae Domini, et rem actionemque sanctissimam profanis disputationibus contaminantibus.</p>
<p><note><hi rend='italic'>Liuonica.</hi></note> Liuonienses metu hostis potentissimi et immanis, omnium opem auxilium que implorare. Ferebatur hic captis iubere manus et pedes praecidi. Teutonici quidam numero CXXIX. adorti illo bello Moschobitas DC. profligarunt hos, sed cum finem insequendi non facerent, circumuenti interfectique sunt vniuersi praeter XXX. qui grauiter vulnerati in manus hostium peruenerunt caeteri occumbere quam capi maluerunt. Immissi in mare fuerunt aliquot triremes piraricae hominum audacium et improborum qui interciperent ea qua aduehi Moschis perhibebantur inprimis instructiones armorum. Fueruntque ciuitates quaedam suspectae quod Moschobitas variarum rerum commeatu adiuuarent et hoc nomine Lubecca male audit inprimis.</p>
<p>His temporibus circumferebatur exemplum epistolae quam scripsisset Cardinalis Lotaringius ad Papam. Continebat hoc querelam grauem de iis quae nouari inciperent in Gallia, et implicari significabatur negotio magnos quosdam viros, et rem esse periculosam. Addebaturque petitio, vt mitteretur cum autoritate Apostolica et mandatis in Galliam Cardinalis Turnonius Collegii Cardinalium Decanus. Conuentus autem fuerat habitus Principum in regno Galliae; <hi rend='italic'>et huc vsque autographum.</hi></p>
</div3>
</div2>
<pb id='s589'/>
<div2 id='FrRS.01.24' n='24' type='chapter'>
<head>IVLII PFLVGKII ET IO. ANTONII VIPERANI ORATIONES IN MORTEM CAROLI V. IMPER.</head>
<pb id='s590' n='590'/>
<div3 id='FrRS.01.24.01' n='1' type='section'>
<head><hi rend='italic'>LECTORI BENEVOLO S. D.</hi> BURCARD GOTTHELF STRUVE.</head>
<p><hi rend='italic'>VIx Imperatorem esse credimus, cuius in mortem tot orationes laudationesque funebres vel habitae fuerunt, vel publicatae, quam post Caroli V. mortem factum hoc fuisse constat. Testatur de eo Schardius</hi> <note><hi rend='italic'>Epit. rer. gest. ad annum 1558.</hi></note> Funus eius variis Doctorum Orationibus omnium fere nationum cohonestatum est. Inter quos in Italia, Bononiae, Franciscus Robortellus, Florentiae, Io. Baptista Adrianus. Irr Germania Viennae, Georgius Ederus, et Andreas Rapicius Caesaris Consiliarii, et Paulus Fabricius Mathematicus, Friburgi Brisgoiae Ioannes Artopoeus. Iureconsultus. Denique in exequiis Augustanis Ludouicus Madrutius ita virtutes eius celebrarunt, vt certamen laudum ipsius suscepisse videantur. <hi rend='italic'>Praeter haec scripta exequiae Caroli V. quas Ferdinandus fratri suo fecit fieri, sigillatim describuntur Augustae Vindelicorum 1559. 4. Habemus alias praeter.</hi> Ioan Baptistae Adriani <hi rend='italic'>Orationem</hi> Antonii Bendenellae <hi rend='italic'>Orationem in funere Caroli V, Luciae 1559. 4. Anatolii des Burnes</hi> Immortalitatem Caroli V. <hi rend='italic'>Georgii Amerpachii</hi> Threnodiam in mortem Caroli V. <hi rend='italic'>Inter has binas orationes alias hic cum Frehero exhibemus. Harum priorem equidem incerti esse auctoris in Syllabo Auctorum indicauerat iste. Ast, possideo eiusdem Orationis exemplum Dilingae apud Sebaldum Mayer 1559. 4. excusum, cuius titulo, istius aeui scriptura, insertum est</hi> authore Iulio Episcopo Numburgensi. <hi rend='italic'>Tacent equidem Scriptores, qui Iulii scripta recensent, de hac oratione, facile tamen adsentior,</hi> <note>Petrus Albinus, qui in Meisn. Chronic. p. 358. Iulii Pflugkii mentionem summo cum honore facit, eiusdem faltim scriptum de Rep. Germaniae et orationem de funere Mosellani Praeceptoris refert.</note> <hi rend='italic'>ex eo, quod Pflugkius iste Carolo V admodum fuerit familiaris, ab eodemque variis beneficiis ornatus. Altera, quae hunc Tomum Tertium claudit, Oratio est</hi> Ioannis Antonii Viperani, <hi rend='italic'>Messanae 1558. habita. Hic Messanensis erat Siculus Iuuenatensium Episcopus, Philosophus suae gentis atque Theologus dictus eruditissimus,</hi> <note>Sic enim Toppius Bibl. Neapol. pag. 128. <hi rend='italic'>Gio. Antonio Viperano, Napolitano, altri lo fanno Messinese, Filosofo, e Teologo eruditissimo, Vescovo di Giovinazzo.</hi></note> <hi rend='italic'>qui praeter alia ingenii monumenta, hanc publicauit orationem, quae tamen inter ipsius scripta, quae Toppius prolixe recenset,</hi> <note>Ista scripta non in Bibliotheca solum, sed etiam additionibus p. 109. prolixe recensentur, nihil tamen ibi de hac oratione reperire licet.</note> <hi rend='italic'>haut memoratur.</hi></p>
</div3>
<pb id='s591' n='591'/>
<div3 id='FrRS.01.24.02' n='2' type='section'>
<head>ORATIO FVNEBRIS DE MORTE CAROLI V ROM. IMPERATORIS, HISPANIARVM REGIS.</head>
<p>ETsi, Principes populique Germani, Garoli V. Imperatoris nostri mortem sine graui animi dolore commemorare nequeo, tamen cum de nobis atque vniuersa Republ. Christiana tam bene meritus fuerit, quam qui optime, facere non sane possum, quin ego eundem in hoc publico luctu memoria grata prosequar: et quae de eo tacitus cogitare soleo, eadem proferam, et vobiscum quodammodo communicem. Non quod putem vobis non meliora in mentem venire posse, sed quia spero eo minus repudiaturos esse vos hanc nostram tenuem orationem, quod memoria eius quem diligitis iure, nec vobis possit non esse grata. Ac primo quidem, vt intelligi possit, quantum damnum morte eiusdem Principis nostri fecerimus, cogitemus nihil eorum, quae vel fortunae vel animi sunt bonorum huic defuisse, et Deum ita eum donis suis ornauisse, vt videretur ad res maximas, atque ipsum adeo Imperium orbis terrae natus esse. Ortus quidem erat e gente Austriaca, vnde tanquam ex equo Troiano tot Reges, Romanorum Imperatores prodierunt, a quibus ad eum tantum bonorum permanauit, vt simul ac in hanc lucem aeditus fuit, amplissimorum Populorum atque Regnorum iam haeres foret. Fuit enim (quod quidem vos minime ignoratis) Maximiliani Imperatoris, e filio Philippo Hispaniarum Rege, nepos. Et quanquam haec in eo genere sunt, quod non virtus cuique sua parit, sed fortuna quodammodo adiungit, tamen ita vsuuenit, vt cum e bonis boni nascantur, horum virtuti ille honoris splendor, quem a Parentibus atque maioribus suis trahunt, iure deberi videatur. Quod si vlli ante hac Regi contigit, certe Carolo nostro contigisse videtur. Nam tot ac tantis virtutibus praeditus fuit, vtnon solum splendorem a maioribus acceptum, tueretur cum laude, sed nouis etiam accessionibus augeret atque cumularet: Ac si non aliena, hoc est, maiorum virtute niteretur, dignus tamen esset, qui summis honoribus ornaretur. Temperanter sane vixit, luxum omnem fugit, et postquam ad Rempublicam accessit, praeclara dedit signa singularis cuiusdam iustitiae. Quippe qui ius suum cuique tribueret aequabiliter, et mallet propulsare ab iis quos in potestate sua habebat, iniuriam, quam, si quam ipse acceperat, persequi. Cum qua virtute sua, tantum fortitudinis coniunxerat, quanta in hominem illum cadere potest. Cuius pars illa, quae in perpessione malorum consistit, e moribus eius mirabiliter eluxit: Etsi enim eo morbi genere, quod acerbissimum dolorem facere solet, saepe affectus fuit, hoc tamen non passus fuit se ita frangi, vt quoties opus esset, munera militaria in Castris non ipse obiret. Verum vt ita seipsum vicit, sic hostes suos, quotiescunque potestatem facerent pugnandi, fortissime superauit, et pro magnitudine animi sui res maximas, non solum in Europa, sed etiam in Aphrica gessit. Neque enim vllum in locum victrices copias suas duxit, in quo non impressae virtutis suae vestigia relinqueret. Accessit huc prudentiae tantum, quantum Imperatores summi ad procurationem Rerumpublicarum suarum afferre debent. Nam quoties legatis respondit, aut de maximis rebus consultauit, vox eius quoddam veluti oraculum Reipublicae esse
<pb id='s592' n='592'/>
visa est. Artem autem rei militaris non minus bene tenuit, quam peritissimus quisque legatorum eius; Imo tam bene, vt. hostes etiam primas ipsi in hoc genere tribuere non dubitarent. Et quanquam erat tam strenuus, vt cum hostibus quoties cunque res postularet, manus ipse consereret fortiter, eoque ipso documenta statueret, quantum in se esset fortitudinis, tamen nihil faciebat iracunde, ac si vllus vnquam, Imperatorum, hic certe visus fuit affectiones animi sui in potestate habere, et nullo prorsus impetu ferri. Etsi autem Carolus noster his virtutibus plane Imperatoriis praeditus fuit, et ad bonam bonorum omnium existimationem ita profluKit, vt Traianis atque Antoninis Romanorum Imperatoribus laudatissimis, in quorum sede collocatus fuerat, iure conferri posset, tamen vt pro dignitate Christiani nominis his etiam longo interuallo antecelleret, ad eum tantum delatum fuit diuinitus, vt Constatinorum, Theodosiorum, Carolorum, Othonum esset quam simillimus. Qui cum Christum Dominum atque Seruatorem nostrum colerentrecte ac pie, e fonte eius salutari, multo vberiores hauserunt virtutes, quam quae humanitus comparari possunt: Itaque vt Princeps ille noster non minore, quam illi virtute, ornaretur, tantum fide, tantum spe, tantum charitate, tantum denique omni pietatis genere excelluit, vt sanctissimi illi atque optimi Principes, deque re Christiana optime meriti, in eo reuixisse viderentur. Quippe cum hic se rebus secundis non minus efferri, quam aduersis frangi passus vnquam fuerit, tantumque abfuerit, vt moueretur cupiditate gloriae, quae alias magnis atque excelsis animis inesse solet, vt in ea ipsa contemnenda, se ipsum quodammodo vincere videretur. Nec alium e victoriis suis repetiuit fructum, quam vt haberet, quo vel orbi Christiano benignius facerc, vel Deo, cui quicquid harum rerum erat, acceptum referebat, gratias agere et beneficentiam eius singulari pietare laudare posset. Nam tantum in eo modestiae erat, nihil vt sumeret sibi, sed omnia potius benignitati diuinae tribueret, nec de hostibus victis, vllum ageret ipse Triumphum, quasi a se partae essent victoriae: sed in Templis benesicentiam Dei immortalis exquisitissimo laudationis genere celebraret. Adde, quod tanta cum pietate preces suas quotidie adhibuerit, vt facile appareret, non sua eum virtute, sed tantum benignitate Dei, ad spem bonam niti, in bello autem periculosissimo, si quam populus atque milites eius forte contraxissent culpam, eam ita deprecatus fuit a Deo, vt poenae quas ipsi luere deberent, in se transferrentur, ac telis, quibus ipsi conficiendi essent, ipse solus obrueretur. Quin etiam ita se gessit perpetuo, vt Christianis parceret libenter, nec minus in eos clemens esset, quos vicerat, quam eos, qui vim inferrent, frangeret fortiter. Possem hoc loco commemorare multos, quibus victis atque compressis, iniurias ab eis illatas, facile donauit: Et non modo non in eos durius statuit quicquam, sed multum etiam bcneficiorum contulit. Haec clementia tanto propius accessit ad similitudinem diuinae benignitatis, quanto maior est omni humana benignitate. Ex eodem fonte fluxerunt illa praeclara Principis nostri, quod semper maiorem habuerit iustitiae atque clementiae, quam potentiae atque dominationis rationem, malueritque de iure suo decedere, quam aliquid de alieno sui commodi causa detrahere, nec vllum susceperit bellum, de quo non ante religiosissimos, sapientissimosque viros in Consilium adhibuisset, deque sententia horum statuisset, idem iure suscipi posse: abhorruit ab omni contra Christianos bello, et quamquam gentibus immanitate barbaris, et a religione Christiana auersis, aliquanto libentius bella intulit, id tamen fecit magis, vt Christi quam suum regnum amplificaret. Hinc ad rem Christianam quanta facta est accessio? Cui nihil aliud si adiunxisset, quam nouum illum quasi orbem, qui noua Hispania appellatur, eumque e superstitione perniciosa ad verum Dei cultum traducendum curasset, bene tamen de Christiano orbe meritus esset. Quippe cum hic multo, quam ante, latius pateat, et damna. illa, quae a Sarracenis accepit, accessione tanta sarciri quodammodo videantur. At cum controuersia de religione Dei immortalis in tempora eius incidisset, eaque
<pb id='s593' n='593'/>
talis, vt in errorem perniciosum coniicere posset multos, in hac dirimenda, quantum ipsc operae posuit? Quae non consilia captauit? Quibus si euentus bonus respondisset, nec tempora ocio inimica pacis consilia exclusissent, certe non minus quam Constantinus, vel Theodosius, Ecclesiae Christianae profuisser. Videtis iam Principes populique Germani, videtis quantum virtutis Carolus V Imperator noster ad Rempublicam attulerit. Ac cum idem nos atque Patriam nostram tueri atque ornare et posset, et vellet, tantum in eo nobis fuit praesidii et opis, vt quotquot in ipsius potestate essemus, beate et cum honore viuere possemus. Imperium autem ipsum, quod et commissum erat, propter summam eius moderationem, aequitatem, atque pietatem, non tam imperium, quam quoddam Orbis terrrae quasi Patrocinium esse videbatur. Quod quanto se magis accommodaret legibus Christianorum, tanto minus dubitandum erat Deum ei propitium esse atque benignum: Posteaquam igitur Carolus noster ex hac vita cessit, omnibus nationibus populisque, quibus imperauit, et tantum beneficiorum dedit, tristissimum sui desiderium, vt quicunque hominum nostrorum Principem hunc suum, Principem dico? Imo patrem patriae non lugeant, ab omni humanitatis sensu sint prorsus remoti. Quanquam autem mors summi illius, atque optimi Principis nobis sane luctuosa et est et esse debet, tamen quia spiritus sanctus in scripturis promisir, beatos esse, qui in domino moriuntur, habemus, quo nos ipsos hoc tempore nostro consolari possimus. Neque enim, si eundem spiritum per Paulum Apostolum loquentem audimus, lugere debemus, vt ii, qui neque vitae aeternae, neque resurrectionis mortuorum spem vllam habent. Est quidem humanum, capere dolorem e morte eorum, quos dileximus: At Christianorum cauere, ne in hoc genere simus nimii. Hi namque intelligunt praeclare mortem non extinguere homines sanctos, sed e vita caduca in aeternam, e misera in beatam plane transferre: et mortem horum eo minus perhorrescendam esse, quod spiritus ipsorum, quibus durum est peregrinari a Domino, soluitur vinculis corporum, vt cernere Deum sicuti est, eoque aeuo sempiterno perfrui tandem possint. Quo ipso quid melius? quid suauius? quid denique ad summam foelicitatem aptius vel esse vel excogitari potest? Quominus dolere debemus, quasi amiserimus eosdem, sed potius benignitatem Dei immortalis, qui eos ex hoc mundo ereptos in patriam illam aeternam transtulit, nos bene ac pie interpretari conuenit. Quare etsi non possumus non Carolum Imperatorem de nobis optime meritum lugere, tamen si considerauerimus, quo genere mortis ex hac vita migrauerit, dolorem nostrum leniri necesse est. Audite igitur, audite Germani, quomodo optimus hic Princeps diem suum obierit. Constat eundem anno superiore Imperio atque Regnis suis omnibus se ipsum vltro abdicasse. Sed quia ex attenuatione corporis sui atque infirmitate agnoscebat, non ita longe post futurum, vt vita hac cederet, ad quod ipsum vt accingeretur in ocium non iners illud quidem, sed cum vera pietate plane coniunctum, et Christo se tradidit totum, vt in eo conquiescere, et quod reliquum esset aetatis suae, consumere posset. Ab eo igitur tempore Deum assidue coluit, et animo atque cogitatione in coelum raptus aeterna illa et quae sursum sunt cogitauit, et quaesiuit tantum, nec passus est se ab his vitae officiis vllo negotio diuelli. Sed cum tandem Deus pater ille misericordiarum atque totius consolationis virum hunc, qui iam mundo mortuus, Christo tantum viueret, penetrare vellet, quo cogitatione atque cupiditate iam ascenderat, vt solidum illum atque vberem pietatis fructum in aeterna patria percipere tandem posset, ita quidem euenit, vt in febrem incideret. Qui morbus cum ingrauesceret, et Archiepiscopus Toletanus vir sapientissimus Principem officii causa salutasset, hic multa cum eo de Deo, deque Christo, et iis quae ad aeternam salutem pertinent, locutus est, et hoc quasi pabulo suauissimo saluberrimoque animum suum pauit. Deinde sacris mysteriis, quorum magna vis est, adhibitis, per ea quodammodo consecratus est Deo, et magnam animi consolationem hausit, nec ita multo post, cum sentiret, tempus
<pb id='s594' n='594'/>
mortis instare, ad Deum supplices tendens manus, misericordiam eius implorauit, ac tum magna ac pia animi alacritate, vt non mortem adire, sed in coelum potius proficisci videretur: Spiritum suum in manus Domini euocantis commendauit, et cum voce eadem extrema extremum edidit spiritum, et se in ipsum quasi complexum Dei obtulit. Haec cum Principi nostro euenerint, videtur mors eius talis fuisse, qualem procul dubio semper expetiuit, et Paulus ipse sanctissime exoptauit tum cuperet dissolui, et esse cum Christo. Quod si cui contigit, ei bona tanta adiunguntur, quanta nec oculus vllus vidit, nec auris vnquam audiuit. Itaque quod ille desiderium sui reliquit, id tanto facilius leniri potest, quanto melius cum eo actum est, quod ex hac vita in illas aeternas sedes haud dubie migrauit: Vt si ipsius causa lugeamus vehementius, non ita vt debemus, ipsum diligere videamur. Nostra autem causa ne acerbiorem dolorem susciperemus, ipse prudentissime cauit. Nam cum abdicaret seipsum Imperio atque Regnis suis amplisiimis, id egit, vt non tam nobis atque adeo eisdem Regnis eripi, quam per fratrem Ferdinandum Regem Romanorum Augustum, et Philippum filium, Principes summos atque coniunctissimos, praeesse non desineret. Quippe cum alterum horum gubernaculis Imperii Romani admouisset, alteri vero Regna alia haereditario iure reliquisset, neque id iniuria, cum praesertim ita se gereret vterque, vt in illo fraternae, in hoc autem paternae virtutis spem omnes boni iure collocarent. Itaque nihilo magis deseruit nos Imperator noster Carolus, quam bonus Paterfamilias domum suam, si forte peregre profecturus, eam aut fratri suo, aut filio, viris bonis et sui quam similimis committat. Quae cum ita sint omnia, etsi non possumus non lugere hoc tempore eundem Principem nostrum, tamen cum idem ipse cauerit. ne vel sua vel nostra causa vehementius perturbemur, non est profecto quamobrem hoc tempore recta ratio dolorem nostrum non mitiget. Et quia hic nos minime deseruit, cum reliquerit Imperium ei, quem esse alterum ipsum omnes boni iudicant, profecto nisi illius non tam mortem, quam discessum, quo ipsi nihil melius contingere potuit, aequi bonique fecerimus, officium rectum nos deserere videbimur. Quare ad eam pietatis rationem excitemus nos ipsos, vt memoriam Principis sanctissimi, et de nobis quam optime meriti ex animis nostris effluere minime patiamur, sed eam potius gratis animis in perpetuum prosequamur, et optemus maxime, vt exhaustis huius mundi laboribus atque aerumnis, nunc quiete aeterna ac longe foelicissima perfruatur, et in aeternis illis tabernaculis cum eo tandem omnes sempiterno aeuo quam beatissime viuere queamns. Atque vt idem Deus noster Principes optimos Ferdinandum Imperatorem atque Philippum Hispaniarum Regem perbenigne adiuuet, eisque tantum foelicitatis adiungat, vt nostris atque aliorum Christianorum rebus praesidium afferant, Turcas communes nostros hostes a ceruicibus Christianorum arceant, et Rempublicam Christianam consiliis dissidentium partium perturbatam constituant foeliciter, vt omnes et societatem Dei sanctissimi tandem aliquando celebrare possimus.</p>
</div3>
<pb id='s595' n='595'/>
<div3 id='FrRS.01.24.03' n='3' type='section'>
<head>IOANNIS ANTONII VIPERANI LAVDATIO FVNEBRIS CAROLI V. IMPERAT. HABITA MESSANAE, MDLVIII. 
REGI PHILIPPO CAROLI V. IMP. F. IO. ANTONIVS VIPERANVS.</head>
<p><hi rend='italic'>PIctores simulachrum patris tui Rex Philippe, fortissimi, et clarissimi Imperatoris penicillo adumbrarunt, non eius animi mores atque virtutes oratione exprimere, et factorum gloriam in hominum memoriam disseminare studuimus, illis certe non minori praemio vel laude digni, quo difficilius est animi lineamenta quam. corporis effingere, et diuturniora sunt scriptorum monumenta quam pictorum tabellae: quae a paucis cerni possunt, et quauis temporis vetustate et iniuria facile corrumperentur. Ac quidem res a Carolo V. Imperatore gesta, quod maxime illustres et egregiae, atque omni virtutum genere distinctae essent, ad scribendum eius vitam multorum ingenia et studia excitarunt: me vero etiam patriae, quae mihi charissima est, pietas, ne iusta a meis ciuibus regi facta laudatione carerent, et tui, in cuius tanquam in Dei potestate sum, ratio mouit, vt eam orationem componerem, in qua patris tui expressam imaginem intuereris quae in te verae laudis et gloriae cupiditatem magis ac magis incenderet. Quamobrem si sensero eam tibi probari, non parum mihi ipse gaudebo, et quodammodo leuiter blandiar, quod labores mei, cui potissime optabam, potentissimo et benignissimo regi non omnino iniucundi fuerint.</hi></p>
</div3>
<pb id='s596' n='596'/>
<div3 id='FrRS.01.24.04' n='4' type='section'>
<head>IOH. ANTONII VIPERANI IN FVNERE CAROLI V. IMPERATORIS AD MAMERTINOS ORATIO.</head>
<p>REGI nostro et Imperatori CAROLO in supremi eius dici celebritate merito a vobis, Mamertini, maximi et amplissimi honores fiunt: quandoquidem maiores vita functis, quam viuentibus sacro quodam pietatis iure debentur. Neque aliud est honor, quam cultus, qui vel dignitate, vel virtute aliqua praestantibus viris exhibetur: regia vero dignitas et imperii eximia est, illiusque virtus singularis ac prope diuina. Nec mihi quisquam obiiciat huiusmodi honores aut mortuos non videre, aut quam minimum curare. nam vt ad mortuos nihil pertineant, ad viuentes certe pertinent, ne aut obliteratae beneuolentiae; aut spretae venerationis, aut neglectae pieratis, aut praetermissi officii culpa aliqua teneantur: ne dicam funerum exequias et consolationem quandam habere huius vitae miseriarum, et stimulos ad aemulationem imitationemque bonorum, siquidem ab omni labore vacationem et ab omni metu securitatem in his prosequendis sperare. videmur, et iisdem nos olim cohonestandos ornamentis gaudemus, quibus ftudiosi homines post mortem afficiuntur, si illorum mores vita nostra et factis expresserimus, tum quos oculis non cernimus his, quibus eos decoramus, honoribus intuemur. Quis hunc solennem apparatum et illustrem pompam inspectans, ac tot faces, titulos, imagines, tot ornamenta honoris, tot laudis insignia, tantam speciem funeris et dignitatem, non praefentem Carolum videre se cogitat, et tanquam numen hoc ingenti honorum splendore et amplitudine illum venerari? Mihi vero latissimum campum, in quo decenter et tuto exultare possit oratio, dat inuictissimi Imperatoris virtus, quae in huius vitae curriculo diuina quadam sorte longissime excurrere et cognosci clarissime potuit. Non enim intra columnas Herculeas conclusa, sed plus vltra digressa, neque terrarum terminis coercita, sed coeli regionibus factorum eius gloria terminata est. Et mortalium quidem nemo, dum spiritu aerem ducit, beati laudem habere potest: quoniam dum viuimus, variis et incertis casibus subiecti sumus, ita vt, qui vitae cursum absque vlla offensione secundum habuerint, contingat his saepe acerbissimorum incommodorum plenus exitus; et voluntas, quae nostrarum actionum est positum in nostra potestate principium, sic volubilis et inconstans est, vt saepe laeui aliqua voluptatis illecebra a sensu, et appetitu de proposita ratione flectatur. Quin neque bonam voluntatem suscipere, nisi Deo immortali duce, neque optatam metam attingere, nisi eodem adiutore possumus. Qua de gratia, diuinae inquam bonitatis et lucis communicatione quis, licet nullius culpae sibi conscius sit, in huius vitae vsura sibi quicquam audeat polliceri? Quo circa per viam quempiam salutare IESV CHRISTI verbo cautum est: nec male poeta ille ex Solonis sententia dici <hi rend='italic'>beatus,</hi></p>
<l>Ante obitum, inquit, <hi rend='italic'>nemo postremaque funera debet.</hi></l>
<p>Atqui Regis et Imperatoris nostri obitus ac vitae finis pietatis nitore est, quam victoriis et triumphis cursus vitae fuit, illustrior. Hanc benemeritos de rep. ciues cum vitae munere functi sunt, laudandi consuetudinem praecaeteris gentibus olim Graeci et Romani moribus cultae liberaliumque doctrinarum studiis, ac bellicis artibus florentissimae nationes diligentissime seruarunt, qui cum omnes claros viros laudari, tum eos maxime voluerunt, qui pugnando pro patria mortem fortiter oppetiissent. At quanto magis CAROLVS praedicandus est, qui non inter caesorum aceruos occubuit,
<pb id='s597' n='597'/>
quod alienae gloriae inuidi homines illi vitio fortasse dedissent, sed ex periculis pene infinitis, et ex media ipsa morte ad Christiani populi libertatem et salutem defendendam diuino benesicio reseruatus est? quique incredibili virtute imperii dignitatem retinuit, et summa felicitate remp. Christianam amplificauit? Viuent memoria seculorum omnium res eius gestae atque virtutes clarae. et egregiae amplissimisque apud omnes honoribus celebratae, illustratae triumphis, in marmoribus literis incisae, scriptorum monumentis ab omni temporis iniuria et obliuione vindicatae, ac simul iisdem regionibus contentae, per quas sol ille mundi lumen et temperatio cursum quadrigasque conuerrit: quodque idem nobis maximopere optandum et expetendum est, cuiusque gratia tantis vigiliis et laboribus in hac lacrymarum valle exercemur, diuinarum rerum intuitu mens eius inter coelestes angelorum choros splendidissima cum gloria in aeternum tempus aletur. Quamobrem mihi non tam copia, quam modus indicendo quaerendus est, ne multitudine rerum perturbata oratio tanquam in densa sylua errans reperire exitum non possit. Ac primum de imperatoria dignitate, tum de perfecto imperatore pauca mihi dicenda videntur, vt ex ipsa rerum gestarum commemoratione perspicuum fiat quanta prudentia, et animi magnitudine illam CAROLVS sustinuerit, praeclarum inuictae virtutis, ac singularis iustitiae, et pietatis exemplar. Estautem imperatoria dignitas post pontificiam, quae vere diuina est a Dei filio, et hominis inter sui cultores instituta, sine vlla controuersia prima, a Iulii Caesaris temporibus vsque in hunc diem summa. Nam ille omnium rerum potitus non regis nomine, quod Romanis odiosum erat, sed Imperatoris militari iucundo, et graui appellari voluit, a quo deinde Imperatores non tantum bellorum duces, sed omnium quoque rerum domini, et moderatores dicti sunt. Cuius honoris sedes primum Romae fuit collocata; mox a Constantino Imp. qui tum Christi cultum et puram religionem susceperat, vt Romam mundi caput et dominam orbis terrarum Christi vicario concederet, in eam vrbem deportata, quam de suo nomine vocanit; postremo a Graecis, quod Romanae Ecclesiae sanctissimum grauissimumque consilium despicatui ducerent repetita, et ad Latinos translata Pontificis maximi auctoritate penes Germano sin haec vsque tempora permansit. Habet Christianorum coetus, quae Ecclesia dicitur, arma tum ad animi tum ad corporis tuitionem et salutem idonea, duos nimirum gladios, quorum alter coelestis est in manusummi Pontificis a diuino numine illi traditus, altero Pontifex Imperatorem accingit, quem ei muneri atque officio praeponit, vt. remp. Christianam ab externis, ac domesticis aduersariis corporeis armis aspectabilibusque custodiat et quia in tuenda maiestate Imperii ceteris fortitudine, integritate, sapientia, praestare debet, triplici corona ferrea, argentea, aurca donatur. Quam maiestatem Imperii cum tot annos Austriae principes diuino nutu et consilio tenuerint, coniicere possumus, quantum Deus immortalis auream istam familiam dilexerit et caram habuerit, si ea curat, quae ad salutem hominum in se credentium pertinent: quorum culpas proprio sanguine redimere factus homo non dubitauit. Atque hic, ad cuius exequias cohonestandas conuenimus, septimus est a Rudolpho Habspurgi comite, qui Boemiae rege Ottocaro perduelle deuicto Austriam iure belli adeptus est: quem duo Alberti, duo itidem Federici, ac Maximilianus ornati eadem dignitate subsequuti sunt, quos quidem omnes CAROLVS virtute, et opibus superauit. Nam vna cum patrimonio paternae familiae adiit haereditatem Hispaniarum, Hispaniisque subiectorum regnorum: quae ab auunculi Ioannis morte, et Mariae quatuor regis Ferdinandi filiarum natu maximae Ioannae matri suae haereditario iure obuenerunt. Quae relicta a parentibus bona non solum eximia prudentia conseruauit, sed etiam diuina virtute, et felicitate auxit, vel ignoti quondam orbis terrarum multas magnasque regiones ad ditionem suam et imperium adiungens. Iam qui formam Imperatoris scriptis suis tanquam in tabellis effingunt hanc dant operam, vt multis virtutum ornamentis et vario honestatis splendore decora cernatur, sed Homerus poetarum facile princeps, atque omnis eruditionis fons et magister Agamemnonem ducem maximi
<pb id='s598' n='598'/>
illius contra Troianos coacti exercitus a sapientia, et fortitudine commemorat, quoniam prudentiae coniunctam effe magnitudinem animi necesse est, vt et intelligendo quae ratio fieri velit, et gerendo quae tempus postulet his praestet Imperator, quos dignitate et imperio anteit, quibus quoque laudibus doctissimus et eloquentissimus Xenophon Cyrum suum quem nobis tanquam perfecti regis ideam proposuit, exornat. Quod si prudens effe debet Imperator, ergo illi fugienda temeritas est, quae regione contra prudentiam pugnat inimica consilii et rationis; fugienda etiam intemperantia, quae cupiditatum facibus hominem ad turpitudinem accendens inflammato impetu rationem a sua sede disturbat. Et quonam pacto quis alios voluntati suae potest obedientes reddere, a quibus ipse intelligentia vincitur? aut ad ea pericula quempiam inducere, quae ipse declinat? Ex animi vero praestantia, et intelligendi prudentia in ipsa dignitate maxima Imperatori autoritas paratur, vt a milite suo non minus quam ab hoste obseruetur: quandoquidem sublata obedientia, quae conuenientem rerum connexionem fouet, exercitus seipse dissoluit, quo nihil potest esse peruersius. Alii fortunatum Imperatorem praeterea volunt: et nos quoque non vt propriam illius quaerimus, quippe quam de se praestare nemo potest, sed illi a Deo, in cuius potestate est, secundam fortunam precamur, quae nisi diuinitus hominum studiis velut comes addatur, ad amplitudinem nominis, et gloriam per se ipsa virtus parum valere videtur. Fortunam autem intelligo coelestem quandam auram humanis rebus, quae extra nos positae sunt, secundam vel aduersam a diuina voluntate effluentem homini occulta et ignota, cuius nulla ratio a nobis reddi potest, non aliquod per se numen a diuina summi illius rectoris prouidentia separatum res humanas inconsulto et temere ad ministrans, quod a corde, et ab ore ciuis Christiani abesse debet, qui vnum et verum Deum opificem, ac moderatorem mundi colit ab aeterno tempore vniuersa prouidentem, et sapientissime gubernantem non solum diuina, verum etiam humana. Atque haec omnia quae in formando perfecto Imperatore dicti homines afferunt, in nostro CAROLO, quantum fert humanae naturae conditio, summa fuere. Cuius res gestae maximam scientiam, et virtutem declarant exceptas et educatas secundis euentibus. Itaque cum clarissimis, et fortissimis Imperatoribus est quibusuis rebus merito conferendus. Nam praeterquam quod excellente suit ingenio, et ad arma nato et apto, tam variis et innumeris bellorum hostiumque generibus a prima adolescentia exercitus fuit, vt non solum natura, et praeceptis, sed etiam vsu, et experientia in scientiffimum ducem euascrit. Neque enim inertiae et voluptatibus sese dedit, quas aetas florens appetebat, et fortunarum copia suppeditabat, sed vigiliis, et laboribus omne tempus aetaris transmittendum putauit, sine quibus gloria parari non potest: quae virtutis quaedam est vmbra, et non quidem par, sed certe magnum et amplum et illustre praemium benefactorum. Quam bellicarum rerum scientiam magni animi praestantia et fortitudine roborauit: qua praeditus neque laborem vllum perferre, vt mollis, neque periculum adire, vt ignauus recusauit honestam mortem desidiosae vitae praeponens; quod vita naturae, virtus hominis propria esset. Praebuit se mirificam vtrique sapientiae, inquam, et fortitudini sociam prosperitas tanta, quantam a Deo vir impudens non auderet optare. Nullum enim bellum suscepit, quod non prospere administrarit; nullum praelium commisit, quo non victor extiterit; nullam rem obiit, quam non fauste feliciterque perfecerit. Vnam calamitatem excipio, quam ad Algerium nullo suo vitio solum aduersa coeli tempestate accepit: sed quae animi excelsi robur incredibile, et diuinam eius virtutem aperte coarguit. Sed ne horum fides aliunde petatur, ipsa rerum gestarum explicatio faciet quae dicimus clariora. Placet autem narrationem ab eius ortu proficisci, vnde principium vitae ducitur, exquo solent nonnulli reliquum vitae cursum notare. Natus est porro Gandaui Flandriae nobili et illustri oppido a natali die IESV CHRISTI anno M D VI. Kal. Martii. qui dies Apostoli Matthiae festus illi bonus faustusque fuit, ad salutem, et memoriam nominis Christiani fatalis, nobis posterisque nostris in honore habendus. Nam eodem die Imperator creatus, et
<pb id='s599' n='599'/>
corona insigni imperii donatus, et gloriosas de hoste victorias consequutus est. At VI. aetatis anno Philippum patrem amisit, ac X. post annos mortuo Ferdinando materno auo, cui vehementer charus et ob ingenium indolemque diuinam vnice dilectus fuerat, ex Flandria in Hispaniam nauigauit, mox tribus annis elapsis in Maximiliani paterni aui demortui locum a Germaniae principibus, ad quos spectat Imperatorem creare, omnium suffragiis Imperator est absens declaratus. Tanta generis claritas et amplitudo, tanta in eo indoles specimenque virtutis inerat, vt grauissimos alioquin competitores adolescens in supremi honoris et dignitatis certamine vicerit. Et quoniam imbecilles et aegros animos nec castis moribus ornatos, nec praeclaris virtutibus instructos inuidentia facile occupat, dum ex aliorum secundis rebus et gloria minui res suas, et obscurari famam propter vehementem sui amorem existimant, ob praelatum in petitione Imperii Carolum quorundam male sanorum principum mentes acer liuor inuasit, atque animos in diuersas partes abripiens, tandem manus ad pugnas armauit; quorum iniuriam a se Carolus diuina virtute et consilio propulsauit. Operae precium est autem primum eorum bellorum causas recenfere, quae cum Francisco Galliarum rege in tuendo iure suo et dignitate gessit; tum victorias, quas a Christianae religionis aduersariis reportauit: vnde omnium malorum quibus resp. Christiana affecta est, culpam ab eo abfuisse cognoscetis, et Christianorum pariter vicem dolebitis, quod tantus Imperaror fuerit a tam praeclaris, et necessariis coeptis contra nostrae salutis, et religionis infensissimos hostes non humanis, sed diabolicis artibus consultisque distractus: quem sperare erat vniuersam Graeciam et sacrum IESV CHRISTI Domini nostri sepulchrum quod a barbaris nostro cum dedecore tenetur, aliquando recuperaturum esse, nisi variis, et importunissimis Gallorum armis distentus fuisset. Vita functo Maximiliano Imp. Carolus Maximiliani nepos, et Rex Gallorum Franciscus in petitione dignitatis Imperatoriae inter se concurrerunt: sed propter summum generis splendorem, et diuinam ingenii praestantiam, ac maximam opum facultatem (vt ante dixi) CAROLVS praelatus fuit. Quare Franciscus, qui seipsum sine riuali amabat, in eum graue odium concepit; atque ad eius spiritus reprimendos, quos magnos esse sentiebat, ne alienae virtutis lumen suae gloriae officeret, aliquot Germaniae principes, qui in eodem dignitatis certamine victi fuerant, ac potissime Henricum Angliae Regem in sui amicitiam pellicere conatus est; ortisque in Hispania dissensionibus ex CAROLI in Germaniam discessu, quo ad Imperii sedem accerfitus fuerat satis idoneam occasionem ad occupandam Nauarram sibi oblatam esse putauit, verum Hispanienses tumultus Adriani S. R. E. Cardinalis consilio, et diligentia sedati sunt, et Henrici amicitiam CAROLVS solertissime praeoccupauit. Et cum primum ex Hispania in Germaniam eundum ei fuit, quo tutum ab insidiis Gallorum iter haberet, qui non dicam a natura, sed armorum, et opinionum varietate sempiternas gerunt cum Hispanis inimicitias, Francisco promiserat, pro ea, quam in Neapolis regnum habere se actionem dictitabat, singulis annis aureorum C. M. soluturum, et Nauarram Henrico Regis Ioannis filio redditurum: sed ad haec promissa facienda adduci deinde non potuit, ne eorum regnorum ius imprudenter amitteret, quae ab auo legitime acceperat; quod ea, quae pollicitus fuerat, non sua sponte, et voluntate, sed coactus ab ipsa rerum necessitate recepisset, vt illis stare a nulla lege iuberetur. Tum aegre ferebat, Maximilianum Sfortiam vectigalem Imperii a Francisco vi armisque fuisse Mediolano priuatum, reputans secum ipse, quot pericula regnis suis conflarentur, si Gallos in Italia foueret gentem leuem ingenio, et arrogantem, ftudentemque semper rebus nouis, ac regnandi maxime cupidam. Verum interea dum regnorum suorum ftatum componit a Leone X. Pontifice maximo ad recuperandum a Gallis Mediolanum communibus copiis inuitatur. Nam eorum insolentiam Pontifex nullo modo perferre amplius poterat, quae Ecclesiae iura iniuria sibi vendicarent, et Apostolicae sedis auctoritatem nullo cultu dignarentur, et effecti iam essent omnibus nihilominus quam olim Siculis odiosiores. Itaque adducto exercitu a Prospero Columna,
<pb id='s600' n='600'/>
, Francisco Daualo Marchione Pischariae, et Antonio a Leua Mediolanum recuperatur, et Francisco Sfortiae Maximiliani filio restituitur. Ex quo Rex inflammatus furore, maximis ipse cum copiis alpes transcendit, Mediolanum obsidet, ac paucis diebus in suam ditionem, et potestatem redigit, munitoque praesidiis ad delendas Imperatoris copias, quae Papiae sunt, exercitus aciem dirigit. nec detrectant nostri certamen, quanquam numero inferiores, sed ingente animorum ardore et armorum pugnam suscipiunt. Stat paulisper anceps prima conflictione fortuna, tum ad nostros se inclinat, tandem Rex maxima suorum cum strage vincitur capiturque VI. Kal. Martii, ipso Imperatoris natali die. Quo secundo euentu CAROLVS nihilum elatus neque pro iuuentutis natura, quae inflatior est, neque pro victoriae conditione, quae insolentiores homines reddit, adductum ante se in Hispania Regem licet potentissimum, et acerrimum hostem pro diuina quadam sapientia, et animi magnitudine non modo nullis incommodis affecit, sed maximis beneficiis ornauit, certisque pactis ad seruandam pacem conditionibus liberum in Galliam dimisit, et abeuntem munificentissime prosequutus est. Ita gloriosus adolescens animum ab omni laetitia gestiente et insolentia cohibens, atque in tanta fortuna tantam obtinens lenitatem prudentiae, et fortitudinis armis victoriae conditionem, et seipsum vicit. Haec reconciliatio gratiae regis perculit non tenui metu animos Italiae Principum; cum etiam nunc impensius a Francisco Sfortia Franciscus Daualus Mediolani arcem repeteret, quod parum in illo firmae fidei suspicione moueretur. Igitur Clemens VII. Pontifex maximus, qui tum Adriano successerat, qui post Leonem paulo plus anno Romanam Ecclesiam gubernarat, et Veneti, et Franciscus Sfortia contra CAROLUM perinde, ac communem hostem ducti vana quadam fortitudine societatem, et arma coniungunt, in quam societatem etiam aegrum animum Francisci Gallorum Regis alliciunt. Sed in omnibus praeliis fortuna, quae fortes adiuuat, Imperatoris partibus, et gloriae fauit. In his bellorum procellis Romae aliqua detrimenta per Caesarianos insciente CAROLO importata sunt. Nam prorex Neapolis, quo Pontificem a Gallorum societate diuelleret, in illius damna Columnenses immisit, quod facinus Imperator grauiter improbans per literas Pontifici seipsum excusauit, et damnum factum recepit: tum Borbonus praedae studio cum exercitu Romam inuasit ad eius defensionem languidissimo studio incumbente Pontifice. ad cuius rei nuncium Imperator, qui tunc in Hispania natalem diem Philippi filii celebrabat, incredibilem dolorem accepit, et apud Pontificem iusta ignorantiae excusatione vsus est, et mandata ad suos dedit, vt obsessum in arce Sancti Angeli Pontificem quam certissime liberarent, et omnibus modis ex vrbe milites educerent: quos tamen a praeda nullius oratio, aut vis poterat amouere. Et res quidem ipsa (vt grauissimorum hominum sententias omittam) eum ab istius mali culpa absoluit: quoniam nullum hoc facinus inconsideratius, et maiore a quoquam temeritate susceptum, aut ipsi vidimus, aut ab aliis vnquam audiuimus. Nam quae ratio in spem occupandae Romae potuit Borbonum in pellere, qui collectum ex diuersis gentibus exercitum, et sine stipendio militem longis itineribus fessum fractumque intra inimicorum vires ducebat, vbi neque commeatum, neque pecuniam belli neruos alicunde sperasset, quin etiam haud longe post terga hostili exercitu imminente? Cui si diem vnum qui Romae erant obstitissent, altero die coactus fuisset omnium rerum inopia discedere. Sed habuit temeritas ex alterius ignauia, et formidine volente Deo, cuius sunt occulta iudicia, secundum exitum: ex quo vulgares, et imprudentes homines res, non rerum consilia iudicant. Tam ne igitur temerarium, et iniquum facinus subitum, atque insperatum prudentissimi, et sanctissimi Imperatoris consilio factum esse quis autumet? Quod si Italiae dominatum appetebat, si regnandi causa Iulii Caesaris exemplo peccandum putabat, cur vrbem non retinuit? cur milites euocauit? cur Pontifici damni facti recepit? quanquam obtrectatoribus nulla vnquam deest calumniandi ansa; quorum mens inuidia, os maledictione plenum est. Ita affectum Pontificis animum, et exulceratum Rex Gallorum appositis sententiis contra Imperatorem alit: et in idem foedus
<pb id='s601' n='601'/>
venit Rex Angliae cum Venetis; qui in tanta Italiae perturbatione, et tumultu quiescendum sibi non esse arbitrantur; quosque vt afflictam Pontificis conditionem miserentur, humanitatis aliqua ratio, et a Caesarianorum armis, vt timeant, monet felicitatis cursus, et falsa quaedam de victoris ambitione cum secundo rerum euentu crescens opinio. Quorum tamen conspiratio minus CAROLI animum permouit, quam non seruata a Francisco fides, quam in Hispania dederat, cum solutus, et in libertatem, vindicatus fuit. Ideo quo tantum in vniuerso terrarum orbe suis dissensionibus excitatum incendium vna ipsi pugna restinguerent, illum ad singulare certamen prouocauit ductus Petri Terraconensis, et Caroli Andegauensium Ducis auctoritate, qui singulare certamen inter se olim instituisse feruntur, quo de Siciliae possessione litem dirimerent, quae multis populis maximas calamitates attulerat. In quam pugnam renuit Franciscus descendere: immo iterum cupiit CAROLO reconciliari, quem in gratiam cum Pontifice rediisse comperiebat, et rem suam in Italia male geri, siquidem clarissimos duces a se desciuisse, et praeter alia incommoda Lotreccum, quem maximo cum exercitu ad expugnandum Neapolim miserat, in ipsa obsidione maxima cum exercitus parte morbo consumptum acceperat. Agnouitque aperte in facienda pace CAROLI non speratam facilitatem. Et quid Deus bone a CAROLO aut humanitatis, aut caritatis, aut pietatis omissum est, quo Franciscum in officio contineret, quando Heleonoram sororem suam illi in vxorem commiserit? Verum non multo post tempore Franciscum Massiliae Pontifex conuenit, eiusque filio Henrico Catharinam neptem suam in matrimonium dedit. Quae affinitatis coniunctio grauem suspicionem initae contra se societatis CAROLO mouit, cum manifestam Pontificis inconstantiam videret, et de Francisci erga se voluntate dubitaret, qui animum semper annatum gerens, tum maxime ad turbandam pacem Ligures e Gallia expulerat, et Genuam nescio quo iure repetebat. Et quidem Gallorum ingenium, et infirmitas multorum scriptis reprehensa est, quod leues sint, et in capiendis consiliis mobiles, in suscipiendis bellis alacres, in resistendo imbecilli, ac molles. Tunc Imperator summos Italiae Principes maximis beneficiis, et honoribus sibi deuinxit, et Francisco Sfortiae Mediolanum libere concessit, vt omnem appetitae Italiae dominationis suspicionem a se remoueret, qui omne cum Christianis bellum oderat, et ad debellandos amentia deprauatos haereticos, ac Turcarum audaciam reprimendam animum a pueris intenderat, vnde Religioni fides, imperio dignitas, sibi gloria, Christianae reipublicae salus, omnibus pax, ocium et tranquillitas pareretur. Interea Franciscus Sfortia correptus morbo discedit e vita, et Franciscus Rex Gallorum auito quodam iure Mediolanum ad se pertinere dicit, et Sabaudiam, cuius dominus Impertorem affinitate attingebat, iniquissime ac tumultuosissime aggreditur. Qua de re certior factus Imperator in ipso itinere, cum victor Rex Tunethe rediret, grauissimam orationem aduersus Francisci mutabilitatem, et peruersitatem Romae apud Paulum III. Pontificem maximum in Clementis demortui locum, ab vniuerso Cardinalium senatu suffectum in amplissimo patrum consessu habuit omnesque testatus est non sponte, sed lacessitum, non dominatus cupiditate, sed defendendi sui suorumque causa arma se capere; postremo ad singulare certamen sese obtulit, ne duorum culpa Christianae regiones suorum caede, et cruore plus plusque foedentur. tum confecto exercitu Galliam braccatam, quam nunc Prouinciam vocamus, petere contendit: sed propter immanem frigorum, et hyemis vim in hyberna Genuam rediit. Hoc interimPontificis maximi studio, et industria X. annorum induciae inter reges fiunt. Nihilominus Franciscus quanquam arma deposuit, voluntatem bellandi non exuit: et cum se penitus deiectum e spe recipiendi Mediolanum videt, aliquot Germaniae principes Austrio generi priuatis quibusdam odiis inimicos atque in primis Cleuis ducem contra CAROLVM solicitat, et inuadere cum exercitu in Flandriam suadet eo scil. tempore, quo Imperator ad expugnandum Algerium nauigarat; ipse etiam multis copiis diuersas partes, quae in CAROLI ditione sunt,
<pb id='s602' n='602'/>
vexat; atque o nefandum et impium scelus ad Christianorum caedes; et incendia religionis nostrae crudelissimos hostes pollicitationibus, ac praemiis inducit. Quorum malorum nos ipsi testes sumus, qui spectatores magna ex parte fuimus. Nos enim ipsi vidimus e tectis nostris Calabriae oras saeuissima depopulatione vastari, et foedissima flamma vrbes, et agros incendi. Quid referam virorum crudelissimam caedem? quid mulierum acerbissimam vexationem? quid captiuorum miserrimam seruitutem? quorum lamentationes hic ipsi nos ingenti nostro cum dolore, et commiseratione exaudiuimus, cum sociorum miserandam calamitatem inspectantes nullum afflictis auxilium, et opem ferre possemus. In quam candem calamitatem permulta aliarum regionum maritima oppida, et aliquot Mediterraneo mari circumfusae insulae inciderunt in Christianorum strage, et sanguine ardentius bacchante Barbarorum furore. Quae ora? quis sinus? qui portus? quis toto mari locus a Turcarum classe, et direptione tutus fuit? quae ciuitas socia non ingemuit? quae non indoluit tam tetram, tam horribilem, tam foedam, et infestam pestem a Christianissimo quondam rege fuisse, tam impie, tam scelerate, tam nefarie in Christianorum regiones, et vrbes immissam? At vero Deus optimus, qui impios odit, et religiosos amplectitur, ex Maurorum telis Imperatorem defendit, et ex vndarum procellis eripuit, et incolumem regnis fuis reddidit. Qui vsus eadem caelesti aura temeritatem Cleuis ducis facile domuit; mox ad contundendam regis audaciam Lutetam Parisiorum maximo cum exercitu petiit expugnaturus eam vrbem, in cuius expugnatione vniuersum Galliae regnum occupatum iri videbat: tantusque Parisinorum animos terror subiit, vt omnes manifestam fugam meditarentur. It obuiam Franciscus maximis cum copiis et totius Galliae nobilissimis ducibus non pro gloria, sed pro salute dimicaturus. Iamque duo potentissimi exercitus duobus clarissimis regibus praesentia sua et oratione milites ad certamen hortantibus prope aderant summa cum virium contentione pugnam inituri, in qua totius belli moles et omnium rerum summa vertebatur, cum Sanctae Ecclesiae caput IESVS CHRISTVS dominus noster Christianorum labores, et clades e coelo miseratus mirum in modum regum animos inter se reconciliauit, et rem quasi ex magna et nebulosa tempestate in serenam tranquillitatem reduxit. Sed eam paulo post Francisci mors perturbauit. Nam Henricus regno succedens acer iuuenis, et ardens studio belli ad renouanda Martis certamina statim animum adiecit. itaque oppida munire, et primarios Germaniae viros aduersum Imperatorem clam instigare et occulte cum Heluetiis societatem inire coepit. Nec prudentem Imperatorem iuueniles animi ardores, et astus latuere. quare aduersus Henrici studium et audaciam se ipse quoque instruxit; et inuito distractus ab eo bello, quod contra Germaniae ciuitates, quae haereticorum partes se quebantur, parauerat, Lotharingiam versus castra mouit, ac iuuenilem animum et conatus consilio, et virtute cohibuit. Nunc ad ea bella transeo, quae contra haereticos pro veritatis defensione, et contra verae pietatis hostes pro Christianorum salute et incolumitate gessit: ex quibus intelligetis quanta pacis ornamenta et belli subsidia Christianae reipublicae comparasser, ni Gallorum aut leuitas aut inuidia illum in magnis et diuturnis contentionibus habuisset. Equidem Ioannes Federicus Saxonum Dux et Philippus Landgrauius haereticorum Principes et fautores, dum Imperator armis in Gallia distineretur, pacto in Schemelcaldo Saxoniae oppido cum plerisque Germaniae principibus inter se foedere Bransoicchi ducem contra fas omne possessione sua disturbauerant; et ad ImperatoremLangrauius audacter adierat, atque arrogantius eum monuerat, ne quid contra ea, quae ipsi gessissent, moliretur, vnde permultorum principum odia in se conuerteret. Quod facinus placuerat Imperatori ad concilium deferri, et cum semel atque iterum citati adesse neglexissent, dux Saxoniae et Langrauius perduellionis damnati fuerant. Et Martinus quidam Luther homo omnium scelestissimus nuper in imperitum vulgus prauas quasdam opiniones et
<pb id='s603' n='603'/>
sententias contra Ecclesiae Romanae dogmata et instituta spargere coeperat, et nactus socium amentiae suae Oecolampadium dissolutum, perditum, et nequam hominem, atque etiam adeptus sectae suae fautores maximos Germaniae principes, Saxoniae ducem, et Langrauium breui qui sub agnina pelle animum gerebat lupinum, multis Germaniae ciuitatibus malum venenum infuderat. Non enim vlla pestis est, quae latius manet, quam haeresis, praesertim ea, quae felicitatem nulla nostra cura, labore comparandam proponit, cum ingenium sit omnium hominum (vt Comicus poeta loquitur) ad libidinem a labore procliue; hoc autem magis, si principum auctoritate confirmetur: quorum mores, et vitae rationes in populis subito sequuntur. Ad quod pestiferae, et funestae doctrinae semen extinguendum omnem diligentiam CAROLVS adhibuerat: et quoniam, in popularium sensibus quod fibris inhaereret, facile extirpari non poterat, edicto cauerat, ne quid de religione innouaretur, nisi ex decreto Sancti, et Oecumenici Concilii a Pontifice Romano conuocandi. Tunc igitur suscepto bello a Catholico Imperatore contra Principes haereticos vndique ad eos copiae subsidiaque venerunt: LXXX. M. peditum, equitum XV. breui tempore collecta sunt, muralia tormenta CXX. currus ad ferenda onera DCCC. naues ad transmittendum flumina CCC. Doleam Mamertini contagionem mali tam breui, tam late diffusam? an tantam Germanorum potentiam non periculosissimis temporibus contra Mauros Turcasque conuersam? Ceterum, qui non in hominum multitudine, et robore, sed in Dei maximi dextera, et virtute spem omnem victoriae collocauerat, CAROLVS maiore animo se bello contra sceleratissimos, et nefarios duces accingit; et dum Langrauius in oppugnandis, et ad fidem suam adigendis vicinorum oppidis tempus terit, quam maximas potest copias armat: cumque adhuc militum numero inferior longe sit quam vt cum hoste congredi possit, nullam pugnandi copiam illi facit, sed insolentem iuueniliter exercitum prudente cunctatione debilitat, qui quoniam compositus est ex variis hominibus, et horum laborum minime patientibus, qui bella comitari solent, deficiente ipsum commeatu, et frigidiore tempestate adueniente dilabitur. Interea quoque Dux Mauritius Ferdinandi Caroli fratris legatus cum exercitu inimicorum regiones ingressus hostiliter omnia populatur et vastat. Quae incommoda Lantgrauius animo agitans studuit cum Imperatore pacisci: sed cum nihil impetrasset (nam indignum Imperatoria dignitate, et abhorrens ab aequitate CAROLO videbatur tantam insolentiam, et temeritatem impunitam relinqui) noctu contento itinere in Haidamum oppidum confugit, exercitumque dimisit. Vnde finitimae ciuitates in CAROLI potestatem venere, et qui inimicis fauerant viri primarii, et Schemelcaldicae conspirationis adiutores et socii veniam suppliciter ab eo postularunt. At Dux Saxoniae validioribus copiis ad omnem se euentum munit: contra quem Imperator signa conuertit, et victricem aquilam in Saxoniae fines inferens ad certamen hostem quamuis numero militum priorem trahit, et momento prosternit et capit. Quae omnia tanta industria diligentia celeritate administrata sunt, vt diuino nutu et consilio gesta fuisse visa sint. Quare religiosissimus Imperator non vt Caesar in Ponto veni, vidi, vici; sed totam victoriam ad diuini nominis prouidentiam et virtutem referens dixisse fertur, veni, vidi, sed Deus vicit. Et Dux Saxoniae licet iudicum sententiis capite damnatus fuerit, tamen ab humanissimo victore benignissime liberalissimeque tractatus est. Lantgrauius quoque tum in Imperatoris fidem et potestatem sese dedit. In hac rerum quasi malacie et tranquillitate subita quaedam tempestas exorta maximo periculo Imperatorem obiecit. Nam Mauritius aegre ferens Langrauium socerum suum diutius in custodia teneri, atque haereticorum stimulis incitatus deleta tot tantorumque beneficiorum memoria, quibus ab Imperatore ornatus fuerat, clam cum Henrico Galliae Rege et Ducis Saxoniae et Langrauii liberis contra eum societatem coiuerat; et postquam satis copiarum collegit, repentina vi et validissimo impetu Clusam, qua Harspurgum ad Imperatorem
<pb id='s604' n='604'/>
transitus erat, occupauit vsus incredibili festinatione, ita vt Carolo nocte media effluente imbre cum aulicis et his tantum militibus, quos ad custodiam sui corporis habebat, Vilaccum fugere necesse fuerit. Verum vt ilex e ferro vires ducit, sic CAROLVS e periculis animosior emergit: et interea, dum subsidia ex Italia et Hispania expectat, per Ferdinandum fratrem simulate cum Mauricio de pace agit: ille vero animo, et laetitia inflatus, ac si de Caesare triumpharet, exultat, et cum caeteris haereticorum principibus cuncta miscet, et turbat. Quem insolentem vtique dux Bransoicchi magis diuina ope fretus quam humana cum his copiis, quas Imperatoris nomine coegerat, adoritur, et pugnantem debellat, et cedentem grauiter ferit, ex quo vulnere post triduum animam amisit. Vt omnem haereticorum vim, et ardorem concidisse vidit Imperator, ne quam crudelitatis notam sustineret, Lantgrauium e custodia liberauit, et filiis Saxoniae ducis, qui his ipsis diebus mortem obierat, vniuersa patris bona et familiae insignia et dignitatem restituit. Neque enim perduelles saeuius puniendos censuit ne male affectos caeterorum principum animos acrius exulceraret; neque remissius agendum putauit, ne quem Imperii contemptum lenitas afferret, et impunitatis spes vlla posthac improborum hominum audaciam educaret, seruans singulari cum prudentia iustitiae modum et aequitatem, sic vt illi a coelesti quodam numine dictum fuisse videatur:</p>
<lg>
<l><hi rend='italic'>Hae tibi erunt artes, pacique imponere morem,</hi></l>
<l><hi rend='italic'>Parcere subiectis et debellare seperbos.</hi></l>
</lg>
<p>Hinc me res gestae contra Turcas et Mauros ad se vocant: quae satis omnibus declarant Imperatoris non vulgarem in tuenda religione voluntatem et industriam: quippe cui semper in animo propositum fuit pro vera seligione, ac suae dignitatis officio Christiani nominis hostes profligare, et gestientem Turcarum audaciam furoremque comprimere. Porro Solimannus Turcarum dominus ad totius Europae dominationem aspirans iam secundo Hungariam ingressus cum CCC. M. delectorum militum exercitu maximum Christianis metum, et terrorem incusserat. contra quem CAROLVS inuicto animo cum XC. M. hominum profectus iuxta Viennam castra locauit, et admirabili arte copias ad pugnandum disposuit. Cum vero erectus spe certa victoriae diuina quadam praesentia pugnae diem expectaret, Solimannus victus praestantia CAROLI, quod in eius opinor galea, coeleste atque inextinguibile lumen conspexisset, quale in suis ducibus poetae saepius elucere confingunt, nocte socia castra mouit, seque ex eius conspectu quam longissime proripuit. Ergo potentissimus et clarissimus Turcarum Imperator neque militum multitudine, neque famae pudore ad pugnandum induci potuit, nec praelio victoriam, sed fuga salutem quaesiuit. Et non liceat acclamare egregiam, et ante hoc tempus inauditam, et inopinatam sine vllo telo solum ipsa praesentia partam de tanto exercitu et Turcarum Imperatore victoriam? Per id quoque tempus Andreas Auria cum aliquot rostratarum nauium classe in Peloponesum missus praeclara facinora edidit: quibus ingentem occupandae Graeciae pauorem Turcis iniecit. Solimanno igitur ex Hungaria non praelio, sed metu pulso, atque ita pulso vt nunquam amplius ausus sit incolumi CAROLO redire, ad expugnandum Guletham arcem prope Timethem Imperator animum aduertit: quod inde maximum periculum Christianorum nauigationibus et maritimis oris a praedonibus immineret. Nam Hariadenus AEnobarba, quem Barbarossam vulgo nominamus, vir multis victoriis et bellicis ornamentis clarus, qui grauibus sententiis Solimanni animum ad vniuersum terrarum orbis imperium excitauerat, ex Tunethe Muleasem expulerat, et Mulirosetto fratri regnum addixerat, ac Guletham Solimanni nomine munierat ea nimirum spe, vt aliquando sub Turcarum Imperium et fidem vniuersa Africa
<pb id='s605' n='605'/>
redigeretur. Quamuis ergo a Gallorum odiis non iniuria timendum sibi esset, tamen in Deo spem ponens rerum suarum, quod iustum et Christianae reipublicae vtile, ac necessarium bellum moueret, magna cum classe in Africam profectus est, ac secundo vento Vticam tenuit quem portum Farinae hodie vocant. Eius appulsu Barbarossa grauiter perturbatus maiore praesidio Guletham firmauit, et classem in stagnum, quod facit inter Tunethem et Guletham influens mare, subduxit. Imperator ex Vtica legens oram antiquae Carthaginis vbi in conspectum Gulethae venit, milites in terram exponi iussit, et hostem a littore tormentis arceri, tum opportunis ad feriendum arcem locis tormenta disposuit: postremo terra marique Guletham inuadens, quae natura loci et artis opere inexpugnabilis videbatur, incredibili virtute, ac felicitate coepit, simulque tota Barbarossae classe potitus est. Sed dum reficit propugnacula captae arcis Barbarossa cum. XX. M. militum Christianas aliquot cohortes adoritur, sit ad pugnam concursus, pugnaturque vtrinque fortissime atque acerrime: Sed Hispanienses equites cum barbarorum equitum vim sustentare diutius non possent, et circumfunderentur vndique hostes, Imperator ipse, non aliter atque olim Caesar cedentes suos Neruiis, primus in nostem factus exemplo suo ad pugnam retraxit, inter primos armatus procursat, et ad praelium omnes cohortatus ad acclamationem Sancti Iacobi, qui ab Hispanis religiosissime colitur, stringit in hostes gladium, reliqui tanti ducis exemplo animosiores effecti barbaros prosternunt, feriunt, occidunt. Quo in praelio CAROLVS praeter caeteras victoriae laudes ciuicam coronam meruit, quoniam Adream quendam Pontium equitem Baeticum ex hostium manibus vulneratum seruauit. Tum contra multorum sententiam decreuit Barbarossam persequi, et ex Africa Turcas omnino depellere. Quaemobrem instructo exercitu castra Tunethem propius mouentur, ordines ducente Alfonso Daualo Marchione Vasti egregio, bono, et forti duce. Occurrit cum suis Barbarossa accessum ad vrbem quoquo modo inhibiturus, verum commisso certamine inferior discedit, atque intra oppidi moenia sese recipit. Et quamuis C. M. hominum in armis haberet, tamen artibus CAROLI praeuentum se videns et industria circumclusum in maximam desperationem venit; Et extra omnem rerum meliorum expectationem positus, in captiuos Christianos, qui in custodiam coniecti fuerant numero VI. M. ferro et igne saeuire statuit animo ad crudelitatem praecipite. Sed dum in concilio est, captiuorum aliqui se primum, tum alios occulte ex catenis soluunt, vel ex ipsis custodibus aliquot a tanta crudelitate ad misericordiam commotis, postremo facto in custodes impetu arce potiuntur: intra quam subito fumo, signis, nutu, et clamore sublato Imperatorem aduocant. Vnde Barbarossa cum videt se neque pollicita: ionibus, neque precibus, neque vi posse arcem recipere, cum VII. M. Turcarum in Hipponam, quam modo Bonam dicimus, fugam arripuit; atque inde loci mox cum XIII. triremium classe, quam illic ante ad omnem euentum collocauerat, Algerium, quod oppidum Mauritaniae veteres Romani Iuliam Caesaream vocauerunt, ne in Imperatoris manus veniret, celerrime profugit. Cuius fuga Tunethes sine vlla concertatione in Imperatoris potestatem venit. eam Imperator Muleasemi, qui a fratre pulsus e regno prius ad se confugerat, imposito paruo tributo restituit. collaudatisque captiuis Christianis et auctoribus facinoris dignis muneribus affectis ad nos de Africa triumphans perlatus est: atque a vobis summis honoribus et pompa exceptus. At vero tantam felicitatem aliquot post annis graui iactura permiscuit coeli turbulentissima, et formidolosissima tempestas, quae classem ad Algerium foedissime vexauit. Nam cum statuisset Algerium piratarum vnicum post captam Tunethem receptaculum euertere, vt ex omnibus oris Christianorum nauigationibus et mercibus mare liberum tutumque pateret, eo cum ingente classe profectus fuerat: et nondum erant omnes homines, equi, commeatus, tela, tormenta, et ad oppugnandum pertinens materia in terram exposita,
<pb id='s606' n='606'/>
cum prima noctis vigilia magnis tempestatibus subito mare concitari, et vehementis imbris, et nimborum et procellarum et turbinum ruina, cum fulminum et tonitruum horrore coelum vndique misceri coepit. Quae tempestas cum biduum continenter saeuisset, nauium aliae collabefactatis lateribus submersae, aliae vndarum aestu ad littus illisae et perfractae sunt, paucae ad anchoras deligatae vim ventorum et fluctuum sustinere potuerunt: et hominum alii cum ipsis nauibus salo obruti, alii, qui ad littus nando euaserant, ab hostibus immanissime caesi: quanquam hoc ab hoste periculum deinde qua potuit Imperator celeritate summouit. Spectaculum non modo hominibus sed vndis ipsis, et littoribus luctuosum. At qui in terram ante descenderant maximo imbre madefacti et crudelissima tempestate deterriti, neque arma tenere neque se miseros sustentare valebant; augebatque dolorem commeatus iactura: nam tegumenta in nauibus reliquerant, et cibaria solum in duos aut ad summum tres dies secum asportauerant. Nihilominus Imperator obiens egregii ducis, et militis munus humanissimis verbis acerbitatem omnium solatur, et primus in acie obuersans dextera, et virtute suos ab ingruentium barbarorum armis defendit: nec quicquam vnquam. O mirabilem viri constantiam et firmitatem, in tot tantisque rerum asperitatibus, aut desperatione deiecisse, aut formidine contraxisse animum visus est, alacri et semper eadem fronte, pluuiae, frigoris, famis patiens, atque interdiu et noctu suis in acie praesens; vt eius virtutem admirati hostes CAROLVM Deo cuipiam similem esse, nec iam amplius mortalem, sed de coelo lapsum aliquem ad salutem, et nomen populi Christiani propagandum crediderint, et elatos a rerum euentu spiritus alienae virtutis admirarione represserint. Sedatis iam fluctibus, et tempestate commutata aliquot aliis discriminibus vi quoque superatis milites in naues ascendere iussit; ipse vltimus conscendit, qui primus in terram descenderat. Quod si virtus aduersae fortunae telis velut aurum fornacis flamma probatur, certe in his grauissimis periculosissimisque procellis Imperatoris perfectae virtutis laus maxima enituit. Iam Draguthem archipiratam acerrimum et communem omnium hostem ab Ioanne Vega prorege nostro ex Aphrodisio pulsum, et oppidum natura et arte munitissimum breui temporis spacio paruis copiis vix LX nostrorum interitu expugnatum, quid opus est me vobis, Mamertini, recensere, qui eius belli participes et socii fuistis? Ex quo non minor ad omnes vtilitas quam ad ducem gloria peruenit. Enimuero plerique magis secunda fortuna in his rebus vsi sunt, quas ipsi gesserunt, quam in his, quas aliorum fidei commendarunt, contra aliis vicariorum opera felicior et fortunatior fuit, quibusdam vero summis Imperatoribus iidem vbique prosperitatis venti vsque ad extremum vitae tempus afflarunt: cuiusmodi CAROLVM habuisse videmus. Nam quantam per Ioannem Vegam? quantam per Bransoicchi ducem? quantas per Andream Auriam? quantas per Franciscum et Alfonsum Daualos? quantas per Prosperum Columnam, Ferdinandum Gonzagam et eos duces, quos Italiae rebus praeposuerat? quantas per eos, quos ad Indos miserat, victorias est felicissime consequutus? In cuius equidem felicitate hoc maxime ponendum arbitror, quod eius auspiciis deuictae, et a ferino cultu et vana religione ad veram, et ciuilem reuocatae sint regiones ab hoc nostro terrarum orbe disiunctae, et priscis illis Romanis, qui se terrarum dominos adpellabant, ignotae. Quamobrem merito nunc regina volucrum aquila Imperii, et Austriae stirpis insigne ostium Oceani, quod vtpote nulli hominum natura peruium, domitor ille ferarum et mundi Hercules duabus columnis tanquam habitabilium regionum terminis praesepsisse dicitur, secundo volatu transmisisse se gloriatur. Quae quidem ego non solum CAROLI fortunae, sed etiam prudentiae tribuenda existimo: e cuius, vt ita dicam, ludo et palaestra plures quam ex illo Troiano equo strenui duces prodiere, non quales sunt ficti illi Gallorum heroes, quos vulgus Palatinos appellat, sed quales Imperatorum mater Roma produxit Nec profecto isti tanti fuissent,
<pb id='s607' n='607'/>
nisi CAROLVS ingenio et virtute praestantissimus extitisset. Quapropter eius aetatem soleo vere auream praedicare, et Christiani populi felicitatem simul attendere, quod in grauissimis temporibus, et turbulentissima tempestate is Imperator diuinitus nobis datus sit, qui potentissimi et saeuissimi hostis Terrarum inquam domini conatus effringeret, ac non modo Christianorum fortunis imminentem, sed etiam ex infimo pectore crudelitatem insatiabilem anhelantem belluam consilio et vi longe e nostris regionibus expelleret atque eiiceret. Imperator vere pius, felix, inclytus, victor, triumphator augustus, et quod recte dixerim, pater patriae, quoniam rempublicam Christianam labentem fulsit, afflictam erexit, perditam refecit, angustam explicuit, et coaretatam quam longissime dilatauit. Porro sapientes viri docent, neminem in vllo vitae et studiorum genere perfectum esse posse, qui non et ingenii dotibus ornatus, et doctrinae praeceptis instructus, et meditationis vsu perpolitus fuerit: quibus quasi numeris expletum et omni laude cumulatum Imperatorem nostrum videmus; qui a natura sagacem vim ingenii, ac motus celerrimos, adeptus totam aetatem in imperatoriis artibus consumpsit non modo excellentium virorum disciplinis imbutus, sed magnorum ducum ipse magister. Igitur hoc ingenio natum hominem et assiduo rerum vsu et exercitatione doctum credendum est, neque per ignauiam quicquam omisisse neque per audaciam aggressum esse, quod intelligentia et ratio aut obire postulasset, aut aggredi prohibuisset; quorum alterum inertiae, alterum temeritatis est vitium, vtrumque Imperatoris virtuti, et laudi summae contrarium: et qui tot victorias, et triumphos a grauissimis hostibus reportauit, necesse est illum semper laborauisse, nunquam non vigilasse, vbique praesentem fuisse, nec copiarum multitudine, sed militum virtute confisum, nec impetu quodam animi, sed pleno prudentiae consilio, disciplina et ordine cuncta, quae ad rem bene gerendam requiruntur, perfecisse. Neque vero in quo tot egregiae virtutes emicuerunt, desiderata sunt ea, quae virtutem maxime significant, dignitas inquam oris, generisque nobilitas. Nam regia stirpe prognatus, et in ea familia educatus fuit, in qua excellentissimorum Imperatorum permultae imagines ad aeternam factorum memoriam illum dies et noctes excitabant; oris vero forma digna pulchra, et virilis, quae ipsam imperii maiestatem non mediocriter exornabat. Maxime autem eius animi excelsitas in laudis et gloriae studiis apparuit, quae in altioribus animis vehementiora esse solent: qui eum regem miserrimum esse aiebat, vtpote praestantis ingenii et virtutis expertem, qui res dignas praedicatione vel ignauus ipse per se facere nesciret, vel otiosus et voluptuarius negligeret. Veruntamen qui Christi fide illustratus supra virtutem et gloriam aliud videbat, quo diuina gratia liceret ascendere, non in honorum splendore ac nominis praedicatione beatam vitam posuit, atque ii, quibus dies Christianae veritatis nondum illuxerat, sed ad sempiternam illam felicitatem comparandam omnes suas cogitationes viresque conuertit. Vnde quibusdam illi obiectantibus scire quidem eum vincere, sed nescire more Caesaris expedite victoria vti, quam Christiane, hoc est, vere et sapienter respondit, Caesari vnicum vitae finem fuisse propolsitum nominis praedicationem; sibi vero caelestis gloriae adeptionem; cuius gratia multa non facienda, multa etiam ferenda sunt, quam qui consequi neglexerunt, multa contra ius fasque patrarunt. Quis ne tota Italia potiretur, ne cunctam Germaniam occuparet, ne vniuersam Galliam diriperet, quis vllis obsecro decretis aut copiis restitisset? At tantum valuit apud eum religio, vt pictatem et iustitiam cuiusuis rei dominatione potiorem habuerit. Quoties vox illa Caroli audita est, si vniuersam Galliam deuinceret, vniuersa se tamen illa Francisco lubentissime cessurum, modo per eum sibi etiam liceret tuto sua possidere? Et de Germanorum, qui deuicti sunt, bonis quid vnquam sibi assumpsit, cum multa sibi iure belli vendicare potuisset? aut quam crudelitatem in Franciscum licet aduersum virtuti inuidum gloriae inimicum salutis suae, cum captiuum haberet, exercuit? quam in
<pb id='s608' n='608'/>
Germanici belli dues? quamuis multa ex illorum incolumitate sibi metuenda, ex interitu non pauca speranda videret? Non Andegauensium ducem Carolum regis Gallorum filium imitandum fibi duxit, qui regi Conradino in bello capto Neapoli, spectante non sine lacrymis populo, in foro caput e ceruicibus abscindi ab humili, et abiecto lictore mandauit. In nullius non dicam corpus sed ne fortunas quidem saeuitum est: solum his poena inflicta, qui foedissimis obstricti sceleribus omnes impetrandae veniae et misericordiae terininos modumque transierant. Qhin illius grata, lenis et modesta nullisque odiis inflammata victoria fuit, qui non intulit arma, sed illatam vim repulit solum tuendi iuris et dignitatis suae gratia. Et quidem ius suum, et dignitatem tueri lex omnis diuina et humana, ciuilis et gentium concedit. Atque ita se vbique gessit, ita ius suum prudenter fortiterque seruauit, vt neque ob inertiam minui dignitatem suam permiserit, neque ob improbitatem iustitiam violarit, et inuictum semper animi robur ostenderit, et omnem auaritiae suspicionem ambitionisque vitauerit. Vtinam Rex Franciscus nunquam his temporibus fuisset, quibus CAROLVS Imperium Christianorum tenuit, non sane tot molestiis rempublicam Christianam tanto cum omnium malo implicuisset, neque optimum Imperatorem a gloriosissimis coeptis contra nostrae fidei communes hostes sua cum ignominia et dedecore abstraxisset: quem vniuersi non modo e Graecia, sed etiam ex Asia Turcas expulsurum fore, et sanctam Hierusalem, in qua IESV CHRISTI Domini nostri religione venerandum monimentum est, e manibus babarorum aliquando redempturum sperabamus. Quas ob res illum ausim cum summis Imperatoribus et ingenii praestantia, et animi magnitudine, et Imperatoriis artibus comparare. Graeci laudibus vnum prae caeteris extollunt Alexandrum, Philippi Regis Macedoniae filium, a magnitudine rerum gestarum magnum cognominatum. Is enim Asiam bello euicit et Darium regno Persiae spoliauit, ac per vastas Indorum regiones victor excurrit. Atque istas tantasque res (quod certe mirabilius est, nec modo re, verum etiam dictu inopinatum) florente aetate confecit, quarum minimam partem id aetatis nondum ceteri attigissent. Sed tantorum factorum gloriae grauia quaedam, et odiosa in rege vitia quasi tenebras offuderunt superstitio anilis, superbia non ferenda, iracundia vsque ad manifestam insaniam ebrietatis in quouis homine detestabilis, ac sane tanta, vt tandem vna cum vino turpissime animam exhalauerit. Quocirca in eo magis animi quandam excelsitatem et felicem temeritatem nonnulli admirati sunt quam prudentiam et grauitatem. Nonnulli quoque hanc rerum gestarum magnitudinem ex eorum, quibus cum bellauit, ingenio attenuare conantur. Nam cum Asianis effaeminatis et mollibus contendit armis, ex quorum ignauia et mollitie maior Alexandri virtus emicuit, contra Annibalem in coelum efserunt, quod in Italia cum Romanis bellicosissima gente aliasque victrice XVIII annos feliciter bellum administrarit; ac tot consules, tot consulares, tot senatorii, tot equestris ordinis viros vicerit, tot exercitus fuderit, tot oppida ceperit, tot populos in fidem suam receperit, vt Romanis, qui de deserenda vrbe consilium ceperant, is qui ab Annibale victus non fuit, Maximus Imperator visus sit, e quibus Alexander, si in Italiam exercitum illum suum traiecisset, non profecto magnam gloriam deportasset, si non vti Rex Epiratorum Pyrrhus victus cessisset. Omitto Graecorum hominum in scribendis historiis vanitatem, qui non modo res illius gestas contra historiae leges pluribus ornamentis amplificarunt, adulantes principem nimio sui ipsius amore laborantem, sed etiam ea litteris mandare ausi sunt impudenter, quae nunquam gesta fuissent, ab ipsomet Alexandro repudiati, ne res suae gestae illorum mendaciis inuolutae veritatis fidem amitterent. Multa etiam omitto non hominum opera, sed malorum daemonum arte perfecta: qui nempe tum huius mundi principes et tenebrarum rectores in mortalium animis grauissime dominabantur. Cum Alexandro Romani Caesarem aequant: quem equidem dissimilitudine bellorum, magnitudine contentionum numero pugnarum,
<pb id='s609' n=' 609'/>
varietate locorum, asperitatibus rerum, celeritate conficiendi, arte militari et Annibali et Alexandro praeferre non dubito: qui post hominum memoriam domitiferis et immanibus nationibus profligatisque summorum ducum maximis exercitibus solus de vniuersa Europa, Africa, Asia triumphasse videtur. Verum et is quoque tantam factorum celebritatem dominationis cupiditate tanquam veneno infecit, et cum totius Romanae reipublicae euersione turpissimis maculis clarissimum nominis splendorem aspersit. Laudabilior certe virtus Scipionis illius Africani, qui de Annibale et Carthagine victoriam non ad proprias vtilitates sed reip. commoda, non ad suam libidinem sed patriae conseruationem, non ad priuatam tyrannidem, sed Romani Imperii maiestatem contulit, vir cum liberalitate, comitate, clementia, tum maxime continentia celebrandus. Pompeium sciens praetereo. nam vitae infelicissimus exitus totam eius famam denigrauit, ac simul domum et fortunas euertit. At Galli regem suum Carolum magnum his ducibus parem faciunt, proculdubio omni laude et celebratione dignum, ac de republica Christiana benemerentissimum Imperatorem. Siquidem Longobardorum regem Desiderium bello subegit, et Italiam grauissimo barbarorum dominatu liberauit, et Saxones, Pannones, Dacas, Istros edomuit, atque Aquitaniam, Vasconiam multasque alias patrio regno finitimas regiones in ditionem suam et potestatem redegit. In horum numero nostrum Regem et Imperatorem CAROLVM summo nos iure ponemus, qui Imperatoriis artibus a pueris deditus maiorem suis Imperiis quam aliorum praeceptis bellicarum rerum cogniuonem et scientiam comparauit; quem nullus vnquam labor negotiorum; nullus periculorum metus ab honestatis, et honoris studiis retardauit; cui non in prouidendo consilium, non in agendo industria, non in conficiendo celeritas defuit; addiditque semper spiritus maiores secunda fortuna, quae illius coeptis et conatibus lenissimo vento aspirauit. Ipse Solimannum Turcarum Tyrannum licet copiarum numero superiorem, tamen excellente virtute perterruit, perterritumque ex Christianorum finibus longius extrusit. idem Guletham munitissimam arcem, atque vna Tunethem paucis diebus cepit, et Barbarossam stipatum innumeris armatorum cateruis ex Africa expulit. idem duobus potentissimis ducibus deuictis de vniuersa Germania, quae intra Danubium Alpes et Rhenum posita est, triumphum maxime insignem egit, quod ante ipsum contigit Imperatorum nemini: idem Mediolanum vrbem vectigalem Imperii ex faucibus Gallicae dominatio nis eripuit; et clarissimum ac potentissimum Galliae regem bella saepius renouantem, bello saepius profligauit: quem ne vita et regno priuaret vna Christi religio prohibuit. Sed cum bellica laude ciuilem quoque coniunxit, qui quantum in bellorum administratione bonus et fortis, tantum in gubernatione ciuitatum sapiens et iustus fuit, nihilque minus in conseruando prudens, quam in amplificando imperio felix, quod equidem paucis datum fuisse videmus. Ipse enim praeditus eximia vitae integritate et intelligentia iustitiam praestantisime coluit animo ad aequitatem magis propenso, quam ad summum illud ius, quod est vnicum tyrannidis tegumentum, in audiendo facilis, in respondendo gratus, vbique comis atque humanus dignitati conuenientem retinens grauitatem: quem bonis artibus informatum, nec de quibusuis rebus, sed de praeclaris et magnis delibantem honores grauia dumtaxat studia delectarunt; et hominem suis non alienis virtutibus florentem nulla vnquam inuidiae vis, nulla maleuolentiae affectio morbusque corripuit: qui cum omnibus tum maxime pauperibus Christi beneficentissimus fuit, quae diuina caritate proficiscens virtus solam diuinam mercedem, nullam hominum laudem splendoremue desiderat. Sed quae in Imperatore Christiano plurimum habet laudis, frugalitatem, modestiam, temperantiam maxime coluit, atque imprimis religionem et pietatem, quae fundamentum omnium virtutum est, qui (vt hoc vnum dicam) singulis diebus mane post somnum quamprimum e lecto surgebat Deum obsecrabat, vt omnes suos labores, motus et conatus in ipsius honorem, in Christianorum commoda, in animae suae
<pb id='s610' n='610'/>
incolumitatem coelestis gratia conferret. Quare non modo Scipioni illi Africano, qui templum Capitolini Iouis quotidie solus adibat, cum vanam et impiam religionem coleret, verum etiam his, qui veteris testamenti sacris paginis commendati sunt, hoc magis excelluit, quod perfectione, lege et documentis institutus fuit. Hanc pietatem toto quidem vitae tempore magnam, sed maximam in extremo curriculo, cum incitatior est ad metam cursus, ostendit. Itaque in animo mihi est illius e vita migrationem non minus quam victorias explicare: qua sola mores et vniuersa vita decoratur. Cum in Flandria esset annum agens LVI. et grauius e pedibus laboraret, ftatuit regnorum habenas Philippo filio tradere, et Imperium Ferdinando fratri concedere; non quo ipse genio liberius ab omni forensi et militari strepitu remotus indulgeret, similiter ac fertur Diocletianus imperium deposuisse, sed quo reliquum vitae tempus diuinis studiis impenderet, vtad omnem summi illius domini et rectoris vocem, si ex hac luce seu potius statione migrandum esset, vigilans ac paratus offenderetur; ac VI. Kalend. Martii suo natali die post longam orationem, qua ex suo discessu dolorem suorum lenire conabatur, cum idonea classe in Hispaniam nauigauit, et ad Liaredi portum eam applicuit. Vt in terram descendit, gratias immortali Deo pansis ad coelum manibus egit, quod incolumis in eam regionem appulsus esset, quam tantopere amasset; tum in tellurem oculos defigens eam benignissime tanquam parentem salutauit, addiditque verba illa: Nudus a te egressus sum, nudus ad te reuertar. deinde in Valleoletum lectica delatus, et factum obuiam sibi nepotem suum Carolum ad colendum pie numen diuinum, et praestanter insequendum maiorum vestigia grauissimis verbis et sententiis cohortatus est. Hinc in religiosorum hominum, qui Sancti Hieronymi fratres vulgo nuncupantur, ab vrbe remotas aedes cum paucis concessit; Vbi cum multos menses diuinis rebus vacasset, morbo vehementius opprimi coepit, tanti viri mortem e coelo terris praenuntiante cometa. Ac VI. Kal. Octobris D. Matthaei profesto die confessionis et Eucharistiae diuinis sacramentis, quemadmodum Christianum decuit, sese ad discedendum ex hac mortali in immortalem illam vitam muniuit: et cum festo die iam plane mors instaret, praecatus est eos, qui adstabant, vt sibi adessent Deum pro se orando contra malorum daemonum dolos et conatus, qui hominis calcaneo potissime insidiari solent, ipse IESV CHRISTI Domini nostri suffixi cruci imaginem sinistra tenens, haec cum lacrymis verba pronunciauit: Magnas tibi gratias habeo et ago sancte Deus, quod me nationum multarum Principem et Imperatorem crearis, sed maximas, quod in ouile tuum adduxeris, atque ex huius seculi molestiis et insanis honorum studiis hoc postremo vitae meae tempore semoueris, quo tibi venienti paratus occurrerem. Verum oro, vt delicta mea multa et grauia tuo sanguine deleas, quem factus homo in cruce pro humani generis redemptione, et salute effudisti: ne si me chirographo, in quo illa scripta sunt, ante tribunal iustitiae tuae salutis meae hostis conuincat, damnationem euitare non possim, neque alia est ad coelum via nisi per crucem. Nouissime cum dixisset: In manus tuas Domine commendo spiritum meum, declinans ad dextrum humerum caput, extremum diem LVIII. aetatis suae anno, placide et tranquille dausit, tanto cum animi robore et praestantia, vt demum etiam mortem ipsam omnium terribilium rerum terribilissimam deuicisse visus sit. Ex hoc genere mortis et certis quasi animi notis admirandam eius integritatem et pietatem licet aperte perspicere, ac simul pro nostrae fidei ratione coelestem illi et sempiternam gloriam augurari. Ac profecto ipsius vitam et obitum qui recto animo contemplatur, et humanis et diuinis honoribus CAROLVM V. Imp. afficiendum iudicat. Cuius tantis virtutibus equidem ipse non video parem orationem posse inueniri: sed tantum omnibus illum praeferendum censeo, quantum dignitate, prudentia, virtute, fortuna antecelluit.</p>
</div3>
</div2>
<closer>FINIS.</closer>
</div1>
<gap desc='INDEX et ERRATA' resp='sampling'/>
</body>
</text>
</TEI.2>