<?xml version="1.0" encoding="ISO-8859-1"?>
<!DOCTYPE TEI.2 SYSTEM "http://www.uni-mannheim.de/mateo/camenatools/DTD/teixlite.dtd">
<TEI.2>
<teiHeader type='text'>
<fileDesc>
<titleStmt>
<title>Idyllion De Veris Et Autumni Comparatione. De Eodem Argumento oratio scripta.</title>
<title type='sub'>Machine-readable text</title>
<author n='Cisnerus'>Cisnerus, Nicolaus</author>
<editor>Nicolaus Cisnerus</editor>
</titleStmt>
<editionStmt>
<edition>XML version, markup prototype, December 1999</edition>
<respStmt><name>Ruediger Niehl</name><resp>markup</resp></respStmt>
</editionStmt>
<publicationStmt>
<publisher>Camena</publisher>
<address>
<addrLine><anchor n="http://www.uni-mannheim.de/mateo/camena/cisner1" type="href" id="cisner1"/></addrLine>
</address>
</publicationStmt>
<notesStmt>
<note type="href">http://www.uni-mannheim.de/mateo/camena/</note>
<note type="pathname">cisner1</note>
<note type="filename">cisnerusidyllion.html</note>
<note type="titleimage">s001.html</note>
<note type="srcfile">cisnerusidyllion.xml</note>
<note type="imgpath">cisner1/jpg</note>
<note type="imgtype">html</note>
</notesStmt>
<sourceDesc>
<bibl>Wittenberg: Crato, 1551. </bibl>
</sourceDesc>
</fileDesc>
<encodingDesc>
<editorialDecl>
<p>Regeln fuer die Texterfassung 03/2001</p>
</editorialDecl>
<refsDecl>
<p>not necessary</p>
</refsDecl>
</encodingDesc>
<revisionDesc>
<change>
<date>May 2004</date>
<respStmt>
<name>Ruediger Niehl</name>
<resp>markup</resp>
</respStmt>
<item>
inserted corrections supplied by Georg Burkard; new TEI header; typed text - structural tagging complete - no semantic tagging - manual spell check</item>
</change>
</revisionDesc>
</teiHeader>
<text>
<front>
<gap id='GR'/>
<pb id='s001'/>
<titlePage><titlePart>IDYLLION NICOLAI CISNERI DE VERIS ET AUTUMNI COMPARATIONE. 
DE EODEM ARGUMENto oratio scripta, eodem Auctore. 
WITTEBERGAE EX OFFICINA IOHANNIS CRATONIS. ANNO MDLI.
</titlePart></titlePage>
<pb id='s002'/>
<div type='poem'>
<head>CHRISTIANUS Lotichius.</head>
<lg met='dist'>
<l>DVm facit alternis iuvenes concurrere cannis</l>
<l rend='indent'>Cisnerus, dulces datque cicuta modos.</l>
<l>Et Corydon Maii celebrat nascentis honores,</l>
<l rend='indent'>Laudibus Autumni Bassarus ornat opes:</l>
<l>Fronde recincta nigris veniens de montibus, inquit</l>
<l rend='indent'>Docta vetustatem carmina ferte, Dryas:</l>
<l>Saeviat acris hiems Scythicis adoperta pruinis,</l>
<l rend='indent'>Ut volet, et celsis nix cadat alta iugis.</l>
<l>Praelia committant rapidi contraria venti,</l>
<l rend='indent'>Hinc Notus, hinc Boreas acribus instet equis.</l>
<l>Invidiosa tamen non hunc populabitur aetas,</l>
<l rend='indent'>Qui mihi partus ab hoc carmine surgit honos.</l>
<l>Frondibus orbarint cum dura virentibus ornos</l>
<l rend='indent'>Frigora, stabit atris ornus opaca comis.</l>
<l>Dixit: et aspersit violas cedroque notavit,</l>
<l rend='indent'>Ferret ut aetatis saecula multa liber.</l>
</lg>
</div>
<div type='dedication'>
<pb id='s003'/>
<head>
ILLUSTRISSIMO PRINCIPI AC DOMINO FRIderico sacri Rom. Imp. Electori, Comiti Palat. Rheni, 
Bavariaeque Duci etc. Domino suo clementissimo Nicolaus Cisnerus S. D.
</head>
<p>
ETSI multae in <abbr expan='Tua Celsitudine'>T. Cel:</abbr> summae virtutes elucent: Princeps, illustrissime: tamen haud scio an quicquam 
habeat amplitudo tua maius atque praeclarius, quam egregiam erga literas voluntatem. Nam hisce nostris 
optimarum artium et disciplinarum studiis magnopere <abbr expan='Tuam Celsitudinem'>T. C.</abbr> delectari: cum aliae multae res documento 
sunt:tum vel haec maxime declarat:quod a quibusdam nostrum <abbr expan='Tuae Celsitudinis'>T. C.</abbr> nomine petitum est:ut comparationem 
inter ver atque Autumnum institueremus. Ac tametsi ego nec ingenio, nec eruditione huic muneri 
satisfacere possum: tamen ne et benevolentiam <abbr expan='Tuae Celsitudinis'>T. C.</abbr> ignorare, et auctoritatem aspernari viderer:alteram 
mihi de vere Maioque commendando partem sumpsi. Sed quoniam duo sunt <corr sic='hominem' resp='transcriber'>hominum</corr> genera: quae licet 
earundem sint in re aliqua partium: tamen diversis nituntur rationibus: unum quod ea potius, quae mente 
atque intelligentia comprehenduntur, quam quae sub sensus cadunt, proposita habet: alterum quod iis 
potissimum, quae in oculos incurrunt, movetur: non alienum a nostro proposito esse duximus: utriusque 
generis rationes pertractare. Quocirca certa, firma et <corr sic='necesseria' resp='transcriber'>necessaria</corr> argumenta, sed a sensu maiori ex parte 
remota: quibus Maii et
<pb id='s004'/>
veris tempus Autumno anteponendum esse probavimus: declamatione quasi quadam complexi sumus: Ea 
autem quae sensibus subiciuntur: et rudibus atque agrestibus hominibus obvia sunt: versibus comprehensa 
tradidimus. Itaque ut decori rationem haberemus, orationem ita conscripsimus, ac si in coetu doctorum 
virorum diceretur:in Carmine autem pastores quosdam induximus loquentes: qui de Maii et Autumni 
praestantia non exquisitis, sed vulgaribus et communibus argumentis decertarent. Reliquum est, ut a <abbr expan='Tua Celsitudine'>T. C.</abbr> 
petamus: ut quae a nobis rudia illa quidem et impolita, sed gratificandi voluntate sunt profecta: bonam in 
partem <abbr expan='Tua Celsitudo'>T. C.</abbr> interpretetur. Quod si a <abbr expan='Tua Celsitudine'>T. C.</abbr> impetraverimus: ad pristina <abbr expan='Tuae Celsitudinis'>T. C.</abbr> erga me studia maior cumulus 
accedet. Valeat <abbr expan='Tua Celsitudo'>T. C.</abbr> etiam atque etiam. Heydelbergae.
</p>
</div>
</front>
<body>
<div1 id='CiIW.01' n='1' type='book'>
<head>IDYLLION DE MAII ET VERIS laudibus.</head>
<stage>BASSARUS. CORYDON DAMAETAS.</stage>
<lg met='hexa'>
<l>BAS: Quid facimus? cur non calamos inflare sonoros</l>
<l>Incipimus, pecorumque alternis versibus aures</l>
<l>Mulcere, et nostro depellere pectore curas</l>
<l>Hic ubi conspicuo vallis laetissima rivo</l>
<l>Cernitur, et viridi florescit gramine ripa,</l>
<l>Et nova diffundunt frondosae bracchia fagi.</l>
<l>COR: Si quid habes, referas, in me mora non erit ulla</l>
<l>Experiar, quid ego possim praestare vicissim</l>
<pb id='s005'/>
<l>BAS: Vis igitur narrem dulces tibi Chloridos ignes</l>
<l>Inclita vel magni decantem Daphnidis acta.</l>
<l>Aut aliud tenui quiddam modulemur avena</l>
<l>COR: Hic neque formosam locus est extollere nympham,</l>
<l>Nec licet agresti depingere Daphnida musa</l>
<l>Daphnida, perpetuo laudari carmine dignum</l>
<l>Quin potius molli quoniam consedimus herba</l>
<l>Et nunc silva comis, nunc splendent floribus horti</l>
<l>Nostra canet Maii laudes fructusque Camena</l>
<l>Verque novum cunctis praeponet partibus anni.</l>
<l>Laudat et hoc Daphnis, clarus quoque laudat Iolas</l>
<l>Tu quoque quid tribuas illi, da Bassare nobis</l>
<l>BAS: Et me purpurei delectant commoda Veris:</l>
<l>Sed tamen ante decus blandi vindemia Maii</l>
<l>Nobilis, et maiora mihi dare dona videtur.</l>
<l>Si libet ergo tibi tempus componere utrumque</l>
<l>Tu referas nobis, quae profert, commoda Maius.</l>
<l>Autumni sed ego celebrabo carmine dotes,</l>
<l>Temporis, ut videas, cuius praestantia vincat.</l>
<l>Concedes certe, quae te concedere fas est.</l>
<l>COR: Non certe, non per Tegeaei numina Panos</l>
<l>Gratius est quicquam, quam sic contendere tecum</l>
<l>Autumnoque mei dotes proponere Maii.</l>
<l>BAS: Sed quis erit, sub quo victoria iudice constet</l>
<l>Quid si vicinae recubans sub tegmine quercus</l>
<l>Cuius dumosa pendent de rupe capellae</l>
<l>Damaetas huius certaminis arbiter esset?</l>
<l>COR: Ergo age, quando tuae sedet haec sententia menti</l>
<l>Quaeremus, velit an iudex certaminis esse.</l>
<l>BAS: Huc ades, et causas nostri certaminis audi.</l>
<l>Damaeta sit utrum Maio vindemia maior</l>
<l>Vincat an <corr sic='Atuumnum' resp='transcriber'>Autumnum</corr> praestantis gloria veris</l>
<l>Tu quid quisque refert, fac ima mente reponas.</l>
<l>DAM: Hic ego cur charis non gratificarer amicis?</l>
<l>Incipias Coridon primum: post Bassare dicas.</l>
<pb id='s006'/>
<l>COR: Aspice ut insignis teneat iam cuncta voluptas,</l>
<l>Sunt alacres silvae, campi, pecudesque, hominesque</l>
<l>Menalidae, Fauni, Satyri, Dryadesque puellae.</l>
<l>Nunc placidi Zephyri spirant, auraeque tepentes</l>
<l>Omnia vivificant, Boreae quae frigore saevi</l>
<l>Aeris et vitio duri confecta fuere.</l>
<l>Vere sinum molli turgentem germine pandit</l>
<l>Alma parens rerum concepto prodiga fetu</l>
<l>Grataque fert vario nobis munuscula cultu.</l>
<l>Omnibus effundunt nunc omnes omnia terrae.</l>
<l>Pascua iam pecori passim vernantia surgunt,</l>
<l>Prata virent herbis vario vestita colore,</l>
<l>Laetaque odoratis decorantur floribus arua</l>
<l>Atque novo splendent fragrantia lilia luxu</l>
<l>Et rosa purpurei capitis diducit honorem</l>
<l>Totaque fulgenti rutilat splendore comarum</l>
<l>Ac bene fragrantem late diffundit odorem.</l>
<l>Iam viridi in prato Galatea, et Chloris et Aegle</l>
<l>Ipsa inquam Galatea tuos quae conficit artus,</l>
<l>Et multum dilecta mihi pulcherrima Chloris</l>
<l>Aspectu recreant languentia pectora dulci:</l>
<l>Dum teneris prati digitis populantur honorem</l>
<l>Pallentes violas, foliisque haec lilia pulchris</l>
<l>Decerpit, nitido spoliatque rosaria amictu</l>
<l>Illa comas Narcisse tuas, mollesque Hyacinthos</l>
<l>Subsecat ungue, tuumque decus dulcissime Adonis</l>
<l>Adiungit reliquis, florem et bene olentis anethi.</l>
<l>Pars quoque iam mixtos plures redolentibus herbis</l>
<l>Imponunt calathis flores, et tempora circum</l>
<l>Gestant pars vario florentia serta decore,</l>
<l>Concentusque movent concinna voce sonoros.</l>
<l>Vere novo abiectos Autumni tempore crines</l>
<l>Iam renovant silvae, nunc omnis frondibus arbos</l>
<l>Luxuriat fecunda novis, ornata comisque</l>
<l>Inducit gelidis obscuram fontibus umbram.</l>
<pb id='s007'/>
<l>Ipse vides tilias, fagos et robora quercus</l>
<l>Hos montes summo late quam vertice opacent.</l>
<l>Omnia nunc resonant avium virgulta susurro,</l>
<l>Nunc sibilans blandis attemperat organa cannis</l>
<l>Et solitas repetit cantu Philomela querelas.</l>
<l>Nunc maculosa sonat carmen turdela canorum</l>
<l>Iamque parat silvis graciles suspendere nidos.</l>
<l>Nunc etiam nitidi vicino in flumine pisces</l>
<l>Colludunt, et aquae suprema in parte morantur.</l>
<l>Nunc veneris flammas animantia cuncta sequuntur.</l>
<l>Aspice ut ex pastis rorantia gramina vaccis</l>
<l>Pars procumbat humo, dulces et ruminet herbas:</l>
<l>Pars nemoris densi iucundis erret in umbris</l>
<l>Mugitu complens lucos, silvasque sonantes:</l>
<l>Aspice ut adversis luctentur cornibus haedi.</l>
<l>Acriaque ut fortes accendant bella iuvenci.</l>
<l>Aspice oves plano salient ut tramite pingues</l>
<l>Et teneri exultent agni matresque sequantur.</l>
<l>Ipsi etiam laetas tollunt ad sidera voces</l>
<l>Excelsi montes, ipsae iam iubila valles</l>
<l>Emittunt, ipsique sonant iam carmina campi.</l>
<l>Nos quoque sentimus genialis commoda veris</l>
<l>Pastores ovium, reliqui pecorisque magistri,</l>
<l>Frigora quod placido mulcentur saeva calore</l>
<l>Tardius atque cadant altis de montibus umbrae.</l>
<l>Iam vero an poterit quicquam iucundius esse:</l>
<l>Quam gelidos inter rauco cum murmure fontes,</l>
<l>Atque inter vario labentia flumina flexu</l>
<l>Fronde sub umbrosa iucundum carpere frigus.</l>
<l>Mollis ubi silvae foliis <corr sic='trepitantibus' resp='transcriber'>trepidantibus</corr> aura,</l>
<l>Atque ales lepido cantu, blandoque susurro</l>
<l>Taurigenae volucres suadent captare soporem,</l>
<l>Aut rude silvestri modulari carmen avena.</l>
<l>Omnia quid referam, non tot se milia condunt</l>
<l>In silvis avium, nec habet tot messis aristas:</l>
<pb id='s008'/>
<l>Deliciis vitae nostrae quot Maius abundat.</l>
<l>Omnia nunc rident, nunc formosissimus annus,</l>
<l>Denique non alios nascentis origine mundi</l>
<l>Illuxisse dies, aliumue habuisse tenorem</l>
<l>Crediderim, ver illud erat, ver magnus agebat</l>
<l>Orbis, et hibernis parcebant flatibus Euri.</l>
<l>BAS: Plurima sed nobis Autumnus commoda praestat.</l>
<l>Utilior toto non est pars altera in anno.</l>
<l>Tum tibi summa pater Bacche est concessa potestas</l>
<l>Laetitiae dator, et dulcis largitor amoris.</l>
<l>Te sine friget amor, nec te sine Cypria laeta est.</l>
<l>Vinea tum turget tumidis onerata racemis</l>
<l>Et gravidae plenis pendent de vitibus uvae</l>
<l>Quae pascunt oculos, ventrique alimenta ministrant.</l>
<l>Harum aliae surgunt ad aprici lumina solis</l>
<l>Supremaque toros diffundunt fronde comantes:</l>
<l>Ast aliae nimio depressae pondere terras</l>
<l>Contingunt, ima fundentes stirpe racemos.</l>
<l>Tunc etiam dulces tenero de palmite fructus</l>
<l>Lascivae resecant curuata falce puellae,</l>
<l>Et liquidas vario cantu modulantur ad auras.</l>
<l>Turgentes alii magno sub pondere botros</l>
<l>Tundunt, atque novo condensant dolia succo,</l>
<l>Labraque tortivo feruent spumantia musto,</l>
<l>Suavia quod fessis praebet solacia membris,</l>
<l>Et gravibus soluit circumdata pectora curis.</l>
<l>Roscida tum vario turgent pomaria fructu.</l>
<l>Dulcia quid ramo pendentia poma feraci</l>
<l>Quidue nuces referam quid castaneas hirsutas,</l>
<l>Mespila quid, gravidas foetu ficusque pirosque,</l>
<l>Autumnus pleno cornu quae Pomifer edit?</l>
<l>Hoc sitis, atque fames fructu depellitur, hisque</l>
<l>Divitiis poteris tranquillam ducere vitam.</l>
<l>Ante colent ergo torrentia flumina turdi:</l>
<l>Et vitrei sicco pascentur in aere pisces:</l>
<pb id='s009'/>
<l>Deliciis Maii tribuat quam laetus honorem</l>
<l>Autumnus variis penum qui fructibus implet.</l>
<l>COR: Ergone deliciis tantum est accommoda blandis</l>
<l>Temperies Maii, nullos et seruit ad usus?</l>
<l>Verum age, ne Maius merito spolietur honore</l>
<l>Illius ipse tibi referam bona Bassare paucis.</l>
<l>Ver tantum nemori est, et apricis utile pratis</l>
<l>Utile ver foeto pecori, pecorisque magistris:</l>
<l>Lenta salix ovibus quantum, caprisque cyperus</l>
<l>Atque satis humor, surgentia gramina vaccis:</l>
<l>Vere novus succus crescentibus inditur herbis:</l>
<l>Mollia nec canis concrescunt prata pruinis,</l>
<l>Sed pecori in tenera ros est gratissimus herba:</l>
<l>Hinc distenta domum sua gestant ubera vaccae,</l>
<l>Omnia candenti complent mulctralia lacte.</l>
<l>Plurimus est huius teneris infantibus usus,</l>
<l>Ac ope solius generosi lactis aluntur.</l>
<l>Hinc etiam mixtis pressos redolentibus herbis</l>
<l>Caseolos, digitis format Galatea tenellis</l>
<l>Qui salis, et florum referunt cum lacte saporem.</l>
<l>Hinc quoque butyrum decocta lactis ab igne</l>
<l>Massa conficiunt, tenui cedente liquore:</l>
<l>Aut sale contingunt, hiemi quod deinde reponunt</l>
<l>Nec tam prata iuvat riguus nec semina succus</l>
<l>Nec nemus umbrosum volucres, nec flumina pisces</l>
<l>Butyrum ut decorat mensas, nostrasque culinas.</l>
<l>Adde favos liquidi caelestia munera, mellis</l>
<l>Atque apium dulci distentas nectare cellas</l>
<l>Vere quod ex cityso sugunt et flore salicti</l>
<l>Frigore dum pulso saltus, silvasque peragrant</l>
<l><corr sic='Pupureosque' resp='transcriber'>Purpureosque</corr> petunt hortos, placidoque susurro</l>
<l>In densis nemorum resonant examina lucis.</l>
<l>Iam quando niveae praestantia vellera lanae</l>
<l>Ipse gregi primum soleas auferre bidentum,</l>
<l>Ut gravis aere manus tumeat, tu Bassare nosti</l>
<pb id='s010'/>
<l>Utitur hac gestatque simul cum divite pauper.</l>
<l>Frigus enim pulsat, corpusque tuetur ab aestu.</l>
<l>Denique quis posset paruos sua pignora natos</l>
<l>Bassare sustentare cibis, et pellere frigus</l>
<l>Nostra quod in saeva constringit tempora bruma:</l>
<l>Si tibi non Maii tempus sua dona ministret?</l>
<l>Cetera ne referam, fundit quae commoda Phoebus</l>
<l>Cum medium Maio caeli procedit ad axem.</l>
<l>Non mihi butyro, lacti, lanaeve bidentum</l>
<l>Arborei foetus conferri posse videntur.</l>
<l>Quin etiam quoscumque parit Vindemia fructus</l>
<l>Proventuque onerat cellas quocumque bonorum.</l>
<l>Praesidii vernantis in his est indiga Maii.</l>
<l>Tum terrae in gremium fecundis imbribus aether</l>
<l>Descendit, profertque suo Sol cuncta calore,</l>
<l>Hinc tenero lacrimas fundit de palmite vitis</l>
<l>Et virides laeto turgent in palmite gemmae:</l>
<l>Pampinus et denso vites obvelat amictu:</l>
<l>Ne calor exiguas comburat feruidus uvas.</l>
<l>Aut saevi noceant magnis Aquilonibus imbres.</l>
<l>Tunc revirens teneris adolescit frondibus arbor</l>
<l>Vitalesque capit succos, et germina fundit.</l>
<l>Non minus ergo sibi tua Maius dona <corr sic='Lyeae' resp='transcriber'>Lyaee</corr></l>
<l>Poma nucesque, quibus felix exuberat annus</l>
<l>Vendicat, Autumnus quamvis haec iactitet usque.</l>
<l>Ut maiora vides, succis et pluribus aucta</l>
<l>Sponte sua foetu mittit quae divite tellus:</l>
<l>Cum sol crescentes decedens duplicat umbras</l>
<l>Quam cum prima novo collustrat lumine terras</l>
<l>Dispulsisque nitet surgens Aurora tenebris:</l>
<l>Quae tunc haud illo creverunt vespere solum</l>
<l>Sed praecedentis prius ipsis tempora lucis</l>
<l>Crescendi vires, atque incrementa dederunt.</l>
<l>Utque levi crates quas nunc de vimine texis</l>
<l>Non qua finieras, fecisti temporis hora.</l>
<pb id='s011'/>
<l>Sed labor hic septem Soles pluresue requirit:</l>
<l>Sic neque prima tibi, quos profert, causa ciborum</l>
<l>Autumnus fuerit, sed summa potentia Maii.</l>
<l>Nam si non Maii exciperet clementia terras</l>
<l>Et dulcem succum teneris infunderet herbis</l>
<l>Cunctaque vivifico paritura calore foveret</l>
<l>Nulla tibi spectanda foret vindemia vini.</l>
<l>Usque adeo praestare nihil Maio sine posset.</l>
<l>Aere quin potius vario subitoque noceret.</l>
<l>Et magis illius nobis mutatio obesset,</l>
<l>Inconstans, varia vitiosi sideris aura.</l>
<l>Nam quaecumque prius crescentia laeta fuerunt</l>
<l>Viribus exhaustis graviter tunc omnia maerent</l>
<l>Arescunt vitio morientes aeris herbae,</l>
<l>Et sitiunt agri, frondes silvaeque comantes</l>
<l>Deponunt, tristis praebentes signa ruinae.</l>
<l>Quam varia ah premitur pastor tum mole laborum.</l>
<l>Quidquid agas, vis te violenti frigoris urit</l>
<l>Horrida et hirsutis dependet stiria barbis.</l>
<l>Tristius haud toto quidquam est pastoribus anno</l>
<l>Quam gravis Autumno varia inconstantia caeli</l>
<l>Nec pecudes viridi tum sustentantur in herba</l>
<l>Arida sed rigidi consumunt pabula foeni.</l>
<l>Sordibus haec maculata replent foenilia foedis.</l>
<l>Saepius hinc atro dilapsa cadavera tabo</l>
<l>In stabulis cernis, fluidi et contagia morbi,</l>
<l>Spemque gregemque simul noctem vitiare per unam.</l>
<l>Tum mordax Boreae frigus, ventique maligni</l>
<l>Heu pecus omne gravi quam tentant undique morte.</l>
<l>Foetida oves scabies vexat, turpisque podagra</l>
<l>Nec licet has fluvio tum submersare salubri</l>
<l>Immundus teneris sudor sed semper adhaeret</l>
<l>Faucibus, et porcos tussis quatit aspera obesos</l>
<l>Et vituli tristes sanie infuscantur acerba.</l>
<l>Et reddunt animas atro cum sanguine tauri.</l>
<pb id='s012'/>
<l>Nostra etiam varii tum tentant corpora morbi,</l>
<l>Et mala corripiunt saevae contagia pestis,</l>
<l>Nonne meus pater ah, Autumni incanduit aestu.</l>
<l>Et dulces animas nuper cum matre reliquit?</l>
<l>Aere corrupto pestis cum lapsa trahebat</l>
<l>Ossa minutatim, fluido damnosa veneno.</l>
<l>Plura quid? Autumni quae sint incommoda foedi</l>
<l>Et pecudes, montesque feri, silvaeque loquuntur.</l>
<l>Non etenim recreat nostras tum lumine terras</l>
<l>Nec cum vectus equis Titan petit aethera, nectum</l>
<l>Praecipitem Oceani rubro lavit aequore currum</l>
<l>At grata est zephyris spirantibus omnibus aura,</l>
<l>Et capiunt vitae vegetas animantia vires</l>
<l>Hinc tibi fronde nemus, variis hinc floribus horti,</l>
<l>Hinc plaudet palmes gemmis, hinc campus aristis.</l>
<l>Hinc magis in pratis pecudes saturantur opacis.</l>
<l>Pluribus hinc nostras ditescunt foetibus aedes.</l>
<l>Omnia et haec propria praestat virtute, nec ullum</l>
<l>Subsidium <corr sic='Antumni' resp='transcriber'>Autumni</corr>, Maii vis magna requirit.</l>
<l>Aspera quantum igitur cedunt dumeta rosetis</l>
<l>Et violae spinis quantum Paliurus acutis:</l>
<l>Tantum care tuus largitur Bassare Maio</l>
<l>Viribus ab illo sumptis Autumnus amoeno.</l>
<l>BAS: Vere licet primo surgant in palmite gemmae</l>
<l>Et foliis arbor, pubescat vinea botris.</l>
<l>Attamen Autumno molescunt vitibus uvae</l>
<l>Et fructus arbor maturis fetibus edit.</l>
<l>Ergo vides etiam Autumno superesse vigorem</l>
<l>Omnia quo ad certam veniunt nascentia metam.</l>
<l>Iuppiter has leges, aeternaque foedera cunctis</l>
<l>Imposuit rebus cuique ut sua numina inessent.</l>
<l>COR: Non minus interea vires aliunde receptas</l>
<l>Maiores reputes, quam quas tibi tempora praestant</l>
<l>Autumni semper rapidis horrentia ventis.</l>
<l>Cuncta quod in Maio vitalem mense vigorem</l>
<pb id='s013'/>
<l>Accipiant, sua tum veniant quoque semina rebus.</l>
<l>BAS: Nescio quid dicas, ac si non foedere certo</l>
<l>Omnia iunxisset moderator tempora mundi.</l>
<l>Haec ut ad exortum facerent, illa ultima ferrent</l>
<l>Effecta, ut totum victus superesset in <corr sic='anum' resp='transcriber'>annum</corr>.</l>
<l>COR: Posteriora tamen primis sunt ultima factis.</l>
<l>DAM: Parcite pastores, non sunt pastoria, quae nunc</l>
<l>Profertis, tetricam sed verba decentia barbam.</l>
<l>Non potero pastor talem cognoscere litem</l>
<l>Quae magis arbitrio est gravium dirimenda sophorum</l>
<l>Sit satis en Corydon, mihi nam tua causa probatur,</l>
<l>Hanc habeas capitis redimentem tempora laurum.</l>
<l>Ut frons arboribus decori est, ut gramina campis,</l>
<l>Ut flores hortis, segetes ut pinguibus aruis,</l>
<l>Sic decus est reliquis placidum ver partibus anni.</l>
</lg>
</div1>
<div1 id='CiIW.02' n='2' type='book'>
<head>DE MAII VERISQUE CUM AUTUMNO COMparatione et laudibus oratio.</head>
<p>CUM MULTIS EX REbus, quae in hac rerum natura continentur, ut ex caelestis machinae ornatu, motus 
aequabilitate, siderum omnium distinctione, summa et prudentia et benevolentia Dei Optimi Maximi, 
perspici potest: tum ex hac re vel maxime, quod ex solis, lunae ceterorumque astrorum cursu, 
conversione, accessu et recessu, ortu et obitu, admirabili ratione temporum vicissitudines et spatia 
distinxerit. Nam ex mutationibus
<pb id='s014'/>
illis temporum, omnium quae terra marique gignuntur, tum initia causaeque ducuntur: tum incrementa et 
progressiones consequuntur. Neque hoc tantopere admirandum videretur, haec ita singulari arte, incredibili 
consilio, esse ordinata et perfecta: si non essent ad generis humani, reliquorumque animantium, et 
utilitatem et voluptatem omni ex parte accommodata. Verum ita ad omnia conservanda et tuenda 
consentiunt, ut summa sapientia summa cum benevolentia coniuncta esse videatur. Quod enim ex siderum 
motu et ratis <corr sic='immutabilisque' resp='transcriber'>immutabilibusque</corr> cursibus varias temporum conversiones fecerit, infinitae sapientiae: quod 
vero easdem ad fructuum conservationem et salutem hominum contulerit: suae in nos perpetuae 
benevolentiae acceptum est referendum. Etenim nisi omnia cingens et coercens caeli complexus, circum 
terram voluendo, constantissime conficeret vicissitudines annuas: nisi stellae cursus ordinatos definiendo, 
varias frigorum et calorum facerent varietates: nisi sol cum delitescendo, tum rursus se aperiendo diem 
noctemque, tum accedendo tum recedendo binas in singulis annis reversiones ab extremo contrarias 
produceret: nec foveri plantae, nec bestiae sustentari: nec homines conservari possent. Nunc vero in tanta 
constantia motus caeli: in tanta convenientia et certitudine cursus stellarum tum inerrantium, tum vagarum: 
in tam temporum consentiente, et conspirata cognatione factum est: ut alio tempore floreat, alio horreat 
terra: ut in suo quodque tempore oriatur, augescat atque pubescat: ut bestiae in suo quaeque genere, ex 
largo et copioso pastu alantur atque sustinentur: ut homines in tanta fecunditate terrae summa cum 
voluptate vitam retinere atque propagare possint. Quamobrem quidem mihi gravissime vituperandi esse 
videntur, non ii modo qui Deum ab omni curatione et administratione
<pb id='s015'/>
rerum vacare opinantur: sed et illi qui de Dei misericordia clementiaque desperant: cuius summa in genus 
humanum beneficia tota illa rerum universitas, nullo non loco, nullo non tempore, nobis ante oculos 
proponit.</p>
<p>Ac tametsi ex caeli motu in hac rerum <corr sic='coditione' resp='transcriber'>conditione</corr> omnes vices temporum ordinatae et constitutae sunt ad 
incolumitatem mundi et commoditatem viventium: tamen aliis aliae effectorum varietate sunt 
praestantiores. Necesse enim fuit in hac vitae communione, non in iis modo rebus quae sub diversis 
generibus continentur: sed in his etiam, quae ad idem referuntur, gradus fieri, ex quo factum est ut si per se 
quamque rem consideremus, sua sit laude digna: sin vero cum altera conferamus, illius dignitatem nullo 
modo assequatur. Quam ergo inepti et iniqui Iudices hi sint, qui si quid alteri praetuleris, statim te, tum 
alterius naturam deformare, tum de Dei gloria et iudicio detrahere vociferantur: nemo est quin intelligat, si 
enim et metalla, et gemmas et plantas, bestias et homines plurimum inter se dignitate et excellentia differre 
videmus: nimirum inter temporum etiam momenta maxima in his ipsis rebus erit dissimilitudo. Nec si 
aurum argento, Smaragdum <sic corr='Amethysto'>Aemethici</sic>, Amaracum urticae, Equum Asino, principem Agricolae, anteponere 
licebit: et in temporum varietate idem facere nefas erit. Cum enim in quadripartitis temporum 
commutationibus, quae ex solis circuitu progressu, et regressu efficiuntur: Ver et Autumnus plus utilitatis et 
voluptatis in se habeant: quam vel aestas, vel hiems, non absurdum fuerit opinor, si quis ceteris anni 
partibus anteferat: non quod aliae illae sint reiciendae: sed quod maiorem vim obtineant. In menstruis 
quoque spatiis, quibus luna annuos Solis cursus consequitur, cum sint, que ceteris omnibus non tam 
commoditate quam
<pb id='s016'/>
suavitate excellant: quae res est, quae cuiusque animum dubium facere possit: quo minus quae ceteris sunt 
praestantiora, pluris esse facienda arbitretur. Ex his autem praecipuis anni partibus utram alii potiorem 
arbitrentur, ipsi viderint: ego mehercule quoquo versum me oculis animo et cogitatione converto: nec 
gratius, nec Iucundius temporis spatium vere, menseque Maio esse reperio.
Ac quidem bona omnia quae nobis hoc tempus suppeditat, si commemorare velim, tempus hercle me citius, 
quam oratio deficeret. Quae certe nisi maiora esse fatear: quam ut ea oratione explicare possim: et plura 
quam scribendo complecti: amens sim oportet. Etenim si ut res ipsa declarat, nulla dicendi tanta vis, 
tantaque copia: nullum tam divinum atque incredibile genus orationis: quo quis horum commodorum 
magnitudinem, multitudinemque non dicam exornare, sed enumerare possit: quo tandem animo ego, qui 
nihil elaborare ingenio, perficere industria possum, tantum mihi sumerem: ut omnes Veris Maiique me 
laudes enarrare, aut consequi posse putarem. Itaque reliquis omnibus, quae infinita sunt praetermissis: ea 
solum, qua possum dicendi facultate recensebo: sine quibus homines bene et beate vitam traducere non 
possunt. Qua in re si aut vobis non satisfecero: aut causae meae aliqua in re defuero: vos quaeso 
obtestorque ut rei magnitudini potius, ac meae dicendi ieiunitati: quam ulli alii causae id tribuendum 
putetis. Nam illa ipsa etiam: quae plane ad sustentationem vitae necessaria sunt tot ac tanta illa temporis 
affectio, quae Hiemi senescenti adiuncta est, profert: ut unde potissimum exordiar, aut a quibus initium 
sumam, aut quod primum commendem: haud sciam. Quid enim per Deos immortales, quid in illo temporis 
spatio est quod non summa laude atque commendatione dignum esse videatur?
<pb id='s017'/>
Verumtamen ut ordine progrediatur oratio: non ut quidque in hac summa bonorum abundantia maxime 
laudabile fuerit: sed ut primum sua natura est, ita etiam primo loco <corr sic='comenmorabo' resp='transcriber'>commemorabo</corr>.
Ac principio quidem inter omnes constat, ex solis conversione et circuitu, omnes temporum mutationes, 
omnes anni vicissitudines, omnes rerum maturitates fluere atque manare. Siquidem cum sol cursum suum a 
Capricorno ad nos reflectit, ver aestatemque gignit: cum a nobis digreditur, Autumnum et Hiemem 
procreat. Neque enim vere, omnia paene, quae superiorum temporum saevitia afflicta sunt, recrearentur: 
neque aestate immodico torperent aestu: neque Autumno, caloris decessione, ac frigoris accessione 
inconstanti deficerent, neque Hieme immoderato frigore atque gelu obrigescerent et de statu suo 
deiicerentur: nisi sol ultro citroque ambiendo terram, nunc hanc nunc illam partem sua luce collustraret, 
motu sustentaret, et calore confirmaret. Hinc suae quibusque temporibus affectiones innatae sunt: quae ut 
vitae hominum salutique animantium conveniunt: ita et salutares, et perniciosae sunt existimandae. Quod ut 
eo melius cognoscamus, operae pretium erit qualitatum illarum, vim naturamque paulo altius considerare. 
Omnia, quae aluntur et crescunt, in se aut calorem aut humorem, aut frigus, aut siccitatem inclusam 
habent. Ac inter has quidem affectiones, calor et humor ad animantia et procreanda et conservanda 
plurimum conducunt: reliquae autem duae, cum morbos, tum interitum eisdem inferunt. Quod tametsi tam 
perspicuum est, ut oratione non egeat:tamen paucis rationibus confirmabo. Potestne quicquam, quod alitur 
et crescit, diu consistere: nisi motu quodam certo, atque aequabili utatur? Quid alii de ea re sentiant 
nescio: ego mehercule sic statuo: quam diu motus ille constans in iis quae vim vegetandi
<pb id='s018'/>
habent, remaneat: tam diu vitam in ipsis et remanere et conservari: ut primum autem debilitatus et 
oppressus fuerit, occidere ea, exstingui, atque deleri. Quae vero causa alia et origo inveniri et indagari 
potest, nisi ipse calor: qui in illis continetur? Cum omne quod calidum atque igneum sit, cieatur et motu 
agitetur suo: refrigerato autem et exstincto calore, torpeat, iaceat, et ad obitum inclinet. Age cuius praesidio 
plantae et nascuntur et aluntur et crescunt? Quod si nescias longa est oratio multaeque rationes, quibus 
doceri potes: omnia quae terra concipiat semina, quaeque ipsa ex se generata Stirpibus infixa contineat: ea 
temperatione caloris, et oriri et augescere. Iam vero omne, quod vivit animal, propter inclusum in eo 
calorem vigere, sentire, moveri: cum ex aliis multis perspici potest: tum ex eo, quod ipse venae arteriaeque, 
quasi quodam igneo motu agitatae, micare non desinant. Quid quod etiam evulsum animantis alicuius cor, 
unde principium vitae pendet, ut <corr sic='sepae' resp='transcriber'>saepe</corr> est animadversum, tam mobiliter palpitet, ut ipsi perspicue ignea 
celeritas inesse videatur? Quin ipsos etiam pisces, qui natura sunt maxime frigidi, minime expertes esse 
caloris, tum spiritus qui in ipsis est, declarat: tum liquor ipsius aquae, quae neque conglaciaret frigoribus: 
neque nive pruinaque, concresceret: nisi eadem se admisto calore liquefacta et dilapsa diffunderet. Quare 
cum calidum illud atque igneum ita in omni fusum sit natura vivente: ut in eo insit procreandi vis, et causa 
gignendi: a quo et omnia animalia et ea, quorum stirpes terra continentur, nasci sit necesse, vigoremque 
suum accipere, dubitamus etiamnum? quin ea tempora, quae omnibus rebus salutarem et vitalem 
impertiunt calorem: iis, in quibus haec deficiunt et aquilonibus omnia durescunt, longe emineant: At vero si 
ullum tempus, Maius maxime mensis in se illum calorem temperatum habet: quo omnes homines, omnia
<pb id='s019'/>
animantia, omnes plantae, omnes denique mundi partes fultae sustinentur: contraque vindemiae tempore 
evanescente iam calore, et frigore adveniente noxio, omnia flaccescunt, languescunt, ac tandem nimia 
debilitate eneruantur. Restat ergo, ut hoc dubitemus utrum sit tempus praestantius, id quo sol ad nos redit: an 
id, quo a nobis discedit: id, quod temperata vi humoris et caloris prestat: an quod frigoris siccitatisque 
inaequabilitate: id quod propter salutem suam omnia amant, complectuntur, consectantur: an quod propter 
exitii metum omnia declinant fugiunt: aversantur.
Quod si Autumni nullum aliud esset incommodum: quam quod Sole a nobis discedente sublato illo calore, 
quo non secus ac sanguine spiritibusque cordis vitalibus in animalibus consumptis, omnia consenescunt: 
Maii nullum aliud commodum: quam quod Sol auctor et temporis et caloris, ad nos aquilonem versus, ab 
Austro iter convertit: vires animantibus addit et diei <corr sic='incrementem' resp='transcriber'>incrementum</corr> adfert: tamen infinitis partibus, illum 
mensem hic dignitate anteiret: nunc cum ad ceteras summas difficultates hoc etiam malum adiungatur: 
quod Saturnus errantium siderum maleficentissimus in Libra extollatur:quid est, quod illam inter haec collationem faciendam esse putemus? Quemadmodum enim Sol omnia, quae ex terra proveniunt, animamque 
in se habent alendi atque augendi, suo lumine ac radiis excitat, fovet, animat, animata tuetur ac conservat: 
Sic Saturnus omnia florentia exhaurit, vigentia consumit, viventia in interitum trahit. Quo fit ut ea caeli 
pars, quae ab ariete in Libram porrigitur, omnium rerum procreationi, animantiumque vitae maxime sit 
accomodata: quae a Libra in Arietem, rerum omnium decremento, morti et perniciei subiciatur. Ac si quod 
cor est in homine: id Sol est in mundo, ut cor domicilium est <corr sic='fanguinis' resp='transcriber'>sanguinis</corr> in corpore animalium, atque vitalium
<pb id='s020'/>
spirituum fomes: sic Sol est quidam quasi fons et fomes caloris, a quo omnium animantium ortus atque vita 
constat. Itaque cum cor, quod praestantissimum est in homine, pro affectione quidem sua, in reliquas 
corporis partes insitae suae naturae vim transfundat: quid miramur Solem totius quasi mundi cor inferiora 
haec pro sua facultate, afficere atque sustentare? At quando Saturnus adverso altitudini Solis loco in Libra 
primo occidentis caeli plagae cardine laetetur, atque exsultet: Solem tum in <corr sic='decliva' resp='transcriber'>declivia</corr>
 descendentem pessime 
affectum esse, ac quasi tristitia quadam totam contrahere terram necesse est. Quoniam igitur longe secus 
accidit, cum ad eas Zodiaci partes Sol pervenit: quae ver atque Maium Iucundissimum mensem efficiunt: 
ut quae convenientis sint cum Sole naturae eumque exhilarent: perspicuum est, longe Maium Autumno esse 
priorem. Neque enim si signa illa, quae Autumni tempore, in ortu caeli versantur moderatae essent 
aequabilitatis perniciosissimis quibusque sideribus essent attributa: sed quia intemperata est vis eorum, qua 
omnia decrescentibus diebus frigoreque augescente in interitum adducuntur: hinc similibus orbibus 
caelestibus sunt similia signa attributa. Nam ut miles contentionibus: grassator praeda, et Latrociniis 
delectatur: Sic iis Saturnus gaudet signis: quae tum intemperantiam eius augeant: tum in terris dissidium 
moveant: atque in omnibus litem concitent. Atque huius rei rationem Astrologos habuisse credo, qui ab 
Ariete, eius caeli tractus, quem Sol medium secat, Principium atque initium fecerunt. Qui cum eas partes 
orbis signiferi pro initio habere vellent: quae rebus procreandis quam maxime accomodatae essent: neque 
aestatem, quod in ea sol e sublimi atque propinquiori caeli parte ardentissimos aestus excitaret: neque 
hiemem, quod propter Solis ad longinquam a nobis atque obliquam caeli partem, recessum,
<pb id='s021'/>
intolerabilia frigora subsequerentur; neque Autumnum, quo quamvis aequo a nobis spatio auctor et constitutor vitae Sol distaret: tamen a sicco in frigidum abiret, idoneum esse intelligebant. Quocirca eas 
obliqui orbis partes, quae ver constituunt, eligere maluerunt: quod eas sol cum pervagatur, humidum calido 
temperaret: ex qua temperatura agendi et procreandi facultas deflueret: omnium motuum atque spirituum 
origo exsisteret. Sunt haec utriusque temporis principia, primordia, et incrementa (quae quasi generis et 
educationis loco, sunt a me adducta) quae profecto quanto sit Autumnus vere, vindemiae tempus Maio 
inferius demonstrant. Quid enim horum est, ex quibus temperata illa anni pars derivatur, suasque vires 
assumit, quod non utilius et praeclarius sit iis, ex quibus Autumnus originem suam accessionemque 
deducit? Itaque hac de re satis superque: nunc ad utriusque naturam propriamque affectionem explicandam, 
et quae inde suppetant argumenta videamus. Sed quoniam ut ante dictum est, Sol in Ariete: Luna autem in 
Tauro evehuntur, auctoritatemque suam tamquam Regio in Solio prae se ferunt: quorum alter calorem, 
altera humorem suppeditat: efficitur ut veris et calida et humida sit constitutio: Sed in hac insigni 
temperatione caloris et humoris, haud scio an unquam melior sit et praestantior veris natura: quam in Maio 
mense: cum sol Geminorum signum pervagatur. Siquidem cum ver in initio plusculum humore abundet: 
Sole in altiorem caeli partem gradatim progrediente, eius calore humor ille redundans paulatim minuitur: 
quo fit ut exhausta magna ex parte humoris exsuperantia, calore succedente non illo quidem aestuoso et 
torrente: sed moderato, et humidum et calidum geminorum signum perhibeatur: et Maius ceteris sit anni 
partibus temperatior. Age vero illa qualitatum temperatio, quantam eiusdem mensis
<pb id='s022'/>
excellentiam comprobat? plurimum pertinere ad vitam, humorum in corporibus animantium 
moderationem quis ignorat? cum sciamus ex humido et calido vitam: frigido autem et sicco mortem 
proficisci. Adolescentiam opinor, quae humore et calore est temperata: florem aetatis vocamus: propterea, 
quod eorum qui in ista aetate sunt, corpus sit optime affectum: si moderate temperanterque vivant. Quid 
ipsi illi spiritus vitales, quorum vi vita animantium tenetur, nonne ex humido et calido consistunt? eaque 
quae ex illis conficitur, materia consumpta, animantium iam certus est interitus? Quod si anima ab ipso 
spiritu calescit: Spiritus ex subtiliori sanguine deducitur: Sanguis autem nihil aliud est: quam humor 
calidus: profecto eiusdem naturae spiritus sit necesse est. Possumus igitur aestimare, quanto ver et 
praecipue Maius, quod eiusdem naturae sit cum optimo et praestantissimo humore, eiusdem cum <reg orig='spiritubus'>spiritibus</reg>, 
eiusdem cum ipsa vita: ceteris mensibus nobilior sit habendus. Neque enim ut postea ostendemus 
copiosius: cum elementa a superis pendeant corporibus, nihil intererit, quas haec ab illis quoque tempore 
affectiones suscipiant. Ergo pro caelestium corporum motu et vicissitudine, aether, aer, aqua, terra 
mutantur: in animantibus vero, in Stirpibus, in reliquis, quae arte naturae vivunt et vigent, nulla erit ex 
horum conversione mutatio, nulla inclinatio? cum stirpes terrae inhaereant, aquaeque accessione alantur 
atque augeantur: animantes aeris spiratione et ignis vigore sustententur: denique cetera omnia ex horum 
quatuor coniunctione fiant atque oriantur.</p>
<p>Quoniam autem quam salutares quamque idoneas corporibus affectiones praebeat atque largiatur in Maio 
mense Sol, cum signum Geminorum ingreditur: ex aliorum magis contentione: quam per sese cognosci 
potest: Autumni quae natura sit, <corr sic='qoud' resp='transcriber'>quod</corr> cum Maio
<pb id='s023'/>
a quibusdam confertur, expendamus. Quod quaeso tempus minus animalibus convenit, magisque ab 
omnium eorum, quae vivunt salute est alienum: quam quod sua natura suaque potestate, eas in ipsis 
corporibus secernit ac dirimit partes: quae ante coniunctione aliqua copulatae tenebantur? Quae vis quando 
frigori et siccitati inest: qua de causa Autumni utilitas tantopere sit efferenda non video: cuius naturam 
frigidam et siccam esse est ante demonstratum. Neque vero alia est interitus ac mortis omnium animantium 
causa: atque frigoris et siccitatis vehementia. Qui igitur, quod cunctis vitam ducentibus, sibique ipsi 
nimium, adversum et infestum est: <corr sic='sumopere comendandum' resp='transcriber'>summopere commendandum</corr>, esse ducit eum communem animantium sensum 
repudiasse existimo.</p>
<p>
Sed haec sane sint paria omnia, si quis est, qui credat, sint eiusdem momenti causae: sint eiusdem dignitatis 
incrementa: sint eiusdem praestantiae utriusque proprietates: quid? nihilne inter effectus interesse putamus? 
Quorum dissimilitudo etsi ex superioribus deprehendi potest: tamen ut ea clarius perspiciamus: paulo 
fusius nunc de iis disseremus. Atque hoc quidem in loco, utrum alteri praeferendum sit: deliberatio 
admodum difficilis esset: si parem quolibet tempore suavium, iucundarumque rerum copiam haberemus: 
nunc vero cum sit unus Maius, qui et amoenitate sua ceterorumque omnium Mensium commoditatem 
iucunditatemque superet: nihil est, quod cuiusque iudicium remorari possit. Equidem haec est communis 
omnium sententia: a quo maior utilitas, maior voluptas atque delectatio ad nos accedat: ei esse palmam 
deferendam. Ut igitur de iis, quae praecipue nos movent atque delectant, agamus, nemo nostrum tam demens 
opinor erit, qui plus utilitatis nobis adferre eam partem temporis iudicet: in qua omnia quae vivunt in varia 
morborum genera incidunt: et gravius vehementiusque conflictantur:
<pb id='s024'/>
quam in qua meliuscule valent: et firmiora atque valentiora esse solent. Atqui in Autumno homines 
facilius in adversam valetudinem delabuntur: gravius aegrotant, tristius curantur, quam ullo alio tempore: 
quod medius fidius ita apertum atque manifestum est, ut probatione opus non sit. Declarat hoc Epilepsia: 
qua tum potissimum animantium corpora iactantur: praesertim cum nihil adeo Comitiales morbos, atque illa 
varietas generat: quae ex <corr sic='repetina' resp='transcriber'>repentina</corr> mutatione caloris atque frigoris in Autumno oritur. Declarant <foreign lang='GR'>ta\ ma/nika kai\ ta\ melanxo/lika</foreign>, id est 
morbi, qui cum furore et insania sunt coniuncti, quibus ob inaequalem bile redundantium humorum 
misturam, tum maxime homines tentantur. Declarant alia infinita periculosissimorum mortiferorumque 
genera morborum, quae tum potissimum, ut Hippocrates in Aphorismis scribit, saeviunt atque grassantur. Id 
eam ob causam accidit, quod tum ut antea demonstravimus, ex varietate multitudineque aspirationum atque 
ventorum, qui tum potissimum generantur: non solum aer misceatur: qui quocumque imus, quocumque 
movemur, nos ambitus: sed et terra, quam incolimus, turbetur: mariaque quae interfluunt, sede sua 
commoveantur. Quocirca cum in elementis, quae alimentum vitaeque sustentationem, animantibus 
subministrant: tantae exsistant conturbationes: necesse est eorum etiam, quae ab iis sustentantur, graviter 
naturam conflictari. Ex quo fit, ut optimo iure Autumnus a Medicis morborum et variarum affectionum 
auctor paterque nominetur. At vero veris quanta sit salubritas, quanta temperies, tum ipsius constitutio 
indicat: tum omnium animantium ex gravibus et periculosis morbis recreatio demonstrat. Nam quod nullo 
in tempore homines facilius convalescant: atque in Maio mense, hinc perspici potest quod iis morbis tum 
saepe utiliter medicina adhibetur: qui in Autumno nullo
<pb id='s025'/>
modo curari potuerunt. Quoniam igitur homini nihil est gratius nihil optabilius, nihil iucundius bona 
valetudine: perspicuum est Maium esse omnium mensium iucundissimum atque dignissimum.
Verum enimuero haec quis nimium nos nostris Verbis exaggerare dicat, et non recordari non minus vere, ac 
Autumno homines morbo teneri. Quid? quasi vero ea, quorum natura non omnino in illa quae apparet, 
causa continetur: non aliquando secus evenire possint. Quod si vis morbi tantum ab aere ambiente penderet: 
tum nos quolibet tempore iis morbis affligeremur: qui temporum essent naturae consentanei. Sed quia et 
victus ratio: et corporis constitutio plurimum etiam ad morbos faciunt: saepe fit, ut in vere homines morbis 
premantur: quorum primordia, tum in Autumno tum in hieme contraxerunt. Nam si eadem est ratio 
temporum, sique homines aeque adversa valetudine vere atque hieme urgentur: derideatur Hippocrates: 
contemnatur Galenus: explodantur omnes physici et medici. Sin horum semper gravissima est habita 
auctoritas, plurimumque eis attributum: quod in aliis rebus plurimum valet: illius hic nulla ratio habebitur? 
Nam et Hippocrates omni quidem tempore homines in morbo esse in Aphorismis scribit: sed tamen certis 
temporibus, aliquando pluribus aliquando gravioribus, aliquando diuturnioribus affligi. Nec Galenus in suis 
Commentariis, cum aliis temporibus alii humores in corporibus redundent: ex iis diversos morbos 
aegrotationesque nasci negat. Quin immo omnes, qui rerum naturas altius investigant: temporum varietates 
maximas in hominum corporibus dissimilitudines efficere asseverant. Sed quoniam haec generalia sunt de 
omnium temporum affectionibus: nunc iis omissis proprius ad rem propositam accedamus: et quid de his 
duabus anni partibus, hi duo praestantissimi viri scribant videamus. Quid igitur Hippocrates
<pb id='s026'/>
quid? num vere Autumnum in bonae valetudinis ratione priorem esse ducit? Minime quidem. Nam in tertio 
libro Aphorismorum Autumnum gravissimis et <orig reg='periculosissimis'>periclosissimis</orig> morbis obiectum: ver autem saluberrimum 
esse, et minime exitiosum tradit. Galenus vero tantum abest: ut sententiae Hippocratis repugnet: ut eandem 
firma certaque ratione demonstret: ver enim propter temperationem caloris et humoris animantium 
corporibus aptissimum esse ait: Autumnum autem exitialem atque infestum: tum propter intemperiem 
caeli: quod eodem die iam frigus, iam calor excellat: tum propter humorum pestiferorum copiam: qui ut 
primum ad exteriora membra et cutem sunt delati: statim rursum: ab aeris circumstantis frigore ad interiora 
detrusi inficiuntur.</p>
<p>At enim si ver est roget quis, salubre: cur idem ille Hippocrates, multos etiam homines in illo morbis tentari 
tradit? Huic ni fallor pro me Galenus in suis <corr sic='comentariis' resp='transcriber'>commentariis</corr> ita satisfaciet: ut posthac nihil sit desideraturus. 
Itaque quid ipse scriptum reliquerit: commemorare visum est. Duo in vere morborum genera exsistere 
affirmat: unum levium, alterum gravium et periculosorum: Ac graves quidem et difficiles ipsius sententia 
non ex veris commutatione, sed ex superiorum temporum affectionibus ortum suum habent: ut ex Autumno 
<foreign lang='GR'>mani/a, melanxoli/a,</foreign> morbi comitales: ex hieme, gravedo capitum, leprae, tussis: ex aestate <foreign lang='GR'>diar)r)oiai</foreign>, lichenes, impetigines, 
vitiligines. Leves autem illos quidem ver gignit: sed non ex sua natura: verum ex depravatis corporum 
humoribus: qui tamen morbi, non modo non mortem animalibus inferunt: sed purgant, atque ad vitam 
magis idonea reddunt. Nam quibus aut sanguis est corruptus: aut pituita vitiosa in corporibus redundat: aut 
bilis perniciosa exuberat: in iis vere superfluis illis humoribus ad exteriora deductis
<pb id='s027'/>
scabies, impetigines, et pustulae ulceraque suboriuntur: quibus eiectis, homines convalescunt, et firmiores 
valentioresque fiunt. At qui integram valetudinem bonamque humorum contemperationem ad Maium producunt: in eodem incorruptam conservant. Longe autem secus, tum in aestate, tum in Autumno, tum in 
Hieme accidit. Etsi enim haec tempora sanum corpus ac plane omni vacans aegrotatione excipiunt: tamen 
vel flava bile labefactant: vel atra depravant: vel pituita corrumpunt: Ac ut plenius veris Maiique naturam 
intelligamus: quod exercitationes modicae: id etiam veris tempestas corpori confert. Exercitationes si fiant 
decocto iam cibo saluberrimae sunt, quippe quae purgationis vice sint: ac vitiosorum humorum redundantiam ad cutem evocent. Quod si is in quo exsuperat pituita, atra vel flava bilis, aut etiam sanguis, se exerceat: vel in ardentem febrim, vel in Epilepsiam, vel in Apoplexiam incidit. Simillima est veris ratio: in quo si 
quibus corpus fuerit bene constitutum, in eadem temperatione conservatur: sin vero pravis completum 
humoribus, cum Maii calore humores diffundantur, per scabiem similesque morbos paulatim educuntur. 
Atque haec sunt quae Galenus medicus exercitatissimus est in Hippocratem commentatus. Quid est quod 
planum clarorum virorum testimonio fieri possit: si hoc non sit? Quid igitur inscitius, quid ineptius est: 
quam veri praeferre Autumnum: cum in illo omnium morborum finis: in hoc autem fons exsistat.
Ac si nos, ut aequum est vitae nostrae salus delectat: cuius rei tanta vis est: ut quicquid ignis fovet: 
quicquid aer alit: quicquid aqua sustentat: quicquid terra procreat: quicquid plantae complexu suo et fibris 
stirpium diffusae arripiunt: quicquid animantia vi atque agitatione sua comparant: quicquid nos ipsi opera 
nostra, industria, labore studio, et diligentia efficimus:
<pb id='s028'/>
id omne ad vitam tuendam, propagandamque referatur: quam obsecro temporis partem, prae ceteris 
laudibus efferre debemus? Illamne quae omnibus vitam spiritum ac lucis huius usuram praebet: an quae 
eadem ab illis aufert. Quod si plantae suam naturam incorrupte atque integre iudicantem sequuntur: 
animantiaque sensus iudicio parent: homines insitis atque innatis cognitionibus assentiuntur: illud certe 
quod ad retinendam vitam producendamque confert, amare, appetere et consectari: hoc vero quod eandem 
debilitat, respuere, repudiari, et a se repellere nemini dubium fuerit. Qua ergo de causa autumnus non dico 
praeferendus est Maio: sed cum ipsius utilitatibus omnium viventium generi necessariis ulla ex parte 
comparandus: Incredibile est enim, ut antea dictum est, quam sit aliorum temporum, praesertim autem 
Autumni temperies, praeter Maii saluberrimam affectionem, et ad ortus et ad incrementa iners ac plane 
inutilis. Quod nos remota disputandi subtilitate causarumque indagatione omni, de quibus antea diximus, 
ipsa longa vita animadversioque et observatio docet diuturna. Age itaque ut ad ea quae quotidie omnium 
ante oculos versantur, veniamus quid est in his in quo non omnia laetiora et vegetiora sint in Maio, quam 
Autumno. Principio prata Maio mense vigorem suum, quem frigore hiemis intolerabili amiserant, 
recipiunt. Iam agri ex seminibus tepefactis eliciunt herbescentem viriditatem: quae et succo terrae, et calore 
Solis adolescit: et vaginis iam quasi pubescens includitur. Florum vero, tum in utrisque horum, tum in 
hortis, quanta est ex colore varietas, quanta ex odore suavitas, qui ante vi tempestatum vires omnes suas 
amiserant. Quid ego de vitibus loquar: quae tum primum collecto humore subsidia acquirunt: et ex articulis 
sarmentorum, gemmas protrudunt: ex quibus orientes se uvae ostendunt. Quid arbores,
<pb id='s029'/>
quid frutices omnis generis proferam? quae usque eo vere gaudent: ut tum potissimum foliis, quasi coma 
<sic corr='sua vestiantur'>usuaestiantur</sic>: quam ineunte Autumno demittunt, immitem aeris mutationem <corr sic='exhorescentes' resp='transcriber'>exhorrescentes</corr>. Neque vero ea 
solum, quae e terra gignuntur: hoc tempore cum ortum, tum incrementa accipiunt: sed et animantia terrena 
tum potissimum partum educunt: et aves pullos excludunt: et pisces foetum fundunt. Possum persequi 
permulta alia, nisi ea ipsa, quae dixi, quod quidem ad utilitatem spectat, sentirem esse longiora. Atqui in 
Autumno cogitate quaeso: quod versa atque mutata in peiorem partem sint omnia. Prata viriditatem suam 
deponunt: flores et coloris et odoris amoenitatem amittunt: arbores comis suis tamquam immensa confectae 
tristitia se exuunt: ipsa denique animalia quasi ad perfugium doloris et maeroris latibula quaerunt: iisque 
se, contra iniurias tempestatum muniunt. Hic ego non mirer quemque esse posse, qui sibi persuadeat 
autumnum Maio esse praestantiorem?
Nam quid ego de opportunitate huius temporis ad omnia fere magna et gravia et negotia et opera conficienda 
dicam? cum et firmiora et valentiora sint hominum corpora: et aeris, qualitatumque summa et 
praestantissima temperatio, Studiis, vero optimarum artium atque disciplinarum, quae pars anni magis 
idonea dici aut excogitari potest. Equidem si a medicis et physicis veri, tempus matutinum diei proportione 
comparatur: ut nullum est ad inquirendum, cogitandum, meditandum tempus diluculo aptius: sic nulla anni 
pars, in iis quae mente cogitationeque complectimur, expendendis, maiores vere habet opportunitates. 
Etenim si tum maxime valet memoria: viget mens: intelligentia floret, cum optima est corporis affectio: 
quando corpus vel nimio aestu torret: vel <corr sic='intollerabili' resp='transcriber'>intolerabili</corr> frigore affligitur: vel subita mutatione varias in 
partes
<pb id='s030'/>
iactatur et agitatur: iacere torpereque necesse est omnem vim mentis atque ingenii. Ex quo fit ut quoniam 
Maii summa est temperatio: quam aptissimum etiam studiis esse asseveremus. Illud enim ridiculum est, 
quod qui Autumnum Maio anteferunt: eius amoenitate homines a studiis et rebus gerendis abstrahi dicant. 
Qui si fallacibus conclusiunculis nobis imponere pergant: efficiemus profecto, ut id, quod eorum maxime 
partem commendat, <corr sic='summopere' resp='transcriber'>sumopere</corr> vituperandum esse videatur. In quae enim dedecora, in quae pericula, in quos 
morbos, non homines vinolenti et ebriosi incurrunt: Quod si me captiosa falsaque ratione ea quae abusus 
sunt, rei ipsi bonae et laudandae attribuere dixerint: condemnabo eodem ego eos crimine. Neque enim ideo 
in Maii summa insultandum est commoda, quod quidam ignavi turpiter eius suavissima moderatione 
abutantur. Etsi vero etiam in Autumno caloris molestiae sedantur et frigoris non adeo saevit violentia: tamen 
quoniam et repentinae et crebrae illae aeris mutationes corpus variis morbis afficiunt: animi etiam ardor 
reprimitur: ingenii lumen restinguitur: mentisque acies hebescit. Quod cum ita sit: cedat opinor Autumnus 
veri non tam magnitudine commodorum, quae ex caeli temperatione, fecunditate terrae praecipiuntur: 
quam administrandorum negotiorum actionumque humanarum opportunitate: October, Maio: primaeque 
partes ei deferantur: quod omnium fere rerum ex terra provenientium est principium ac quasi <corr sic='seminarum' resp='transcriber'>seminarium</corr>.
Atque haec necessitatis et utilitatis: illa vero oblectationis, cuius est tanta vis ingenii, tantaque eloquentia, 
qui percensere numerando possit. Totam licet terram cernere vestitam floribus odoriferis: exsultantem 
pubescente segete: depictam herbis viridantibus: exornatam arboribus florescentibus. Quorum omnium 
incredibilis multitudo insatiabili varietate distinguitur.
<pb id='s031'/>
Etenim ut cetera praeteream: quot genera violarum: quot liliorum: quot rosarum eo tempore florent? 
quibus quid quaeso esse cum odoratu suavius, tum aspectu pulchrius potest. Mitto <corr sic='inumerabilia' resp='transcriber'>innumerabilia</corr> herbarum 
genera: quae et ad voluptatem honestam commovendam: et ad bonam valetudinem tuendam vim maximam 
habent mitto infinitam arborum copiam: quae iam flore suo omnia loca summa suavitate complent. mitto 
segetem iam pubescentem: cuius aspectu oculi satiari non possunt. Quid vestitus Silvarum densissimos: 
quid immensa spatia viridissimorum camporum referant? quid fontium gelidas scaturigines: quid liquores 
perlucidos amnium, quid amoenitates viridium riparum. Iam qui volucrum lapsus atque cantus? quae laetitia exsultatioque piscium? qui pecudum pastus: ex quibus tanta percipitur voluptas, ut prae illa omnia 
quae ex terra marique proveniunt, sordescant. Quid multa? tanta est copia, tanta ubertas, tanta varietas in 
hoc mense earum rerum quae nobis summam delectationem adferunt: ut si omnia enumerare velim: 
tempus mehercle citius, quam oratio deficeret. Itaque qui vel magnitudine vel multitudine eiusmodi 
oblectamentorum, non Autumnum dico, sed ullam aliam anni partem cum Maio conferendam esse putat: 
eum omni carere iudicio existimo.
Neque vero haec iucunditatem solam afferunt: sed etiam simul magnas utilitates coniunctas habent. Nam 
quid ego dicam aspectum varietate colorum recreari: auditum cantus dulcedine moveri: ceterosque sensus 
vo luptate quadam permulceri: animus ipse, ipsa mens hominum, magnas ex his rebus commoditates 
praecipit. Nam si sensus sunt integri: si corpus firmum: magis etiam animi vigent vires. Quomodo enim vel 
cogitare vel iudicare animus potest de iis: quae sibi proposita sunt, si sensus officio suo defuerint. Et 
quisquam
<pb id='s032'/>
dubitabit? quin id omnium temporum sit summum: cuius omnes partes ita constitutae sunt: ut nullae neque 
ad usum meliores, neque ad speciem pulchriores esse possint.
<corr sic='Qnod' resp='transcriber'>Quod</corr> si tam stupidus forte quispiam fuerit: ut has rationes leviores esse, ducat: quam ut mihi assentiatur: 
quae sunt certe gravissimae: quid? tritum omnium sermone proverbium: praestantissimorum philosophorum 
iudicium: <corr sic='sumorum' resp='transcriber'>summorum</corr> poetarum auctoritatem et testimonia contemnenda esse putabit? Quid enim tam vulgare, 
tam usitatum tam in ore omnium, quam eum ver est anno tollere: qui id, quod in re quapiam est praecipuum, 
sibi vendicat. Quod nisi pro praestantissimo haberetur tempore: numquam sane eam ad rem accommodatum 
fuisset. Neque id solum a vulgo, sed a philosophis excellentissimis est factitatum. Est nobis testis 
Herodotus qui eadem paroemia respondisse Gelonem Syracusanum Lacedaemoniis, et Atheniensibus 
petentibus ab eo, contra Xerxem regem Persarum et societatem et suppetias scribit: eis ver ex anno 
sublatum esse: cum legati Graeci eum, neque maritimarum rerum, neque terrestrium copiarum imperatorem 
constituere vellent. Est Aristoteles princeps Philosophorum suis monumentis maxime illustris: qui anni 
praecipuam partem ver esse affirmat. Est in Astrologia optimus et doctissimus quisque: qui veri 
praestantissimas partes ex aliorum comparatione asscribunt. Est in medicina Galenus et <corr sic='Hipocrates' resp='transcriber'>Hippocrates</corr>: in 
quibus omnes pro <corr sic='accerrimo' resp='transcriber'>acerrimo</corr> vestro iudicio summam eruditionem, summamque auctoritatem esse 
cognoscitis. Iam poetae quod quaeso anni tempus primum iudicant? Nolo hic omnem hac de re ab ultimo 
usque repetere sententiam: eorum solum qui omnium sunt spectatissimi, iudicia adducemus. Vergilius 
optimus auctor et Poeta gravissimus aureum illud et beatum saeculum
<pb id='s033'/>
ver fuisse in Georgicis scribit: quo primi mortales sine labore, sine molestia, sine sollicitudine pacatam, 
tranquillam ac quietam vitam agebant. Quid autem Ouidius ingeniosus admodum et suavis Poeta, nonne 
idem in aetatum comparatione auream veri ex anni partibus confert? Nec vero ullam saeculum unquam fuit 
felicius aut dignius aut praestantius: in quo homines aeque omni genere bonorum abundarint, atque in illo 
ipso. Tum post hos Ausonium si quis legat, quid ver possit et quae in eo nobis obveniant commoda: 
omnibus nimirum hoc tempus anteponet. Iam et omni eorum verba commemorare, et aliorum etiam 
Poetarum persequi de veris excellentia laudes, longum esset, et non necessarium: illud solum significandum 
esse duco: qui in hoc genere praecipui et summi sunt: eorum alios Autumnum sordidum, alios exitialem, 
alios pestiferum, ver <corr sic='antem' resp='transcriber'>autem</corr> <corr sic='nonnullus' resp='transcriber'>nonnullos</corr> odoriferum, nonnullos purpureum: quosdam floriferum, quosdam 
geniale appellare. Quare cum et antea firmis argumentis a me sit comprobatum non tam iucunditate, quam 
utilitate Maium Autumno esse potiorem: et nunc ad rectissimas rationes clarissimorum virorum auctoritas 
accesserit: quid dubitamus, aut cur non eidem primas partes deferimus? cui illae a summis viris non sine 
causa sunt attributae?
AT enim cum ad finem referenda sint omnia: ut ad id quod omnium est optimum: erunt forsitan, qui ab hac 
nostra ratione dissentiant: Autumnumque excellentiorem Maio esse ducant: in quo omnia maturitatem suam 
consequantur: et ad finem propositum perveniant. Horum ego rationibus quin diligentissime antea 
respondeam, quam perorem non recuso: non quo meae causae diffidam: sed ut argumentis refutatis clariora 
et illustriora omnia fiant. Et primum si
<pb id='s034'/>
negarem non id esse summum, ultimum et extremum bonorum aliisque omnibus anteponendum: quod sub 
suo quasi ambitu cuncta continet atque complectitur: facerem improbe, amensque et omnis expers rationi 
essem existimandus. Quid enim optabilius, quid praestantius quid maiore laude dignius: quam cui omnia 
sunt subiecta, quodque omni ex parte in suo genere expletum atque <corr sic='comulatum' resp='transcriber'>cumulatum</corr> est. Sed Autumnum eius 
esse naturae, ut quis probet, quibus tandem argumentis eum uti oportebit: nonne et ei nihil deesse: et ad 
eum omnia referri ostendere? quorum nihil ille tale in Autumno reperiet. Neque enim ea quidem, quae vel 
maxime in autumno maturescere dicuntur, ita sunt comparata ut iis tam commode uti possis: neque 
quicquam est: quod non ad aliud potius: quam ad ipsum Autumni tempus, ut postea ostendam copiosius, 
referatur. Nec si magna ex parte fructus maturi sunt in Autumno: id est Autumno asscribendum: sed 
superioribus temporibus: quorum et humore et calore factum est: ut illorum adiumento ea, quae in autumno 
<corr sic='prueoniunt' resp='transcriber'>proveniunt</corr>, maturitatem suam habeant. Neque enim, si non gemmae uvarum, bacae arborum, herbarum et 
oletum flores, veris temperatione sustentarentur: Solisque calore coquerentur et augescerent: in Autumno 
fructus eos ut vinum, ut poma, ut olera decerpere, atque in cellam vinariam, oleariam, et <sic corr='penariam'>paenariam</sic>, ad 
victum nostrum condere atque reponere possemus. Neque quicquam in Autumno maturescit: quod non in 
vere ortum suum: in aestate incrementa habeat: ita ut semper horum duorum opera egeat: contra autem 
multa in vere: plura in aestate omnino fructum edunt, et ad sui <corr sic='prefectionem' resp='transcriber'>perfectionem</corr> perducuntur: quae ne 
minimam quidem vim ab Autumno acceperunt. Ergo cum nemo non intelligat: ea quae efferant aliquid ex 
sese: perfectiores habere naturas: quam ea quae ex iis efferantur: omniumque
<pb id='s035'/>
frugum, quas terra maxima largitate fundit, Maium originem ac quasi primordia continere: qui 
convenit, quod in aliis perpetuum est, id nos hac in re non observare? atque praestantiorem naturam eam, 
quae cum effectu quasi coniuncta est: quam quae efficit, iudicare: nisi forte pro extremo et ultimo fine sit 
habendum: quod suam solum vim ad effectum perficiendum confert. Siquidem adiuvans est causa fructuum 
Autumnus eorum: qui in suam regionem maturi fiunt, non absoluta: nec Autumni causa fructus vitium, et 
arborum: sed ad hominum vitam et conservandam et propagandam sunt procreati. Equidem quibuscumque 
terra feta est: quae vel ad vescendum apta sunt: vel quorum remedia morbis atque vulneribus eliguntur: ad 
firmam corporis constitutionem et tuendam et producendam sunt comparata. verum nullo unquam tempore 
firmiores atque valentiores sumus: ac in Maio mense: quippe in quo salubris aer corpora sana: temperatus 
calor moderatas animantium affectiones efficit atque gignit. Quid quod et tum temporis, alimenta etiam ea, 
quae Autumnus suppeditat, quibus confecta nostra corpora recreantur, atque vires reficiuntur, commodissima capessamus. <corr sic='Vunquam' resp='transcriber'>Numquam</corr> enim vel suaviores sunt cibi potusque: vel ad concoquendum faciliores. 
An vero vinum quo praecipue Autumnus gloriatur, et tamquam filium exosculatur suum ullo tempore est 
bibendum aptius: quam cum non asperum, neque austerum, sed molle et defaecatum est: id quod Maio 
mense fieri Virgilius in Georgicis testatur. Quoniam igitur ultimus finis omnium est praestantissimus: qui 
idcirco Autumnum veri anteferunt: quam id recte faciant: viderint sapientes. Illud enim perspicuum est: et 
ulterius nos progredi: et maiori laude esse dignos: si commode fruamur: quam si multum <corr sic='duique' resp='transcriber'>diuque</corr> 
possideamus: et victum ad valetudinem curandam non sanitatem
<pb id='s036'/>
ad victum referri. Qua in re illud etiam Maii est, quod Maius non minus quam autumnus eas res, quae ad 
victum pertinent, procreat. Autumnus vero non modo non valetudini utilis, sed valde est perniciosus.
Sed quoniam iam emersisse e vadis atque scopulis videtur oratio: perfacilis mihi ad reliqua cursus 
ostenditur. Nam quod utilitatem voluptati praestabiliorem ducunt: eaque in re excellere dignitate Octobrem 
Maio putant: video quid agant, quaque re nitantur. Primum enim gradus in bonis quosdam servandos: alia 
aliisque optabiliora esse dicunt: ex quibus, quoniam maxime e re sua esse videtur: utile iucundo nobilius 
esse arbitrantur. Deinde quod ea commoda maxime subiecta sint sensibus, quae Autumno proferuntur: 
vulgi atque imperitissimi cuiusque rustici opinionem sequi nos iubent potius: qui saepissime granum hordei, 
non secus ac Gallus ille Gallinaceus gemmae praestantissimae anteponunt: quam ipsa re et ratione exquirere 
veritatem. Quamquam in hac re Aristotelis auctoritate non abutemur: qui in secundo de moribus libro latius 
voluptatis, latius diffusam esse vim confirmat: quam vel utilitatis vel etiam ipsius honestatis: propterea quod 
et communis sit omnium animantium et ea omnia consequatur, quae sub appetitionem cadunt: ita ut 
quicquid honestum, quicquid utile sit: id omne iucundum esse videatur. Attamen ego quod ad hanc partem 
attinet cum nemine pugnabo: sit sane utilitatis efficacitas multo maxima: superet atque vincat voluptatem: 
videant nedum inde florentiorem et potiorem Autumnum Maio se probare posse putent: sua etiam eum laude spolient atque denudent. Neque enim ita relictum est ver: ut ne commodis quidem cum Autumno 
conferri possit: modo in iudicando ipsam rationem consequamur. Vereor enim ut commoditates Maii omnes 
non perinde percipi sensibus possint: atque nos ipsa intelligentia rationeque
<pb id='s037'/>
metientes intelligimus. non quo non etiam Maius iis abundet: quae sub sensum cadunt: sed quod 
praestantiora et uberiora illa sint: quae mentis luce aestimantur. Quae sit ut animo, ita oculis videre 
possemus: nemo cunctam intuens rerum naturam, de hac nostra causa posset dubitare. Quid enim dulcius toti 
animantium generi a natura datum, quam sua cuique vita, vigorque ad eam necessarius: quae si aliqua ex 
parte pendet a temperatione caeli: eius in Maio vim <corr sic='summem' resp='transcriber'>summam</corr> esse, ex eo perspici potest: quod omnium fere 
stirpium tum potissimum sit et origo et progressio. Quid cuique gratius, quid optatius esse potest: quam 
bona valetudo: cui quidem quantum in Maio mense adicitur: tantum <corr sic='iu' resp='transcriber'>in</corr> Autumno detrahitur: quippe cum in 
Maio recreetur et confirmetur, in Autumno autem vehementer affligatur. Ipsa autem rerum agendarum 
opportunitas, quid utilitatis habeat, dici vix potest: quae si ullo unquam tempore, certe in Maio summa est. 
Quod si igitur nullum quod in Autumno nascitur commodum, vitam atque originem animantium exaequare 
potest: si bonae valetudinis conservatio pluris facienda est, quam earum rerum, quae ad victum pertinent, 
summa copia et abundantia: si plurimum est positum in temporis <corr sic='comoditate' resp='transcriber'>commoditate</corr>, ad omnes actiones hominum 
obeundas: si denique non parua in iis, quae cum suavitate quadam in sensus atque animum illabuntur 
recondita est utilitas: non est quod plura maioraque emolumenta Autumnum, quam Maium animantibus 
afferre censeamus. Siquidem ut ubertate et varietate frugum Autumnus commendatur: ita quoque maius 
propter aeris temperationem: quae vitae et saluti nostrae maximo est adiumento, iure celebratur. Quod vero a 
quibusdam adfertur interitum <corr sic='cuasam' resp='transcriber'>causam</corr> esse ortus rerum: et ex eo Autumnum et hiemem in quibus omnia 
fere, quae terra fundit, deficiunt, in causa
<pb id='s038'/>
esse: quod illa rursum vigorem accipiant: parum vere huc regulam illam communem accommodant. Non 
enim per se vim aliquam confert <foreign lang='GR'>h( <unclear reason='illegible'>?</unclear> pro\s th\n ge/nesin</foreign>: sed quia perpetua in hac rerum est vicissitudo et formarum inter se 
commutatio: idcirco fit: ut quae interierint: ea postea rursum accedente Solis calore proferantur. Quod ut 
planius fiat: exempla declarare visum est. Qui laborant febri: ut ne gravius malum sibi accersant: saepe fieri 
solet: ut minus postea indulgeant gulae: quam ante ab iis est factum. Neque vero idcirco doctus et sapiens 
quis dixerit: febrim causam esse temperantiae: sed voluntatem, quae frenat appetitionem cibi et potus. Sic 
nec quia frigore hiemis omnia exhauriuntur: idcirco in vere recreantur: sed quia calore et temperatione 
solis reliquorumque siderum foventur: quo superioribus temporibus erant destituta.
Ut aut in quo coepit, in eodem terminetur oratio: sive rem cum re causas cum causis, effecta cum effectis, 
auctoritatem cum auctoritate componamus: nemo est quin primas Maio deferendas esse partes intelligat. In 
quo enim solis omnium rerum, quae natura administrantur quasi educatoris et altoris ad nos est accessus: in 
quo lumen eius <corr sic='splendislimum' resp='transcriber'>splendissimum</corr> tenebras noctis dispellit et terras omnes collustrat: in quo calor eiusdem 
saluberrimam aeris efficit affectionem: quomodo vel voluptatum, vel <corr sic='utilitatem' resp='transcriber'>utilitatum</corr> ubertate potest cum eo 
conferri: in quo solis est a nobis regressus: caloris salutaris imminutio: frigoris accessio: initia et 
inclinationes in stirpibus ad interitum vergentes: morbi in animalibus varii, virium defectiones: aliaque 
incommoda innumerabilia: quae ex vitiosa aeris commutatione oriuntur. Etsi enim magna est in vino et 
frugibus, quae Autumno profunduntur, utilitas posita: tamen tanta non est: ut mala sua quae enumeravi, 
compensare
<pb id='s039'/>
nedum Maii commoda exsuperare possit. Quamobrem si solis ortum quam occasum malumus: si lucem 
quam tenebras magis amplectimur: si calorem moderatum potius quam frigus inaequale consectamur: si 
bonam valetudinem affecta atque afflicta praestabiliorem ducimus: si fidem clarissimorum virorum 
monumentis adhibemus: et rationibus adductus et testimonio doctissimorum: et eruditissimorum virorum 
persuasus: ipsa denique veritate commotus omnino statuo Maium Autumno esse praeferendum.</p>
<closer>DIXI.</closer>
</div1>
</body>
</text>
</TEI.2>