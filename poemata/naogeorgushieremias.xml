<?xml version="1.0" encoding="ISO-8859-1"?>
<!DOCTYPE TEI.2 SYSTEM "http://www.uni-mannheim.de/mateo/camenatools/DTD/teixlite.dtd">
<TEI.2>
<teiHeader type='text'>
<fileDesc>
<titleStmt>
<title>Hieremias: tragoedia nova.</title>
<title type='sub'>Machine-readable text</title>
<author n='Naogeorg'>Naogeorg, Thomas</author>
<editor>Naogeorg, Thomas</editor>
</titleStmt>
<editionStmt>
<edition>XML version, markup prototype, December 1999</edition>
<respStmt><name>Ruediger Niehl</name><resp>markup</resp></respStmt>
</editionStmt>
<publicationStmt>
<publisher>Camena</publisher>
<address>
<addrLine><anchor n="http://www.uni-mannheim.de/mateo/camena/naogeorg3" type="href" id="naogeorg3"/></addrLine>
</address>
</publicationStmt>
<notesStmt>
<note type="href">http://www.uni-mannheim.de/mateo/camena/</note>
<note type="pathname">naogeorg3</note>
<note type="filename">naogeorgushieremias.html</note>
<note type="titleimage">s001.html</note>
<note type="srcfile">naogeorgushieremias.xml</note>
<note type="imgpath">naogeorg3/jpg</note>
<note type="imgtype">html</note>
</notesStmt>
<sourceDesc>
<bibl>Basel: [?], 1551.</bibl>
</sourceDesc>
</fileDesc>
<encodingDesc>
<editorialDecl>
<p>Regeln fuer die Texterfassung 03/2001</p>
</editorialDecl>
<refsDecl>
<p>not necessary</p>
</refsDecl>
</encodingDesc>
<revisionDesc>
<change>
<date>January 2005</date>
<respStmt>
<name>Manuel Roehrich (spell check), Ruediger Niehl (tagging)</name>
<resp>markup</resp>
</respStmt>
<item>
new TEI header; typed text - structural tagging complete - no semantic tagging - Morpheus spell check</item>
</change>
</revisionDesc>
</teiHeader>
<text>
<front>
<gap id='GR'/>
<pb id='s001'/>
<titlePage><titlePart>Hieremias. TRAGOEDIA NOVA, EX PROPHETA HIEREMIA SUMPTA, HISCE TEMPORIbus <reg orig='valdè'>valde</reg> accommoda, cum luculenta Praefatione. Thoma Naogeorgo Straubingensi auctore.</titlePart>
<epigraph>
<lg met='dist'>
<head>TETRASTICHON EIUSDEM ad Lectorem.</head>
<l>Mores <reg orig='hîc'>hic</reg> populi (Lector) recitamus Hebraei</l>
<l rend='indent'>Et tristes casus et merita excidia.</l>
<l>Tu, num nostra ferant compar quid saecula cerne,</l>
<l rend='indent'>Et sperare dein num meliora queas.</l>
</lg>
</epigraph>
<titlePart>
BASILEAE.
</titlePart>
</titlePage>

<pb id='s002'/>
<div type='poem'>
<head>AD LECTOREM.</head>
<lg met='trim'>
<l>Versu priores scripsimus tragoedias,</l>
<l>Orationi quo solutae proximi</l>
<l>Essemus, ad Plauti et aliorum scilicet</l>
<l>Exempla: non pendenda pervi, mehercule,</l>
<l>Nunc zoilorum fecit improbitas gravis,</l>
<l>Censuraque ipsa absque populi suffragio,</l>
<l>Iustis ut hanc contexeremus versibus:</l>
<l>Sicubi igitur fuerit molesta oratio,</l>
<l>Strictis id imputato (quaeso) legibus.</l>
</lg>
</div>
<div type='preface'>
<pb id='s003'/>

<head>ILLUSTRISSIMO PRINCIPI ET DOMINO, D. CHRISTOPHORO, DUCI IN Wirtemberg et Teck, Comiti in Mumpelgart, etc. Domino suo clementissimo Thomas Naog. S. D.</head>
<p>
INTER cetera divinae erga humanum
genus, benignitatis et dilectionis
indicia, non minimi momenti est
Illustriss. Princeps, quod impios et
peccatores non statim fere punit, sed
temporis spatium indulget quo resipiscere queant: interim
exhortans monensque ad hoc, proposita pariter
resipiscentibus venia, induratis autem et in impietate
perseverantibus commerita poena. Hinc nimirum colligimus
verum esse quod per prophetam Ezechielem
testatur, se nolle peccatoris mortem, sed ut convertatur
et vivat, quodque sit patiens et multae misericordiae,
ut saepe numero dicitur in Psalmis et Prophetis. Et nisi
ita esset, iam olim perieramus omnes, et ne unum quidem
diem vivere possemus: quum nemo sit qui non peccet,
testante scriptura, et sensus cogitatioque humani
cordis mala sint ab adolescentia sua. Novit autem ille
figmentum nostrum, recordatur nos esse pulverem,
et
<pb id='s004'/>

hominem esse sicut foenum, quare sicut miseretur pater
filiorum, ita ille nostri omnium miseretur, ut canit
David. Magnum est, mundo spatium dari ad resipiscendum:
maius, mitti Prophetas et doctores, qui bona doceant,
mala reprehendant, errantes reducant in viam,
lapsos erigant, atque ad vitam et salutem procurent omnia:
maximum etiam, super haec ingratitudinem, tarditatem,
segniciem, pertinaciamque omnium amplius iusto
tolerari. Quod autem tandem vindictam exercet
Deus, punitque severe praefractos, post facta omnia et ex
perta, quae poterant vel saxea corda emollire et convertere,
quis miretur? Deus iudex iustus est (ait David)
nisi conversi fueritis, gladium suum vibrabit, arcum
suum tetendit et paravit illum. Et pro illo praeparavit
vasa mortis, sagittas suas contra persecutores fabricatur.
Posset pro iustitia quidem sua continuo tela intorquere,
gladioque peccatores iugulare: pro misericordia
tamen, suffert, parcit, monet, hortatur, donec omnia viderit
esse deplorata. Et quamvis misericordia eius plena
sit terra, et exaltata sit usque ad caelos, iustitiam tamen
pro tempore exercere, et unicuique iuxta opera sua
Reddere, non omittet: et ita non omittet, ut nulla tamen
adversus eum iusta querela intentari possit, sed vincit
quum iudicatur. Et si multis aliis, hoc uno tamen
maxime, quod ante fideliter et instanter venturam poenam
longe praemonet et cavere iubet, ut si qui pereunt
<pb id='s005'/>

sibi revera, non Deo possint imputare. Cur enim praemoniti
non caverunt, nec semel etiam, nec oscitanter
praemoniti? Certe omnem a se Deus nostrae perditionis
culpam removet, quod non fere mala adducit, aut verbum
facit (ut ait propheta Amos) nisi revelaverit ante
secretum suum ad servos suos Prophetas. Sic olim quum
multa hominum malicia esset, et omnis caro viam cor rupisset
suam, nec diutius ferre Deus posset, revelavit
diluvium venturum Noe iusto, et hoc ante centum viginti
annos, ut satis esset temporis et ad audiendum et
discendum quae sana sunt, et ad agendum paenitentiam.
Ita Sodomitarum interitum ante revelavit Abrahamo,
qui etiam ardentissimis precibus pro illis intercessit, et
exauditus esset, si spes ulla sanitatis fuisset reliqua. Ninivitis
misit Ionam, Troianis Cassandra excidium praedixit,
Romanis venturas clades et homines et bestiae
annuntiarunt, aliaque portenta, procul dubio Deo omnium
conditore ita disponente. Dies me deficiet, si omnia
quae populis, regibus et civitatibus aiute praedicta
sint adventura incommoda, enumerare velim. Apud Iudaeos
clariora et notiora sunt exempla, quos ut prae ceteris
in orbe gentibus in peculiarem populum elegit
Deus, ita etiam suo verbo, patribus, Prophetis, doctoribusque
semper multis dignatus est, ut numquam afflixerit,
nisi ante satis diuque monitos, praeter id quod ex lege
servata, aut non servata, ipsi per se commoda et incommoda
<pb id='s006'/>

futura colligere potuerint et divinare. Diserte
illis erat proposita vita et mors, benedictio et maledictio,
quatenus vel regia graderentur via, vel ad dextram
irent vel sinistram. Magna haec primum gratia,
Dei nosse voluntatem, et ad omnia habere manuductiones
quasi, Divinasque institutiones. quid praeterea
opus erat, ut admonerentur, quo poenas vitarent in Lege
praescriptas? Ex superfluo id fecit Deus, ut omnino
declararet, semalle eos correctos, quam perditos, verbisque
emendatos quam verberibus, qualiter etiam erga
totum humanum genus animatus est. Atque utinam homines
illa Dei humanitate non abusi essent, neque hodie
abuterentur, neque contemnerent misericordiam, sed
prompte cum Ninivitis converterent se, agerentque paenitentiam.
Verum ex omnibus propemodum historiis
colligimus, admonitiones et malorum praedictiones
frustra fuisse, nemo credidit, donec malis oppressi et
involuti, veras esse senserunt. De Cassandra ait vates:
Tunc etiam fatis aperit Cassandra futuris
Ora Dei iussu, non umquam credita Teucris.
Loth locutus est ad generos suos, Surgite, egredimini
de loco isto, quia delebit Dominus civitatem hanc. Et
visus est eis quasi ludens loqui. Idem obtigit haud dubie
et Noe praeconi iustitiae, quum praedicaret venturum
diluvium super omnem terram, nempe pro deliro
et fatuo habitus est, et salse derisus quod arcam aedificaret,
<pb id='s007'/>

qua aquas evaderet. Quid de Prophetis dicam?
Praeterquam quod pro fanaticis et insanis vulgo habiti
sunt, captivitates, pestilentiam, famem, et alia ma la
annuntiantes, capitale etiam fere omnes subierunt
supplicium: unde quantum illis fi lei habitum sit a
regibus, principibus, populoque facile liquet. Senserunt autem
tandem maxima sua calamitate, quam paterne ipsis
Deus consuluerit volueritque servatos, quamque ipsi ruptis
repagulis omnes admonitiones, minas, dehortatio
nesque a malis studiis, pervicaciter ingrateque spreverint,
voluntarieque attulerint exitium. De suis Hier emias
conqueritur, Percussisti eos et non doluerunt, attrivisti
eos et renuerunt accipere disciplinam, induraverunt
facies suas supra petram, noluerunt reverti. Et post pauca:
Idcirco percussit eos leo de silva, lupus vespertinus
astavit eos, etc. Et Deus apud eundem queritur gravissime:
Verterunt ad me terga et non facies, quum docerem
eos et erudirem diluculo, et nollent audire ut acciperent
disciplinam. Et in Esaia: Vocavi, et non respondistis:
locutus sum, et non audistis. Iusta est igitur impio rum
perditio, quum salui esse nolint, et Deum vocantem
et quasi manu trahentem aversentur, unde et evenit
illis quod est apud Homerum,
</p>
<lg>
<l><foreign lang='GR'>r(exqe/n de\ te nh/pios e)/gnw.</foreign></l>
</lg>
<p>
Credere nolunt et praecavere mala, eventum exspectant,
stultorum (ut ait Fabius apud Livium) magistrum. Quam
<pb id='s008'/>

autem horrendum sit ita in viventis Dei manus incide re
, et experiri extrema, multa nobis gentium et praesertim
Iudaeorum exempla declarant. Quis non obstupescat
ob diluvio totum perditum orbem? Cui non horrorem
incutiat quinque civitatum repentinus et luctuosissimus
casus? Quis non gemat, populum Israeliticum
propter impios cultus et idololatriam toties in ethnicorum
manus traditum, diuque gravissimeque attritum,
denique vastatis urbibus cum caede maxima ex avitis sedibus
partim in Assyrios et Moedos, partim in Babylonem
translatum et servituti subiectum durissime? Haec
sunt contemptorum et derisorum stipendia, ex quibus
utinam nos Christiani disceremus sapere, ne aliquam do fortasse
similia experiremur. Feliciter sapit (scribit Plautus)
qui alieno periculo sapit. Nemo nostrum est, quum
audit legitque Iudaeorum aut aliarum gentium calamita tes
planeque miserabiles casus, quin fateatur illis pro meritis
omnia contigisse: interea autem et nostra inspice re
nobisque prospicere deberemus, et ita aliorum (quod
aiunt) insania frui. Fuerint Iudaei induratae cervicis, fuerint
ingrati, occiderint Prophetas, idolis servierint, multisque fuerint
flagitiis inquinati, ut merito sint passi
extrema, simus nos tractabiliores, Deique grati beneficiis,
non repugnemus veritati, non occidamus aut persequamur
Dei num cios, abstineamus ab superstitione et
idololatria, aliisque sceleribus, ne paria feramus. Ceterum
<pb id='s009'/>

plane metuo, ne etiam nobis vindicta prae foribus
sit, qui Iudaeorum gradimur vestigiis, contaminati impietate,
simulacrorum cultu, superstitione, libidine, avaritia,
aliisque criminibus, neque toties, tamque multos an nos
admoniti resipiscimus, sed efficimur etiam deteriores.
Et argumento mihi est, quod annos pene triginta,
non solum bonae literae linguaeque mirabiliter effloruerunt,
sed etiam sacrae scripturae ad puriorem sanioremque
intellectum sunt perductae, Euangeliique Christique cognitio
sincera (doctissimorum virorum opera, maximisque
periculis) praedicata est, et per totam sparsa et disseminata
Europam. Nam quorsum haec omnia dedit Deus,
qui nihil frustra consuevit facere, nisi ut mundum illuminet,
et ante quam feriat vastetque et perdat, revocet,
moneat corrigatque? Vulgari fertur proverbio, Ubi multi
sunt me dici, ibi quoque multos aegrotos esse: quod tam
etsi ioco dicatur, verum tamen est, ita Deo ordinante:
sed non ut propter medicos sint aegroti, sed me dici propter
aegrotos. Pari ratione, multum lucis hac tempestate
dedit Deus, propter densas maximasque tenebras, doctissimos
viros multarumque linguarum gnaros, propter
barbariem ignorationemque profundam rerum divinarum,
verbi cognitionem luculentam propter fidei
diuturnam abolitionem vitaeque pravitatem. Admonemur
igitur omnibus, ut iutam Deo adversam incredulitatemque
abiciamus, cum omni superstitione et idololatria,
<pb id='s010'/>

et amplectemur veritatem revelatam, Christoque
adhaereamus pura mente vitaque Non tantopere autem
admoneremur, nisi nostrae salutis referret, et nisi statuisset
Deus visitare tandem omnium iniquitates in ira
sua, et prope esset virga furoris sui. Et certe ea nobis
ante oculos est: minatur a longe, immo ferit etiam, sed
adhuc leniter, ut ita non solum verbis, sed etiam re prae senti
admonitio deberet esse efficacior. Dico autem de
Turcis, qui cervicibus nostris imminent magis ac magis,
et licet multa regna imperiumque orientis Christianis
eripuerint, magnasque strages fecerint, multaque Christianorum
milia in captivitatem abduxerint, plura tamen
et maiora facturi videntur. Quodque sint stagellum
nostrum Deo iubente immissum, hinc existimare possumus,
quod tot annos nobis cum iis res est, nec quicquam
proficimus, milites innumeros amisimus, infinitam pecuniam
contribuimus, imo verius contrivimus, illi tamen
semper sunt superiores et invalescunt, adimunt re tinentque
facile quod libet. Videlicet, nos titulo tenus
Christiani, idololatriis vitaeque spurcitia insignes, nihil
prosperum adversus gentes alias habere possumus, quum
Deus non sit nobiscum, sed nos plagis castigare maximis,
si alia via nihil potest obtinere, constituerit. Quid autem
huc usque aliis viis sit consecutus, quis non videt? Nec
verba nec levia verbera apud nos, sicut nec olim apud
Iudaeos quicquam effecere: sed dum nos Deus ad resipiscentiam
<pb id='s011'/>

pertrahere nititur, nos diversum ingredimur
iter, et non solum idololatrias, superstitiones, <foreign lang='GR'>ei)dwlomani/as</foreign>, sacrorum quaestuosam prostitutionem et inversionem,
humanarum doctrinarum laqueos perniciosos,
Christi conculcationem manifestam, scortationes publicas,
et alia innumera non relinquere cogitamus, sed
co acto coetu haec omnia defendere, stabilire, propagare
et Dei ecclesiae denuo imponere studemus. Praetereo
quod sani doctores exuruntur, trucidantur, huc
illuc pelluntur, aut certe severissimis interminationibus
illis obturantur os, manusque ligantur, ne quid loquantur
scribantque, quod ad correctionem ecclesiarum faciat,
exemplo etiam veteri Iudaeorum, quos Dominus proiecit
a facie sua. De illis ita scribit Esaias: Populus ad iracundiam
provocans est, et filii mendaces, filii nolentes
audire legem Domini. Qui dicunt videntibus, nolite
videre, et aspicientibus, nolite aspicere nobis ea quae
recta sunt. Loquimini nobis placentia, videte nobis errores,
auferte a me viam, declinate a me semitam, cesset
a facie nostra sanctus Israel. Considera quam ubique et
semper impietas sui similis sit. Fatentur nunc quidam,
qui soli Christiani et Catholici (hoc enim praecipue no mine
gaudent) esse contendunt, multos esse errores, abusus
et superstitiones in Ecclesia, (quid ni fateantur tam
manifesta, scriptisque factisque decantata) interim tamen
clamant nihil esse innovandum aut mutandum, ipsosque
<pb id='s012'/>

abusus, erroresque et manifesta flagitia quibus student,
omnino nolunt taxari. I nunc et dic hos esse Iudaeis meliores
obstinatis, qui claram Euangelii lucem haud saecus
fugiunt ac detestantur, quam noctuae et vespertilio
nes fulgorem solis. Videntur palam dicere, nos quidem
perverse et flagitiose vivimus, populumque superstitionibus
seducimus, Christique negotium nihil curamus, sed
quaestui habemus pietatem: cavete tamen ne quis nos re prehendat
vel publice vel privatim: volumus enim ita
pergere, et numquam fieri meliores. Qui male agit, odit
lucem (ut Christus servator ait) et non venti ad lucem,
ne arguantur opera ipsius. Qui animalium naturas
sunt perscrutati, tradunt aquilam pullos suos adversis
solis radiis explorare an <foreign lang='GR'>gnh/sioi</foreign> sint, quos si inconniventer
ferant, pro suis educare: sin minus, abicere,
ut degeneres. Haud secus electos suos probat Deus
ad verbum suum, quod est quasi ignis et malleus conte rens
petram: et quod sol est in mundo, hoc verbum in
vita et doctrina omnium mortalium. Ouicumque igitur
vel vitam vel doctrinam fiduciamque suam ad Dei verbum
produci, explorari et examinari nolunt aut redarqui
et emendari, reprobi et degeneres sunt, non electi,
sed captivi Satanae. Unde intelligere licet, quanta reproborum
turba sit inter Christianos, in eaque fere proceres,
quique videri et censeri volunt catholici et Christianissimi:
qui utinam perirent soli, et non multa secum animarum
<pb id='s013'/>

milia traherent in exitium sempiternum. Dolet
illis ex animo, veritatem qua illorum imposturae et vita
scelerata perspiciuntur, quamque oppresserant esse re velatam:
ringuntur, quod populus quaerit Christum, et
detestatur doctrinas hominum: excruciantur, quod sacrae
scripturae vulgo leguntur, cantantur, quodque doctos
piosque viros, ad pietatis institutionem et impietatis
extirpationem passim emiserit Deus. Quae spes igitur
nos divinam ultionem evadere, aut Turcis resistere posse,
aut Dei auxilium nobis adfuturum? Student omnes ut
defendant impietates, non ut relinquant: laborant, ut liceant
impune sceleratis esse et impostoribus, non ut con vertantur
aut agant paenitentiam. Atqui ob hanc deus
et eruditionem et doctrinam et verbum, doctosque tot
dedit hac tempestate viros, ut olim Iudaeis: quibus omnibus
in nostram temere abutimur perditionem, quemadmodum
et illi. Venia nobis antea impietatum scelerumque
dari potuit: ignorabamus enim veritatem, nec erat qui
meliora ostenderet, et ad recta capescenda hortaretur:
nunc venia nobis dari non potest, vulgata et ostensa
sunt omnia, audivimus, cognoscimus, confitemur, nec
prava tamen abicere, nec recta suscipere et sequi lubet.
Insignis Dei lenitas et patientia, quae tam diu hanc con
tumaciam, ingratitudinem et contemptum perfert: sed
absque dubio statuit tempus ultionis, paravit aliquam
insignem huic perversissimo saeculo calamitatem: quoque
<pb id='s014'/>

tolerat diutius, hoc gravius infliget supplicium. Et ego
plane ea sum in opinione, quod nos propediem aut Turcicae
tyrannidi ut Asiam et Aphricam, subiecturus, aut
adventu filii sui Iesu Christi domini nostri, finem impietatibus
criminibusque nostris impositurus sit pariter, et
a sontibus sumpturus supplicia. Ad summum venimus, fides
exstinguitur, praevalet iniquitas, impietas triumphat,
veritas profligatur, regnat malicia et improbitas, quae
quum ita apud Iudaeos haberent quondam, in foribus
erat exitium. Nulla scio nos habere privilegia, nec Deo
sumus cariores: sed quoniam maioribis spiritus et cognitionis
verbi sui nos dotibus exornavit et ditavit,
ideo in ingratos et rebelles severius vindicabit. Cui enim
plus datum est, ab eo etiam plus (iuxta Domini verba)
requiretur. Id quod preaecipue animadvertere deberent,
qui Euangelico nunc titulo gloriantur, qui tametsi
a multis impietatibus vera cognitione sint liberati,
vacillant tamen, et adhuc altero pede inhaerent plerique
coeno, vitamque parum ad Euangelicum praescriptum
correxerunt, avari, maledici, superbi, detractores,
superciliosi aliorum contemptores: ut de multis id
dici possit quod de Philosophis quibusdam dicebat Epictetus,
quod nempe Euangelici sint,
<foreign lang='GR'>a)/neu tou= pra/ttein me/xri tou= le/gein.</foreign>
Summa, satis est ubique mali causaeque, cur agamus paenitentiam
omnes, quandoquidem longanimitate nos suae
<pb id='s015'/>

Deus haud frustra exspectat, multisque sermonibus rebusque
invitat, ut redeamus tandem in viam, venturasque
propediem plagas evitemus. Ad hoc ut me quoqe aliosque
omnes qui Christiani esse volunt, excitarem (illustrissime
Princeps) Tragicum hunc ludum composui, sumptum
ex Propheta Hieremia: cum quod et ille sui saeculi
homines studiosissime admonuerit, et ad paenitentiam
licet absque fructu vocarit: tum quod multa carpat, quae
etiam inter nos sunt communia, aut certe nostris studiis
factisque simillima apparet. Neque ego hoc probatio ne
indigere puto, quum et vetera iam omnibus et nostra
satis in propatulo sint et nota. Nam quod queritur
Iudeos Dominum reliquisse, et falsos deos et operae
manuum suarum adorasse, nonne idem et de nobis constat?
Dominum plerique ore confitemur sicut et illi, interim
fiducia gratiae, misericordiae, et remissionis peccatorum
alibi haeret, et hoc non animis solum tacitis,
sed atiam ore et facto confitemur. Longum esset singula
persequi et exponere. Dicit, iuxta civitatum numerum
et deos esse inter Iudaeos, et aras esse ubique iuxta
numerum platearum, idem et de Christianis verissime
dici potest. Nam si dii sunt, fiuntque ubique, ii in quibus
nostra haeret fiducia, quorum simulacris tura adolemus,
quos invocamus in necessitatibus absentes,
quorum sunt flamines, arae, et certa sacrificia, omnia
deorum plena sunt, quam late romanum pertinet imperium
<pb id='s016'/>

Quis deinde fanaticas enumeret superstitiones
aniliaque de sacris Christianorum deliramenta? Res maior
est, quam ut hic dici possit. Devoravit Iudaeorum
gladius prophetas, devorat et Christianorum. Audire
illi verbum Dei non poterant, et erat illis pro cantico
et delectamento, eadem omnia et cumulatiora etiam
apud nos sunt. Illi a maiore usque ad minorem omnes avaritiae
studebant, aque Propheta usque ad Sacer dotem cuncti
invigilabant dolis: quis inficias ire potest, non ita haec
apud nos esse? Iudaeorum Prophetae prophetabant mendacium,
et sacerdotes applaudebant manibus suis, populusque
diligebat talia: quibus verbis Propheta mihi,
non sua, sed nostra tempora descripsisse videtur. Illi calumniabantur,
contemnebant et opprimebant advenas
et peregrinos: idem et nos facimus, et ego inter
cos sum expertus qui et Euangelici esse volunt, et omnes
alias Germanicas nationes tamquam quisquilias aspernantur:
id quod Euangelium sane non docet. Quid
ego autem singula commemorem, et illorum factis comparem
nostra? Qui parum saltem animadvertere volet,
intelliget non solum de Iudaeis, sed de nobis fere omnia
esse conscripta, Tarde admodum, et non nisi antea omnibus
tentatis, ad poenam illorum processit deus: et ita
tamen ut se pene ad eam inferenda cogi fateretur: quo,
ut dicebam principio, eius misericordia lenitasque ineffabilis
relucet, nobis autem longius indulget tempus,
<pb id='s017'/>

pluresque dat Prophetas, quod utinam non eo nobis proficiat
quo illis, ut nempe in dies fiamus obstinatiores
peioresque, eiusque indignationem gravissima sentiamus
tandem, ut multa exempla testificantur fore. Ut cumque
cadat, inserviendum est electis, quorum adhuc forsan
multi in tenebris versantur, aut non satis animadvertunt
quid agant, eos quoniam omnino Deus revocaturus est
et excitaturus, ne cum malis damnentur et puniantur,
nos quoque diligere debemus, eoque operam navare
ut vel per nos ad veritatis cognitionem veniant, veramque
intelligant salutis viam eamque sequantur. Tibi autem
(illustrissime Princeps) hoc nostrum scriptum dicare
statui, quod te et vere pietatis studiosissimum, summaque
praeditum integritate passim, et praecipue a praeceptoribus
et amicis meis D. Bonifacio Amerbachio
nunc huius Academiae Rectore, et D. Huldericho Iselio
Legum professore, clarissimis doctissimisque et auctoritate
et fide spectatissimis viris praedicari audio. Unde
gratulor vehementer Vuirtenbergensi ditioni, quae et
si pientissimum parentem tuum Principem Huldrichum
amiserit, a terrenis ad caelestia vocatum, te tamen
successorem acceperit et heredem, qui pari fide et
pietate, iustitia et aequitate, humanitateque principe
digna sis omnia administraturus. Gratulor etiam literarum
studiis, quibus ut ipse (quod rarum esse solet
in Principe) insigniter imbutus es, ita impense faves,
<pb id='s018'/>

eaque promoves ornasque. Quorum nomine me etiam
non ab re facturum putavi, si huic Musarum mearum
foetui, haud scio quam felici, patrocinium tui nominis
auspicatissimi asciscerem: quod ne recuses, sed boni consulas,
vehementer etiam etque etiam oro. Dominus
IESUS tuam celsitudinem felicem et incolumen perpetuo
conseruet, cui me humiliter commendo.</p>
<p>
Datum Basileae 4 Iulii. M. D. LI.</p>
</div>
<pb id='s019'/>
<gap desc='Errata-list'/>
</front>
<body>
<div1 id='NaHB.01' n='1' type='play'>
<pb id='s020'/>
<epigraph>
<stage>
<lg>
<head>PERSONAE.</head>
<l>Satanas. </l>
<l>Raschates. </l>
<l>Hieremias. </l>
<l>Baruchus. </l>
<l>Sedechias, rex. </l>
<l>Gadalias, Saphatias, Abedmelechus, Melchiades, Principes.</l>
<l>Bastalus</l>
<l>Zabaeus.</l>
<l>Caphas.</l>
<l>Phassur. </l>
<l>Sophonias. </l>
<l>Gorgias. </l>
<l>Populus. </l>
<l>Matronae.</l>
<l>Ianitor.</l>
<l>Hananias.</l>
<l>Demades.</l>
<l>Panurgus.</l>
<l>Cerdolus.</l>
<l>Malchion, pastor.</l>
<l>Borbax.</l>
<l>Caupo.</l>
<l>Eleazar.</l>
<l>Nazor, nuntius.</l>
<l>Nabuzardan.</l>
</lg>
</stage>
<pb id='s021'/>
<lg met='trim'>
<head>Prologus.</head>
<l>VIdetis omnes nos paratos, o Viri,</l>
<l>Ut ludicram rem vestri honoris gratia</l>
<l>Agamus, et ita ludicr am tamen, simul</l>
<l>Dei metum alienis ut ex periculis</l>
<l>Doceamus, ut ne quis sequatur impia,</l>
<l>Suisque sibi placeat iniquitatibus</l>
<l>Spernens Prophetas atque monitores pios.</l>
<l>Neve ultionis alia speret aut petat</l>
<l>Effugia, quam humili ut corde paenitentiam</l>
<l>Agat, a malisque cito revertatur viis.</l>
<l>Hic noster est scopus, et ad hoc contendimus.</l>
<l>Et seria haec licet alio modo et loco</l>
<l>Debere tractari loquatur quispiam,</l>
<l>(Quod non negamus) attamen nihil vetat</l>
<l>Et ludo agi seria, magisque credimus</l>
<l>Visis et auditis pariter animum affici,</l>
<l>Posita adque spectandum ac agendum fabula,</l>
<l>Atque iis, in aures quae incidunt solummodo,</l>
<l>Et otiosa suis carent affectibus.</l>
<pb id='s022'/>
<l>Proinde rogo ludis adeste scenicis</l>
<l>Aequissimo animo: forsan inerit quod iuvet</l>
<l>Prositque. Nunc summam explicabo pauculis.</l>
<l>Nam cuncta vobis ante nota esse arbitror</l>
<l>Ex lectione ipsa et Prophetae nomine</l>
<l>Hanc quod Poeta ferre iussit fabulam.</l>
<l>Postquam duae residuae Hebraeorum tribus</l>
<l>Civesque Hierosolymis et ipsi Principes,</l>
<l>Rexque et Sacerdotes Prophetaeque impii,</l>
<l>Sancta relicta lege et unico Deo</l>
<l>Idololatriis deisque gentium</l>
<l>Omnique iniquitate, fraudibus et dolis,</l>
<l>Urbemque templumque et simul provinciam</l>
<l>Contaminarunt, hanc Deus on perferens</l>
<l>Defectionem, Hieremiam sanctum virum</l>
<l>Emittit inter ceteros, ut arguat</l>
<l>Cultusque vitamque omnium et fiduciam</l>
<l>Iustitiae et auxilii pericula omnia</l>
<l>Contra: quod esse nulla possit scilicet,</l>
<l>Nisi miserente et protegente uno Deo</l>
<l>Qui respicit fidem atque paenitentiam:</l>
<l>Ut obsequens Rex fuerit autem et Principes</l>
<l>Et plebs Prophetae, quamque tractarint bene,</l>
<l>Susceperintque benevolentem nuntium</l>
<l>(Nonnulla quamvis praeterita sint, ne nimis</l>
<l>Prolixa vobis nasceretur fabula)</l>
<pb id='s023'/>
<l>Ex actione mox scietis rectius.</l>
<l>Correctionis nulla, sed quum spes foret</l>
<l>Obsessa civitas fame et tristi lue</l>
<l>Laborat, Aegypto et serente frustra opem</l>
<l>Tandem capitur haud absque clade maxima,</l>
<l>Diripitur, incenditur, eo et templum perit</l>
<l>Fato, usque inani quo haeserant fiducia,</l>
<l>Rex liberis prius peremptis, lumine</l>
<l>Privatur: occiduntur inde Principes</l>
<l>Capitaque populi: liberatur protinus</l>
<l>Ab hoste Hieremias: ea est catastrophe.</l>
<l>Sic rem tenetis, ut licet per Prologum.</l>
<l>Omnes rogatos hinc velim atque singulos,</l>
<l>Ne censeant nos quemquam velle laedere</l>
<l>Privatim, et adeo nec tribum nec ordinem,</l>
<l>Quin et Poeta nullius in iniuriam</l>
<l>Et laesionem dicit haec scripsisse se,</l>
<l>De quo ipse protestatur in praesentia.</l>
<l>Si quis igitur deinde se clamaverit</l>
<l>Laesum, et querendo multa fecerit reum,</l>
<l>Sibi imputet, quod forsitan ridebitur.</l>
<l>Haec sunt satis. Nam video Satanam cum suis</l>
<l>Manum moventem et gestientem progredi</l>
<l>Ut colloquatur, vosque doceat relliqua.</l>
</lg>
</epigraph>
<pb id='s024'/>
<div2 id='NAHB.01.01' n='1' type='act'>
<head>ACTUS PRIMUS.</head>
<div3 id='NAHB.01.01.01' n='1' type='scene'>
<head>SCENA PRIMA. SATANAS, RASCHATES.</head>
<lg met='trim'>
<l>SI vera sunt, commilitones et duces,</l>
<l>Recitata iam, vestraque facta industria,</l>
<l>Hui quam licebit postea quiescere</l>
<l>Dormireque altum, musicisque cantibus,</l>
<l>Ludis, cachinnis et chorae is iugiter</l>
<l>Vacare? RA. Verissima. SA. Et ita homines nos colunt</l>
<l>Amantque? RA. Prorsus. Atque ubique gentium</l>
<l>Sic nostra sunt stabilita nihil ut expetas</l>
<l>Ultra, nec ulla vis queat subvertere.</l>
<l>Regnamus haud falso aut inani nomine.</l>
<l>Decreta fiunt nostra ubique maximi</l>
<l>Exstincto et oppresso unius cultu Dei,</l>
<l>Idola, nempe nos, adorant et colunt</l>
<l>Homines. bene ipsi nostra reges promovent.</l>
<l>Totas trahentes funditus provincias</l>
<l>Et regna secum ad impia atque denique</l>
<l>Ad tartara exemplis, honoribus et minis.</l>
<l>Illos populus errare non posse autumat,</l>
<l>Et autumat nostra bene ex sententia:</l>
<l>Quicquid iubent faciuntque sanctum et pium est.</l>
<pb id='s025'/>
<l>Quid reliqua dicam? crapulae, fraudes, doli,</l>
<l>Adulteria, scortationes, cunctaque</l>
<l>Flagitia Veneris, sacrilegia, periuria,</l>
<l>Mendacia, homicidia, calumniae, et frequens</l>
<l>Perfidia, furta et rapinae maximae:</l>
<l>Avaritia, seditio, bella, proelia</l>
<l>Fervent ubique. nempe nostris vivitur</l>
<l>Ex institutis, et tonanti oppeditur.</l>
<l>SA. Quid possit amplius meis accedere</l>
<l>Vestrisque votis? Oppido hanc industriam</l>
<l>Commendo vestram et per libenter audio,</l>
<l>Et hortor, ut vestra excitetur hinc magis</l>
<l>Virtus operaque, et segniores neutiquam</l>
<l>Ad parta conservanda sitis. RA. Curae erit:</l>
<l>Noctes diesque sedulo advigilabimus,</l>
<l>Ne qua imperi fortasse maiestas tui</l>
<l>Minuatur: una quippe nos navis vehit,</l>
<l>Cuius salutem promovere convenit</l>
<l>Nos universos tecum eodem pectore.</l>
<l>Tum liber alis es, et libenter omnia</l>
<l>Communicas bona cum tuis sodalibus.</l>
<l>SA. Quid ni? Magis et hoc sentietis postea.</l>
<l>RA. Credimus. Hebraei vero et ista civitas</l>
<l>Quos tu regendos expetivisti tibi</l>
<l>Ut habent? SA. Bene hercle. Nam puderet si minus</l>
<l>Quam vos laborando fuissem diligens.</l>
<pb id='s026'/>
<l>RA. Non nos fugit tua summa diligentia,</l>
<l>Narra tamen si non grave est. SA. Quid singula</l>
<l>Narrem? Quid? hinc non multa duci milia</l>
<l>Vidistis in Medos et Assyrios? RA. Bene.</l>
<l>Cum maxima quidem et voluptate omnium.</l>
<l>SA. Num praeterit vos ese modo Babylonios</l>
<l>Provinciam ingressos, rapereque et cedere</l>
<l>Vastareque obvia? RA. Scimus. atque exercitu</l>
<l>Sane potenti. SA. Non videntur huc sibi</l>
<l>Venire proposuisse tandem, ut relliquos</l>
<l>Hinc transferant, miserisque conculcent modis?</l>
<l>RA. Videntur omnino: atque colloquiis ferunt.</l>
<l>SA. Hinc colligite iam, quid ego rerum gesserim.</l>
<l>Nam nisi relicta Lege, postposito et Deo</l>
<l>Nostris et illi ex institutis omnia</l>
<l>Constanter egissent, et hi iam non minus</l>
<l>Agerent, nec illos expulisset sedibus</l>
<l>Deus, nec hos modo destinaret pellere.</l>
<l>RA. Verum profecto. SA. Motus est stomachus Deo</l>
<l>Adversus hos funditus, et id opera mea.</l>
<l>RA. Res igitur ad perniciem? SA. Eam et certam quidem.</l>
<l>In verba namque ut conferam paucissima:</l>
<l>Non ethnici quos Oceanus ambit vagus</l>
<l>Et insularum bestiales incolae</l>
<l>Virtute vestra solum oboediunt, sed et</l>
<l>Illustre Hebraeorum genus, cui lex data</l>
<pb id='s027'/>
<l>Verbumque caelitus, quod ipse maximis</l>
<l>Fovit beneficiis creator omnium,</l>
<l>Duxitque per mare et tumentis gurgitem</l>
<l>Iordanis, aeternique signum foederis</l>
<l>In carne fert, et gloriatur plurimum</l>
<l>De lege, de templo et frequentibus sacris,</l>
<l>Solumque se Deum fatetur noscere,</l>
<l>Decreta servat nostra et obsequitur lubens</l>
<l>Virtute perspecta mea ac industria,</l>
<l>Id quod Deum Pessime habet osorem mali:</l>
<l>Et iam decem ab ea penitus abiecit tribus,</l>
<l>Afflixit aerumnis simulaque maximis,</l>
<l>Nobis cupitum scilicet spectaculum.</l>
<l>Duae supersunt haud minus malae et impiae,</l>
<l>Quas propediem tractabit haud alio modo,</l>
<l>Et pellet aliquo in maximam malam crucem.</l>
<l>Nam nostra numquam desinent sectarier,</l>
<l>Ut ego quidem Regesque video et Principes</l>
<l>Omnes fere, tenere nostra mordicus,</l>
<l>Et nolle ne culmum quidem discedere.</l>
<l>Odit quidem Ezechias quoad superfuit,</l>
<l>Populumque civitatis huius arcuit,</l>
<l>Ne corde nobis complaceret integro:</l>
<l>Reposuit omne id filius, pulchre tamen,</l>
<l>Bonus Manasses, quo regente longius</l>
<l>Illata ab aliis damna iam recepimus,</l>
<pb id='s028'/>
<l>Is dedolatus nostra erat sollertia</l>
<l>Ad impios cultus et ingenium meum</l>
<l>Ut posset addi nil, neque addi postules.</l>
<l>Adversa nobis multa Iosias quoque</l>
<l>Sculptilia frangendo patravit, et Baal</l>
<l>Et impios in urbibus regni omnibus</l>
<l>Tollendo cultus, ceterum bellissime</l>
<l>Illius instaurare cuncta posteri</l>
<l>Studuere, me suasore summo scilicet.</l>
<l>Eos sequuntur hactenus pueri et senes,</l>
<l>Populus ducesque, ceu pios laudant viros,</l>
<l>Placitaque non tolerant eorum negligi.</l>
<l>Quapropter ut vos inter omnes ethnicos,</l>
<l>Ita inter hos quoque vener andi germinis</l>
<l>Curavi ego, haud summa absque providentia,</l>
<l>Reges ut ipsi adducerentur primitus</l>
<l>Ducesque plebis. maximum est in his lucrum:</l>
<l>Nam strenue nostras vices adducti agunt.</l>
<l>Nec segnius, nec peius id curavimus</l>
<l>Instituerentur ut magistri plebium</l>
<l>Summique doctores, relictis ut piis</l>
<l>Sanisque doctrinis, ad omnia impia</l>
<l>Manum darent, et promoverent vocibus</l>
<l>Scriptisque vafris. hinc secunda scilicet</l>
<l>Huc obtigerunt usque, et hinc in posterum</l>
<l>Speranda sunt. RA. Prudenter ista prorsus et</l>
<pb id='s029'/>
<l>Ut principem decet administrata omnia.</l>
<l>SA. Sic soleo. RA. Valde gratulamur hercule,</l>
<l>Ita prospere imperio tuo succedere</l>
<l>Omnia et ubique. In orbe iam toto est nihil</l>
<l>Quod magnopere resistat, aut resistere</l>
<l>Possit etiam: quando quidem Hebraei sunt tui.</l>
<l>SA. Ut ergo dicebam, licebit omnibus</l>
<l>Dehinc quiescere, otiose et fabulam</l>
<l>Spectare, nostra penitus ex sententia</l>
<l>Coeptam. Ipsa sed tantummodo inter gaudia</l>
<l>Cur are vos velim, nimia securitas</l>
<l>Ne quem opprimat. revisite interdum omnia,</l>
<l>Et diligenter olfacite, ne retibus</l>
<l>Quis excidat nostris, secus neu quippiam</l>
<l>Atque volumus fiat, ducum neu quispiam</l>
<l>Resipiscat, in rectamque vertatur viam,</l>
<l>Ne quis propheta vel magister vel sophos,</l>
<l>Decreta contra nostra quicquam praedicet.</l>
<l>Nec enim quiescit noster ille hostis Deus,</l>
<l>Interdiu noctuque verbis et minis</l>
<l>Cunctos monere per Prophetas devios,</l>
<l>Malis relictis soli ut haereant bono.</l>
<l>Hoc frustra eum licet facere videam, tamen</l>
<l>Nobis cavere melius est. Quippe et mihi</l>
<l>Novum modo excitavit adversarium.</l>
<l>(Vocant Prophetam) nostra qui frangat iuga,</l>
<pb id='s030'/>
<l>Populumque paenitentia adiungat sibi.</l>
<l>RA. Quid dicis? Excitavit? SA. UT dixi. Sed est</l>
<l>Discriminis nihil. perinde ut si lavet</l>
<l>Coruos vel Aethiopas. RA. Ita ne numquam potest</l>
<l>Desinere, se toties adeo nec tantulum</l>
<l>Expertus efficere? SA. Vel emittat decem</l>
<l>Sexcenties ve decem, videbimus tamen</l>
<l>Ut optimates, Principes, et Praesules</l>
<l>Adeoque populi totius pars maxima</l>
<l>Sit nostra, nobisque potius quam illi velit</l>
<l>Obtemperare. RA. At is Propheta unde et quis est?</l>
<l>SA. Dicunt Hieremiam viculo ex ignobili</l>
<l>Anathot sacerdotem, atque adhuc puerum fere.</l>
<l>RA. Puerum Prophetam? Proh misellum et perditum</l>
<l>Hominem, undecumque cuius et status siet</l>
<l>Qui se petenti non metuat opponere</l>
<l>Regno tuo. Vult ergo solus omnium</l>
<l>Inter sacerdotes sapere torrentis et</l>
<l>Frenare cursum? Exempla desunt scilicet,</l>
<l>Quibus doceri posset, ut male cesserit,</l>
<l>Poenisque sint exterminati pessimis</l>
<l>Nostris rebelles institutis. SA. Non lubens</l>
<l>(Ut colloquentem cum Deo audivi modo)</l>
<l>Hoc muneris suscepit: excusaverat</l>
<l>Quod esset infans et puer, nec idoneus</l>
<l>Qui Regibus sese et Prophetis impiis</l>
<pb id='s031'/>
<l>Errantium tantaeque multitudini</l>
<l>Obiceret, at omnino nil motus Deus</l>
<l>Praecepit ire, et eloquentem reddidit</l>
<l>Tactu manus, omnemque sustulit metum,</l>
<l>Quod illius se liberatorem fore</l>
<l>Recepit. RA Hoc pacto videlicet et fide</l>
<l>Qua liberavit et tuitus est ceteros.</l>
<l>Miror profecto talibus qui habeant fidem</l>
<l>Verbis, palam adversos videntes exitus,</l>
<l>Nilque melius nec commodius aut dulcius,</l>
<l>Sentire quam nobiscum, et esse subditos</l>
<l>Nostro iugo, et nihil integri aut sani aut pii</l>
<l>In hoc facere vel cogitare tempore?</l>
<l>SA. Insaniant age, nos videbimus probe</l>
<l>Tractentur ut nostri imperi pro legibus.</l>
<l>RA. Quid ille? Num iam coepit aggredi sibi</l>
<l>Commissa, an haud dum etiam? SA. Haud puto:nam colloque</l>
<l>Ut desiit cum Rege caeli, protinus</l>
<l>Illum secutus in angiporto proximo</l>
<l>Liqui, mihi ignoti fores cuiuspiam</l>
<l>Pulsantem, et ecce cum comite iam illinc venit.</l>
<l>Viden' adulescentulum illum subnigrum,</l>
<l>Facieque longa? RA. Est ne ille? SA. Prorsus. Huc age</l>
<l>Cedamus, illorumque verbis clanculum</l>
<l>Demus operam, inde ut colligamus quo modo</l>
<l>Possimus illi homuncioni ire obviam.</l>
<pb id='s032'/>
</lg>
</div3>
<div3 id='NAHB.01.01.02' n='2' type='scene'>
<head>SCENA SECUNDA. HIEREMIAS, BARUCHUS.</head>
<lg met='trim'>
<l>NOn est quod excusationes adferas,</l>
<l>Baruche mi:meus esto duntaxat comes,</l>
<l>Me cuncta verbi ferre sinito pericula</l>
<l>Solum. ego loquar, ego Domini agam negotium</l>
<l>Capitis mei unius, haud tui discrimine:</l>
<l>Te digitulo nemo minimo attinget quidem.</l>
<l>BA. Desipis Hieremia, nec satis consideras</l>
<l>Quid moliare, in quodque te dedas malum.</l>
<l>Speras Sacerdotes, prophetas, Principes,</l>
<l>Omnemque populum; ipsamque Regiam domum</l>
<l>Ob temperaturos tibi? inque viam bonam</l>
<l>Esse redituros contiones ob tuas?</l>
<l>HIE. Vix spero, tanta nunc viget perversitas.</l>
<l>Converterentur utinam, et haud mihi, sed Deo</l>
<l>Deique verbis, non meis, concederent.</l>
<l>Nam quid ego sum? Quae cumque mandavit, loquar.</l>
<l>Animum quibus si negligent advertere,</l>
<l>Melioraque moniti studia sectarier</l>
<l>Ultor erit ipse, rebelliumque conteret</l>
<l>Colla, misereque omnis calamitatibus atteret,</l>
<l>Patriisque longe eliminabit sedibus,</l>
<l>Eliminavit uti decem antea tribus.</l>
<pb id='s033'/>
<l>BA. Id ne Dominus illis quidem persuaserit,</l>
<l>Et sunt prophetae qui asserunt contrarium.</l>
<l>Quin propediem et decem reductum iri tribus,</l>
<l>Et vasa templi cuncta quae Babylon tenet.</l>
<l>Credunt bona haec, et audiunt libentius</l>
<l>Quam bella si quis nuntiet crudelia.</l>
<l>HIE. Quo iure possunt suspicari aut credere</l>
<l>Ventura sibi bona, quum mali sint? et Deum</l>
<l>Adversus et se et civitatem provocent</l>
<l>Indesinenter? pessimum hoc est in malis,</l>
<l>Quae sint malorum non videre praemia.</l>
<l>Quanta libet ergo sibi augurentur prospera</l>
<l>Firmeque promittant, prophetis dediti</l>
<l>Mendacibus, solumque fari mollia</l>
<l>Studentibus ventres ut expleant suos,</l>
<l>Mihi tamen monstravit omnipotens Pater</l>
<l>Ollam ab aquilone bullientem fervide,</l>
<l>Nempe inde populo et civit ati maxima</l>
<l>Ventura mala, iamque e cubili pessimum</l>
<l>Exisse et ad terram hanc leonem tendere</l>
<l>Nempe Babylonis principem cum copiis,</l>
<l>Ut ponat illam in solitudinem, impios</l>
<l>Propter sacerdotes, prophetas, principes,</l>
<l>Plebemque prorsus ad bona intractabilem.</l>
<l>Sum certus etiam firma me ita proloqui.</l>
<l>Vigilantem enim virgam mihi ostendit Deus,</l>
<pb id='s034'/>
<l>Non defuturum ut noscerem verbo suo.</l>
<l>BA. Ita ne tibi haec ostendit? HIE. Ostendit, simul</l>
<l>Et explicuit. BA. Heu miser ego et afflictus nimis.</l>
<l>HIE. Quid ita? BA. Quia adiunctus doloribus est dolor.</l>
<l>Gemitu usque cum magno labor avi mihi,</l>
<l>Nec ulla nocte nec die obtigit quies.</l>
<l>Et nunc meus frustrabitur cunctus labor.</l>
<l>HIE. Apertius dic Baruche, non intelligo.</l>
<l>BA. Magno labore huc usque scriptor exstiti.</l>
<l>Colui potentes, impigre mea munia</l>
<l>Obivi, et hinc argenti et auri aliquantulum</l>
<l>Contraxi in annis plurimis, et iam domum,</l>
<l>Hortos, agros, vinetaque et pomaria</l>
<l>Nec non oliveta emere statui, meis uti</l>
<l>Laboribus sudoribusque maximis,</l>
<l>Fruerer quiete:possem et esse neutiquam</l>
<l>Inter alios minimus, quid autem fiet, haec</l>
<l>Si civitas in solitudinem a Deo</l>
<l>(Non possum enim iam, non tuis verbis fidem</l>
<l>Habere) redigetur? mea hostes si auferent?</l>
<l>O spes inanes, o laborum pondera.</l>
<l>HIE. Audi Baruche, quid ad haec Deus responderit,</l>
<l>Mihique mandaverit ut indicem tibi.</l>
<l>Ecce ille Reges Principesque maximos,</l>
<l>Regnumque terramque hanc bonam atque fertilem</l>
<l>Quae struxit ipse sua atque plantavit manu</l>
<pb id='s035'/>
<l>Destruet et evellet, tibi cur grandia</l>
<l>In calamitate quaeris omnium? Sine haec,</l>
<l>Nolique quaerere. Ceterum Dominus tibi</l>
<l>Utcumque res turbentur undique, ensis et</l>
<l>Grassetur in Populum, Prophetas et Duces,</l>
<l>Pueros, senesque, urbes crementur et solo</l>
<l>Aequentur, hostium omnia rapiat manus,</l>
<l>Vitam tuebitur tuam, et servabere</l>
<l>Quocumque fueris hinc profectus gentium.</l>
<l>BA. Hoc faciat, oro. nam tuis sermonibus</l>
<l>Credo, attamen magnus mihi oboritur dolor,</l>
<l>Quod civitas haec tam ampla, tam populosa, tam</l>
<l>Magnifica, tam potens opibusque maximis</l>
<l>Referta, quae quondam imperavit gentibus,</l>
<l>Vastanda sit. quid fiet inde cultui</l>
<l>Et nominato gentibus templo Dei?</l>
<l>HIE. Simul auferetur ille, et hoc cremabitur.</l>
<l>BA. Poterit ne Dominus facere tam haec atrocia?</l>
<l>HIE. Non civitates is nec ulla respicit</l>
<l>Templa, populus si sit scelestus et impius.</l>
<l>Doleo hanc et ego toto ruinam pectore,</l>
<l>Ut prae dolore mi fere praecordia</l>
<l>Rumpantur, et vix genua iam maestum ferunt,</l>
<l>Tanta video autem heu scelera, tantam audaciam,</l>
<l>Tantam impietatem, ut nulla calamitas queat,</l>
<l>Nullaque ruina vastitasque esse his satis.</l>
<pb id='s036'/>
<l>Stipulas uti si et ligna iungas arida</l>
<l>Ignemque supponas, brevi in cinerem ruunt,</l>
<l>Ita vehemens summi est Dei accensus furor</l>
<l>Adversus hanc urbem, nec umquam desinet</l>
<l>Vertantur in cinerem ista donec omnia.</l>
<l>BA. Heu triste verbum. Nulla ne penitus super</l>
<l>Adversus haec placatio imminentia est?</l>
<l>HIE. Est una, cultibus ut relictis impiis</l>
<l>Vitaque scelerata, Dei se mancipent</l>
<l>Verbo, eius instituantque norma singula,</l>
<l>Ceremonias cultum atque vitam denique.</l>
<l>Haec ut monerem et praedic arem sedulo,</l>
<l>Sum missus, ut tollatur excusatio</l>
<l>Nescisse se, numquamque praedictum sibi.</l>
<l>BA. Quin imus ergo, ut experiri possies</l>
<l>Quid sit spei. o si obtemperent salubribus</l>
<l>Monitis, et urbi pariter et sibi consulant.</l>
<l>HIE. Iam mi places Baruche, in mora ego in his non ero.</l>
<l>BA. Sed maxime nobis eundum quo putas?</l>
<l>Quam plurimos ut congregatos alloqui</l>
<l>Liceat? modo hoc nempe faciundum censeo.</l>
<l>HIE. In templo opinor et plateis et foro</l>
<l>Et regia, tum publicis in aedibus</l>
<l>In quas frequenter convenire solent tribus</l>
<l>Licebit. BA. Age perambulemus omnia,</l>
<l>Nihil et relinquamus salubre quod siet,</l>
<pb id='s037'/>
<l>Quoque populum a viis queamus pessimis</l>
<l>Revocare. HIE. Tu vide ut paratus sit liber,</l>
<l>Et diligenter verba conscribas mea,</l>
<l>Praesentibus testes deinde et posteris</l>
<l>Ut sint. BA. Ad hoc instructus equidem sum probe.</l>
<l>HIE. Nostris adesto tu Deus conatibus,</l>
<l>Mandataque tua me ministro promove.</l>
</lg>
</div3>
<div3 id='NAHB.01.01.03' n='3' type='scene'>
<head>SCENA TERTIA. SATANAS, RASCHATES.</head>
<lg met='trim'>
<l>AUdistis o socii, futurum quid sit huic</l>
<l>Populo. quod utinam fiat ocius, omnium</l>
<l>Ut corda nostrum repleantur gaudio.</l>
<l>Dein quid isti moliantur improbi,</l>
<l>Domini furori nempe populum subducere.</l>
<l>Ne fiat hoc, verum id magis quod gaudia</l>
<l>Nostra augeat, laboribusque competat</l>
<l>Huc usque nostris, nos videre tempus est.</l>
<l>Novi atque praedixi, sum et expertus satis</l>
<l>Nostris Deum invidere semper commodis:</l>
<l>Quapropter iterum moneo, ne socordiae</l>
<l>Se mancipet quisquam, sed inter ludicra</l>
<l>Sit muneris sui, atque virtutis memor.</l>
<l>Vos ceteri curate alia, et ad munera</l>
<l>Vestra ite. Decurrat etiam unus ad inferos</l>
<pb id='s038'/>
<l>Armetque furias, proque multis milibus</l>
<l>Paret locum. quin et Charonti nuntiet</l>
<l>Alicunde mercetur triremem maximam,</l>
<l>Me cito animarum magna missurum agmina,</l>
<l>Ne fore naufragium faciat. At Raschates</l>
<l>Nos duo, Prophetae hinc illius vestigia</l>
<l>Sequemur, et videbimus, nugas uti</l>
<l>Illius aspernentur homines, et suo</l>
<l>Maneant in officio. Veni propere. RA. Sequor.</l>
</lg>
</div3>
<div3 id='NAHB.01.01.04' n='4' type='scene'>
<head>SCENA QUARTA. HIEREMIAS, BARUCHUS, SATANAS, POPULUS, PHASSUR, HANANIAS.</head>
<lg met='trim'>
<l>EN prima cernis in foro facta impia.</l>
<l>O cultus, o Baal, o simulacra plurima,</l>
<l>O aurei dii ligneique in unius</l>
<l>Iniuriam, verique fabrefacti Dei?</l>
<l>Heu quanta sacris interest turba impiis.</l>
<l>Quae victimae, quantum cruoris funditur,</l>
<l>Quantum crematur thuris, aromatumque olet,</l>
<l>Quam genua flectunt, quamque tundunt pectora,</l>
<l>Quam manibus idola elevatis supplices</l>
<l>Precantur? o fatui, scelesti et impii.</l>
<l>BA. Audivi et antea frequenter de his quidem,</l>
<pb id='s039'/>
<l>(Nec enim recenter orta sunt) numquam tamen</l>
<l>Interfui, immo nec aspicere oculis meis</l>
<l>Dignatus, audisse adeo movit nauseam,</l>
<l>Ipsasque narrantes reieci denique,</l>
<l>Omnemque memoriam impiorum cultuum</l>
<l>Abominatus sum, ne inde conscientia</l>
<l>Contaminaretur aliquo piaculo.</l>
<l>HIE. Quis sanus et cui mica mentis inest bonae</l>
<l>Intersit? aut etiam libenter audiat?</l>
<l>BA. Sed impia magis nunc aperte conspicor</l>
<l>Quam nuntiata sunt mihi HIE. Si cerneres</l>
<l>Hinnonis in valle sacra, quae faciant, magis</l>
<l>Populi huius impietatem et immanem simul</l>
<l>Insaniam mirarier posses:neque</l>
<l>Iniuria Deum imminere vindicem.</l>
<l>BA. Peiora ne illic (quaeso) fiunt? HIE. Pessima:</l>
<l>Quae viderim numquam ipse quamvis, spiritus</l>
<l>Tamen Dei evidenter ostendit mihi.</l>
<l>BA. Narra obsecro. HIE. Stat ara structa marmore</l>
<l>Magna atque lata, summa cuius ferrei</l>
<l>Cancelli in altitudinem quinque ambiunt</l>
<l>Digitorum, humus respersa circum sanguine</l>
<l>Humano, odorem pestilentem suggerit</l>
<l>Ut tura prorsus nulla sentiri queant:</l>
<l>Arae astat idolum recalvastri senis</l>
<l>Loripedis incurvi, vieti, pallidi,</l>
<pb id='s040'/>
<l>Lato ore, dentibus retectis improbi,</l>
<l>Frendentis et more canis:ille dextera</l>
<l>Puerum vorandum ori admovet suo, interim</l>
<l>Torvum obtuens et prorsus implacabile.</l>
<l>Huic immolant: et non boves aut quippiam</l>
<l>De gregibus armentisue, verum corpora</l>
<l>Humana non empticia, capta vel manu,</l>
<l>Sed filiorum et filiarum libera,</l>
<l>Fereque primogenita, nempe ut optima.</l>
<l>BA. Quid ais? HIE. Quod audis. Et putant sic maxime</l>
<l>Se posse Domini promereri gratiam.</l>
<l>BA. Hem, parricido et scelere, se gratiam?</l>
<l>Quae tanta (quaeso) agitat eos perversitas?</l>
<l>HIE. Satanae negotium est. is animam et corpora</l>
<l>Caecare, seducere, vorare, perdere</l>
<l>Studet, obtinetque, verbum ut abstulerit Dei,</l>
<l>Quo religo uno et vita dirigi potest.</l>
<l>Nihil est tam inhumanum, aut scelestum, aut impium,</l>
<l>Tam nihil et absurdum quod haud persuadeat:</l>
<l>Adeo ad malum plerique proclives sumus.</l>
<l>BA. A gentibus sumpsisse cultum hunc arbitror:</l>
<l>Quas saepe nostri olim aemulati sunt patres</l>
<l>Vicina nobis: sic nocent contagia.</l>
<l>HIE. Gentes quidem similia faciunt plurimae:</l>
<l>At nostri in his nolunt viderier sequi</l>
<l>Eas, sed Abrahamum atque praeceptum Dei,</l>
<pb id='s041'/>
<l>Quo iussit immolare filium sibi.</l>
<l>Promptumque laudavit, deditque praemia,</l>
<l>Quo colligunt recte facere se scilicet,</l>
<l>Gratissimum et cultum exhibere sic Deo.</l>
<l>BA. O caecitatem. HIE. Bis ita peccant, impia</l>
<l>Quod perpetrant primo, deinde quod imputant</l>
<l>Eadem Deo, tantique parricidii</l>
<l>Scelerisque concinnant Deum auctorem sibi.</l>
<l>Quis talia homo sibi ferret imputarier?</l>
<l>Mendaciisque se gravari pessimis?</l>
<l>Et iustus integerque perferat Deus?</l>
<l>BA. Non sunt ferenda prorsus. O populum impium,</l>
<l>Qui cur at improbe Deum lacessere.</l>
<l>Porro quid est, quod tale finxerunt Deo</l>
<l>Idolon, ita tetrum atque abominabile?</l>
<l>Abrahamus equidem tale non fecit pater,</l>
<l>Nec iussit omnipotens. HIE. Habent a gentibus.</l>
<l>Et talibus natura ludit perdita</l>
<l>Ut visibile quiddam colat et imagines</l>
<l>Libenter, aque ipso creatore omnium</l>
<l>Placitas feratur ad creaturas fere.</l>
<l>Sic bestiae, sic et homines boni et mali</l>
<l>Vivique mortuique, flumina, sidera,</l>
<l>Luci atque fontes, cepe denique et allia,</l>
<l>Dei coluntur nomine locoque unius:</l>
<l>Gens nostra quis deberet implicarier</l>
<pb id='s042'/>
<l>Minime, sibi ut quae vindicat scientiam</l>
<l>Veri uniusque Dei, atque mandatum evidens</l>
<l>Accepit, ut ne gentium morem et Deos</l>
<l>Sequeretur, idolaque faceret aut sculptile.</l>
<l>BA. Ah quo recidimus? quam gravis cunctis adest</l>
<l>Vindicta civitatibus, quae et his malis</l>
<l>Aliisque sunt adeo refertae ut nil supra.</l>
<l>At at, viden' quod nos sequatur cominus</l>
<l>Sodalitium? HIE. Is est nempe turbarum pater</l>
<l>Cum compare. interesse sacris scilicet</l>
<l>Volunt suis, et subolet illis forsitan</l>
<l>Quae perferam mandata, ut obstent sedulo</l>
<l>Ne populus ad frugem revertatur bonam.</l>
<l>SA. Intelligit recte. Ohe quo vos tenditis?</l>
<l>Num vultis et vos immolare nunc mihi?</l>
<l>HIE. Tibi pessime? Immo abominanda haec funditus</l>
<l>Destruere, populumque ad Deum reducere.</l>
<l>SA. Ah (quaeso) parcite. Populo iam Haud otium est.</l>
<l>Alias melius. latitate nunc et caedite,</l>
<l>Et sinite me consulere deditis mihi</l>
<l>Quid vultis operam conterere frustra, o boni?</l>
<l>Hem pergitis? praecedam age, et vos adfore</l>
<l>Annuntiabo, ut dignitate pro locus</l>
<l>Vobis paretur, atque bene tractemini.</l>
<l>Sequere. BA. Nisi Deus adfuerit et gratia</l>
<l>Protexerit te, in maximum incides malum</l>
<pb id='s043'/>
<l>Molimine istorum. Vide quam rideant</l>
<l>Subinde nobis atque monstrent podicem?</l>
<l>HIE. Ferenda sunt et haec et alia quae Deus</l>
<l>Fidelis omnium protector iusserit.</l>
<l>Quo non iubente, nec inferorum principes</l>
<l>Nec mundus omnis vel pilum curvaverit.</l>
<l>BA. Verum: sed accedamus. En illi ingerunt</l>
<l>In contionem se mediam, ad idolaque</l>
<l>Statuunt. PO. Baal. BA. Attende. Quid nam clamitant?</l>
<l>PO. O o Baal benigne, noster o Deus</l>
<l>Terrae gubernator polique et siderum,</l>
<l>Cui vita morsque paret atque cetera,</l>
<l>Qui propitius es omnibus vocantibus,</l>
<l>Exaudi, adesto, protege, adiuva, aspice,</l>
<l>Et si tibi fuere grata munera</l>
<l>Promptissimis quae cordibus litavimus,</l>
<l>Ut perlitemus fac tuamque gratiam</l>
<l>Mereamur, ut tueare nos et liberos</l>
<l>Nostros familiamque, augeas rem iugiter.</l>
<l>BA. Audis quid orent? HIE. Audio, et cor scinditur.</l>
<l>PO. Regina caeli, quam placentis pinguibus</l>
<l>Cantuque colimus et Sabaeo munere,</l>
<l>Tum caereis quoque quinquies decem et amplius,</l>
<l>Tu gratiae mater atque misericordiae,</l>
<l>O nostra spes et advocata sedula,</l>
<l>O vita dulcedoque nostra, splendidam</l>
<pb id='s044'/>
<l>In gentium lucem orta, prosperum et maris</l>
<l>Sidus, patens tu porta caeli, supplices</l>
<l>Clamamus ad te hoc exules in saeculo:</l>
<l>O dulcis, o clemens, piaque nos protege</l>
<l>Ab hostibus, in horaque mortis suscipe:</l>
<l>Victum atque vestes praebe nobis affatim:</l>
<l>Frumenta serva, temporaneosque da</l>
<l>Imbres, olevi etiam atque vini copiam,</l>
<l>Ut saturi atque alacres te canamus perpetim.</l>
<l>BA. En qualia rogent ab impotentibus</l>
<l>Surdisque: vah homines scelestos undique.</l>
<l>HIE. Audi amplius. HA. Propitius est vobis Baal</l>
<l>Caelique regina, pariterque ceteri</l>
<l>Quos munere et votis honorastis pie.</l>
<l>Vestris proinde precibus annuunt, et hos</l>
<l>Cultus honoresque beneficiis omnibus</l>
<l>Credite repensuros, salubria tempora,</l>
<l>Auctam familiam remque pacemque optimam</l>
<l>Sperate, famis et siccitatis ponite</l>
<l>Simulque pestilentiae metum et hostium.</l>
<l>Propheta vobis haec Deum renuntio.</l>
<l>PH. Amen. Bene habet o populus. et quo credere</l>
<l>Magis queatis eadem et exta nuntiant,</l>
<l>Fibraeque viscerum calentium, probe</l>
<l>Vos nempe perlitasse, nec non prospere</l>
<l>Cessura vobis omnia. Ite igitur domum</l>
<pb id='s045'/>
<l>In pace quisque et gaudio magno suam,</l>
<l>Memores meri optimi et ciborum pinguium.</l>
<l>PO. Sic dii loquantur et prophetae candidi</l>
<l>Venerabiles et sacrifici: Vobis bona</l>
<l>Dii multa quoque dent: ceterum hodie vos manet</l>
<l>Symposium apud nos et adipale prandium.</l>
<l>Plaudite io io. HIE. Manete, et ante fabulam</l>
<l>Nolite(quaeso)non peractam plaudere.</l>
<l>PO. Quid tu tibi vis? HIE. Alia vobis adfero</l>
<l>Mandata, non equidem a Baal aut ceteris,</l>
<l>Quos vestrum in exitium colitis ingens, deis:</l>
<l>Sed a Deo vero, creatore omnium,</l>
<l>Deo patrum vestrorum, ab omnibus malis</l>
<l>Qui semper est tutatus illos, et manu</l>
<l>Protexit alta, Aegyptiaque ferrea</l>
<l>Eduxit e fornace, Erithron per mare</l>
<l>Tumentis et Iordanis altos gurgites,</l>
<l>Annisque quadraginta in eremo squalida</l>
<l>Pavit, sibique iunxit ut sponsam viro,</l>
<l>Vestivit, ornavit, docuit, et inclitos</l>
<l>Prae gentibus cunctis in orbe reddidit,</l>
<l>Populum ut peculiarem et electum unice,</l>
<l>Terraque posuit denique hac uberrima,</l>
<l>Ut fructibus frueretur eius optimis,</l>
<l>Urbesque possideret atque vineas,</l>
<l>Hortosque; amoenos ac oliveta ubera,</l>
<pb id='s046'/>
<l>Opera parata non sua aut laboribus:</l>
<l>Ille ipse bene meritus Deus de patribus</l>
<l>Vobisque filiis, cupit cognoscere</l>
<l>Quid nam mali tandem aut iniqui fecerit</l>
<l>Quod eum reliquistis iam ab annis plurimis,</l>
<l>Tantoque studio et cultibus sollennibus</l>
<l>Idola pariter sequimini vanissima,</l>
<l>Quae nil iuvare semet aut suos queunt,</l>
<l>Quum ligna sint lapidesque opera mortalium.</l>
<l>Est gratitudo haec vestra? quod nemo omnium</l>
<l>Iam curat aut quaerit, Deus ubi est, qui patres</l>
<l>Niloticis huc transtulit de terminis</l>
<l>Per vastam eremum perque inhabitatas vias,</l>
<l>Bonisque terrae fecit huius perfrui?</l>
<l>Qui vos redemit atque semet obtulit?</l>
<l>Iam nempe saturi et educati pinguibus</l>
<l>Despicitis illum qui dedit cuiusque sunt</l>
<l>Omnia, et honores penditis nihili deis</l>
<l>Qui nil dedere, nec quidem possunt dare,</l>
<l>Clamore et invocatis illos maximo,</l>
<l>Qui nec loquuntur, nec loquentes audiunt.</l>
<l>Insuper humum quam tradidit vobis Deus,</l>
<l>Aliis quoque innumeris sceleribus hactenus</l>
<l>Homicidiis et liberorum victimis,</l>
<l>Scortationibus et adulteriis, dolis,</l>
<l>Furtis, rapinis, pauperum calumniis,</l>
<pb id='s047'/>
<l>Periuriis et avaritia inexplebili</l>
<l>Contaminastis, atque abominabilem</l>
<l>Fecistis. SA. Hem, nolite vos huiusmodi</l>
<l>Curare verba, sed paternis ritibus</l>
<l>Et moribus inhaerete: nugo hic magnus est.</l>
<l>HIE. Scelerumque et impietatis huius maximae</l>
<l>Sunt praesules vobis Sacerdotes, Dei</l>
<l>Qui nosse Legem et iura deberent, et hac</l>
<l>A vanitate omnium animos avertere:</l>
<l>Sed proh pudor, in his Legis est scientia</l>
<l>Nulla, immo nec Dei quidem: sed improbe</l>
<l>Adversus illum cogitant, statuunt, agunt,</l>
<l>Idola laudant, erigunt, defenditant,</l>
<l>Quando omnis adfert maximum impietas lucrum.</l>
<l>Scortationum inde scelerumque principes</l>
<l>Fiunt, scelestamque indicant vobis viam,</l>
<l>Nec aliud et vestri Prophetae praedicant:</l>
<l>Nam verus ille Deus in ore nullius</l>
<l>Nec illius verbum, sed omnia est Baal,</l>
<l>Regina caeli et liberum vorax Moloch:</l>
<l>Aliique divi atque statuarum Gargara,</l>
<l>Suas ad ista contiones dirigunt,</l>
<l>Vobisque falso ex his salutem nuntiant.</l>
<l>HA. Audesne de nobis loqui etiam, carnifex?</l>
<l>Tu nos docebis in ordinemque ages, puer?</l>
<l>SA. Nolite curare quicquid ille dictitet:</l>
<pb id='s048'/>
<l>Vos pergite ut coepistis, et vobis patrum</l>
<l>Decreta, ritus atque mores auferat</l>
<l>Nemo: novatur sine nihil periculo.</l>
<l>HIE. O dedecus, vos ista nunc venerarier</l>
<l>Prave relicto vero et unico Deo:</l>
<l>Ad insulas transite quaslibet rogo,</l>
<l>Orbisque partes inspicite age totius</l>
<l>Considerate et diligenter admodum</l>
<l>An ulla gens Deos reliquerit suos</l>
<l>Qui nullius pretii tamen sunt, nec Dei.</l>
<l>Vos recta cognovistis et verum Deum,</l>
<l>Non lege solum, sed paternis cultibus,</l>
<l>Post terga quo nunc posito et eius ritibus</l>
<l>Sculptilia colitis et deos vanissimos,</l>
<l>Quos generis olim nesciere principes</l>
<l>Patresque vestri, gloriamini in quibus,</l>
<l>Ut non modo levitatis arguamini,</l>
<l>Sed stultitiae etiam malae et vecordiae.</l>
<l>Fontem reliquistis fluentem iugiter</l>
<l>Vita et salute gratiaeque copia,</l>
<l>Haurire licuit unde, quantum opus fuit:</l>
<l>Nunc eius obtinuere cisternae locum</l>
<l>Rimis foratae plurimis et perditae,</l>
<l>Ilicet ut imbres influentes effluant,</l>
<l>Et ex inanibus bibere queas nihil.</l>
<l>Quam petitis a lignis et auro gratiam?</l>
<pb id='s049'/>
<l>An aliquis extra unum, polum et terram regit?</l>
<l>Atque genus humanum creavit ex luto?</l>
<l>Conservat, audit, propitiusque respicit?</l>
<l>An ille vobis non sat unus auxili</l>
<l>Quit ferre? tandem et impotentem fingitis?</l>
<l>Audire quod velit vocantes strenue,</l>
<l>Pectoris habetis testimonium sui,</l>
<l>Promissiones nempe verbumque efficax:</l>
<l>Nunc infidelem opere dicitis et improbum</l>
<l>Vanumque. porro de deum potentia</l>
<l>Vestrorum et attentis ad omnes auribus</l>
<l>Preces, parataque ad iuvandum dextera,</l>
<l>Qui constat? hoc an summa non dementia est</l>
<l>Scelerata et impietas? SA. Quid hunc attenditis?</l>
<l>Haereticus est, patrum quod improbat deos.</l>
<l>Manete vos in omnibus, quibus manent</l>
<l>Reges, Sacerdotes, Prophetae, Principes,</l>
<l>Quippe fatui non sint, nec erroris rei.</l>
<l>HIE. An non videtis quid futurum denique?</l>
<l>Iniuria hac summa atque contumelia</l>
<l>Affectus omnipotens ut hostes vos suos</l>
<l>Tractabit, atque in hostium dabit manus,</l>
<l>In calamitatibus et relinquet maximis,</l>
<l>Iubebit inclamare et istos tum deos</l>
<l>Ad usque ravim, et flere noctes ac dies.</l>
<l>Nemo feret opem, nemo prorsus audiet:</l>
<pb id='s050'/>
<l>Sed peste gladioque et fame peribitis,</l>
<l>Eritisque spolium gentiumque fabula.</l>
<l>PO. Insane. Ble, ble, ble. quid adfers amplius?</l>
<l>SA. Pie profecto: isthuc tenete perpetim.</l>
<l>HIE. Nolite balatum hunc inepti fingere.</l>
<l>Revera enim mactationi vos Deus</l>
<l>Constituit, ut oves, vestraque hinc cadavera</l>
<l>Carpent aves atque lacerabunt bestiae:</l>
<l>Et civitas haec ampla, solitudo erit,</l>
<l>Templumque pariter ignibus cremabitur.</l>
<l>Tunc ble ble, in ah et vae probe mutabitur.</l>
<l>Habetis exemplum evidens in fratribus</l>
<l>Vestris, decem nempe tribubus, quas hostica</l>
<l>Manus revulsit e paternis sedibus</l>
<l>Cum strage multa, sibilis et risibus</l>
<l>Et calamitate quae resarciri nequit.</l>
<l>Quod paribus his olim studebant cultibus,</l>
<l>Deumque verum et unicum reliquerant.</l>
<l>Nunc sentiunt re ipsa Prophetarum minas</l>
<l>Quas ante naso soliti erant suspendere,</l>
<l>Et risus illis versus est in lugubre</l>
<l>Carmen, manent vos fata paria, o pessimi,</l>
<l>Salse Prophetas qui soletis spernere,</l>
<l>Quin immo Dominum, interpretes cuius sumus.</l>
<l>Exempla cur non vos movent? cur pergitis</l>
<l>Eadem? et impia magis assectamini,</l>
<pb id='s051'/>
<l>Peioraque atque illi? quid est fiduciae</l>
<l>Non vos eandem fabulae catastrophen</l>
<l>Manere? atrocia et cruenta futura sunt.</l>
<l>Egressus est dux(hei mihi) Babylonius</l>
<l>Ut vastet hanc terram impleatque sanguine,</l>
<l>Evertat urbes dissipetque moenia,</l>
<l>Munita rumpat quaeque, flammis rem gerat</l>
<l>Et ense, plane et misereatur nullius</l>
<l>Non matris aut infantis aut pueri aut senis,</l>
<l>Quin buccinam modo atque clamorem audio</l>
<l>Pugnantium, vestramque conspicor fugam</l>
<l>Turpem: trucidari video magna agmina.</l>
<l>Heu quam dolet venter mihi, o ventrem meum.</l>
<l>PO. Rumpatur utinam talibus pro nuntiis</l>
<l>Te distrahantque magna coruorum agmina.</l>
<l>SA. Isthuc tenete. Territat mendaciis.</l>
<l>Vos nulla res trahat a paternis cultibus.</l>
<l>HIE. Et vos dolebitis impii ventrem et caput,</l>
<l>Quum pestis et gladius famesque venerit,</l>
<l>Vosque parientis coeperint angustiae.</l>
<l>Manete modicum, haud differentur longius,</l>
<l>Pro foribus astant, iam manete paululum</l>
<l>Et sentietis, vera num sint quae loquor</l>
<l>Quaeque ex Deo mandata vobis adfero:</l>
<l>Plangite, ululate, ciliciis vos cingite,</l>
<l>Nam magna vos contra ardet indignatio</l>
<pb id='s052'/>
<l>Qua cor peribit Regis atque Principum,</l>
<l>Nec non Sacerdotes Prophetasque ultimus</l>
<l>Stupor occupabit, nemo quo fugiat, sciet.</l>
<l>Sed audite(quaeso) verba consilii mei</l>
<l>Ut his futuris eruamini malis:</l>
<l>Accipite paenitudinem medullitus,</l>
<l>Et dura demite cordium praeputia,</l>
<l>Adque Dominum toto redite pectore:</l>
<l>Destruite cultus impios, et linquite</l>
<l>Idola vana atque manuum fiduciam</l>
<l>Vestrarum, et operum proicite superbiam.</l>
<l>Quiescite agere perperam, condiscite</l>
<l>Bene facere: ad praescripta legis vivite,</l>
<l>Et studia proprii capitis omittite,</l>
<l>In omnibus Deique dominetur timor.</l>
<l>Quod si feceritis, tum vicissim se Deus</l>
<l>Convertet ad vos beneficiis et gratia,</l>
<l>Avertet hostes, siccitatemque et famem,</l>
<l>Nec atteret vos ulla pestilentia.</l>
<l>SA. Abite vos, fanaticumque linquite,</l>
<l>Vos enecabit his suis sermonibus.</l>
<l>HIE. Et civitas haec stabit, et templum simul,</l>
<l>Habitabit in medioque vestri Rex poli,</l>
<l>Et proteget vos vestraque ut pullos solet</l>
<l>Gallina summis nisibus tutarier.</l>
<l>An excidit, quot nuper una milia</l>
<pb id='s053'/>
<l>Occiderit nocte hostium duce Senharib?</l>
<l>Nec sit sagittam passus urbi immittier?</l>
<l>Proin ex malis bonisque praeteritis licet</l>
<l>Uti haud inani de futuris regula.</l>
<l>Sin verba spreveritis Dei quae praedico,</l>
<l>Manseritis hac et pravitate cordium.</l>
<l>Hisque immpiis atque sceleratis cultibus,</l>
<l>Vitamque non mutaveritis alia via:</l>
<l>Iterum iterumque dico, pestilentia</l>
<l>Fameque dira, cede, clade, bestiis</l>
<l>Vos conteret, vastabit, interimet Deus,</l>
<l>Proiciet a facieque hinc sua procul:</l>
<l>In horridam et terra ipsa solitudinem</l>
<l>Redigetur, urbs et diruetur funditus,</l>
<l>Ultricibus templumque flammis concidet.</l>
<l>PO. Ble ble, stolide propheta merdisque oblite,</l>
<l>Audes ne ita Dei hereditatem spernere,</l>
<l>Adversus urbem hanc atque templum praedices</l>
<l>Ut ista? Tu promissiones argues</l>
<l>Quas plurimas habemus a Deo bonas?</l>
<l>HIE. Bonas, fueritis si boni: at mali, malas.</l>
<l>HA. Abi in malam crucem haeretice, qui nemini</l>
<l>Parcis, sed ipsos nos Prophetas et Duces,</l>
<l>Reges, Sacerdotes, et urbem hanc inclitam,</l>
<l>Deique templum, praeque cunctis gentibus</l>
<l>Populum hunc Deo carum, inque gloriam suan</l>
<pb id='s054'/>
<l>Electum, inanibus maledicisque impetis</l>
<l>Verbis facesse et ne loquaris talia</l>
<l>Ni compedes cupis, inque nervum conici,</l>
<l>An non futura magis ego atque tu scio?</l>
<l>Tu nos docebis doctiores et senes?</l>
<l>SA. An quaeso saxa aut ova vobis putrida</l>
<l>Desunt? BA. Abire melius est iam, dum licet.</l>
<l>Magna lapidum grando ante quam nos obruat:</l>
<l>Ad saxa quippe haud ad vocamur prandium,</l>
<l>Et vescor ovis non libenter putridis.</l>
<l>HIE. Abeamus ergo: hic effici nihil potest.</l>
<l>A prandio cura te, ut offendam domi.</l>
<l>BA. Curabitur: domi esse quam hic consultius.</l>
<l>PHA. Sic consulo. At tu popule benedicte, in domum</l>
<l>Quisque suam abite, contiones illius</l>
<l>Ex animo et ipsis evomentes auribus</l>
<l>Sperate bona verbisque nostris credite.</l>
<l>SA. Hoc melius erit, magnae et voluptati omnibus.</l>
<l>Saltate nunc et canite, vobis praecinam.</l>
</lg>
</div3>
<div3 id='NAHB.01.01.05' n='5' type='scene'>
<head>CHORUS.</head>
<lg met='fancy'>
<l>Io io triumphe, nunc adesto prospere,</l>
<l>Regina caeli ades, Baalque diique ceteri,</l>
<l>Quos cultibus belle piis placavimus,</l>
<l>Speramus hinc et iure magnam gratiam</l>
<l>Rerum et bonarum largam copiam.</l>
<l>Diis sic faventibus, Prophetis et docentibus,</l>
<pb id='s055'/>
<l>Nec non sacerdote exta iudicante commode,</l>
<l>Puer senexque nupta cumque virgine</l>
<l>Ex cordibus pellant metum et molestias</l>
<l>Et iugibus fruantur gaudiis.</l>
<l>Facessat hinc procul Propheta quilibet malus</l>
<l>Qui verbulis ritus solet vitamque carpere</l>
<l>Germenque Abrami rodit impium velut,</l>
<l>Nosque a paternis vult viis avertere</l>
<l>Rectis, probatis atque commodis.</l>
<l>Horrenda quique bella pestilentiam et canit</l>
<l>Et siccitates asperas famemque luridam,</l>
<l>Ut corda turbet nostra nugis tristibus,</l>
<l>In ipsius quae cuncta vertantur caput,</l>
<l>Cernant nepotes atque liberi.</l>
<l>Redite(mandat)ad Deum, ac idola linquite.</l>
<l>Manda, remanda, iam mane maneque paululum.</l>
<l>O stulte, Paululum istud ecquando venit?</l>
<l>Quis hostis ausit hunc popellum vellere</l>
<l>Qui tam fideliter colit deos?</l>
<l>Ad paenitentiam(tonat)vos, quaeso, vertite.</l>
<l>Quid (stulte) nobis nuntias de paenitentia?</l>
<l>Quin cum tuis age ipse paenitentiam,</l>
<l>Et rectiores usque sectator vias,</l>
<l>Praesentium mutabimus nihil.</l>
<l>Est pax ubique, cuncta florent, atque prospere</l>
<l>Cedunt, reposta tela sunt et alta moenia</l>
<pb id='s056'/>
<l>Turresque stant firmissimae, nos adiuvat</l>
<l>Aegyptius, quin omnis et vicinia</l>
<l>Tutabitur, pulchreque proteget.</l>
<l>Laeti ergo nunc eamus, et bibamus acriter,</l>
<l>Ferina nobis et caprina cum placentulis</l>
<l>Laute ministretur, huc Propheta optime,</l>
<l>Et tu Sacerdos cognitor latentium,</l>
<l>Una paratis, hic fruamini.</l>
</lg>
</div3>
</div2>
<div2 id='NAHB.01.02' n='2' type='act'>
<head>ACTUS SECUNDUS.</head>

<div3 id='NAHB.01.02.01' n='1' type='scene'>
<head>SCENA PRIMA. HIEREMIAS, BARUCH, MALCHION.</head>
<lg met='trim'>
<l>AD contiones iam reverti tempus est</l>
<l>A prandio, ipsaque civium collegia</l>
<l>Aulamque regis, atque templum denique</l>
<l>Penetrare, penitusque nihil intermittere</l>
<l>Quo civitatis huius et populi salus</l>
<l>Queat procurari. Veni. BA. Nil proficis.</l>
<l>Estque haec popello ingrata procuratio:</l>
<l>Furor occupavit omnium puto pectora:</l>
<l>Satanas stat a dextris, Prophetae concinunt</l>
<l>Quae populis amet, applaudit et vanissimis</l>
<pb id='s057'/>
<l>Nugis sacerdos: nulla spes salutis est.</l>
<l>Sic nemo adhuc est verba qui curet tua,</l>
<l>Quin metuo ne pugnis lapidibusque opprimant</l>
<l>Non te Prophetam modo, sed et comitem tuum:</l>
<l>Et hoc magis, quod nunc adimus ebrios.</l>
<l>HIE. Securus esto Baruche, vita de tua.</l>
<l>Ego obtuli me dedidique animam Deo,</l>
<l>Quin in inimicorum potestatem dari</l>
<l>Nihil recuso. BA. Sic profecto censeo</l>
<l>Vobis agendum, veritas curae quibus</l>
<l>Verbumque sincere Dei qui proloqui</l>
<l>Vultis, nihil quo perditis molestius:</l>
<l>Ut quod salis habeat vicem in carne impia,</l>
<l>Non vult saliri, qui mala ingreditur via.</l>
<l>HIE. Sic est. Prophetas esse non est aravum,</l>
<l>Sed esse veros, soliusque negotium</l>
<l>Dei agere, nec mortalibus colludere,</l>
<l>Ut rarum, it a est periculosum maxime</l>
<l>Nimis et ubique odiosum, et haec provincia,</l>
<l>Dei peculiari eget iuvamine.</l>
<l>BA. Intelligo: hinc videlicet animus tibi,</l>
<l>Sed iam (meum placere consilium potest</l>
<l>Si tibi) molestus esse nolim coetibus:</l>
<l>Nec enim locus, nec tempus huc subserviunt.</l>
<l>Audire mane noluerunt sobrii,</l>
<l>Minus audient profecto sartis ventribus</l>
<pb id='s058'/>
<l>Temulentiaque capitibus nutantibus.</l>
<l>HIE. Praesens periculum Baruche, non sinit</l>
<l>Eligere tempus contionibus et locum,</l>
<l>Ut nec furentia si accidant incendia.</l>
<l>Continuo succurrendum et omnibus viis.</l>
<l>Mandata ego mihi diligenter exsequar,</l>
<l>Si quo modo mentem ad bonam reducere</l>
<l>Omnis queam: si verba non receperint</l>
<l>Ab iniquitate nec removerint manus,</l>
<l>Suumque et urbis imputent fatum sibi,</l>
<l>Culpa haud erit mea nec misericordis Dei.</l>
<l>Perversitate si perierint in sua,</l>
<l>Divino sane menteque ipsa conspicor</l>
<l>Mane et meridie, simulque vesperi</l>
<l>Frustra laboraturum et absque fructibus,</l>
<l>Frustra sed hoc, recidet in ipsorum caput.</l>
<l>Correctum eamus ergo, si licet modo:</l>
<l>Visum ve saltem studia gentis impia,</l>
<l>Alio in loco commodius argui ut queant.</l>
<l>Vides ne passim per plateas quaslibet</l>
<l>Statuas et aras et coronas floreas?</l>
<l>Quin etiam in ipsis domibus et conclavibus</l>
<l>Sacella sunt atque simulacra plurima.</l>
<l>Nullus ut ab impietate sit vacuus locus.</l>
<l>En egreditur illic aliquis ex aedibus</l>
<l>Sollicitus attentusque et incessu gravi</l>
<pb id='s059'/>
<l>Ceu fecerit sacrum et deos rogaverit.</l>
<l>Quaeramus age cuias sit et quid hic gerat.</l>
<l>Heus hospes huc ad nos: mane, est quod te volo.</l>
<l>MA. At non mihi est quod multa tecum fabuler,</l>
<l>Cui longa restat metienda adhuc via.</l>
<l>HIE. Non te diu morabor. Esto pax tibi.</l>
<l>MA. Et tibi adolescens pax salusque sit duplex.</l>
<l>HIE. Dic mihi bone vir, unde es? rei quid hic geris?</l>
<l>MAL. Sum pastor ex Thecue atque solitudine,</l>
<l>Venique adoratum huc, deosque victima</l>
<l>Placatum, oves ut sunt mihi tutae a lupis,</l>
<l>Et laeta passim mora crescant et rubi,</l>
<l>Vorentur et nec a locustis gramina.</l>
<l>HIE. Cur serus adeo ades? Etiam ne victimae</l>
<l>Caeduntur hic a prandio? MAL. Quasi nescias.</l>
<l>Quocumque gratum munus est in tempore,</l>
<l>Nec est sacrificis deserenda occasio.</l>
<l>HIE. Quid si feras noctu, liceret caedere?</l>
<l>MAL. An liceat, id sane Sacerdos viderit,</l>
<l>Qui huius dei praefectus est negotiis:</l>
<l>Certe arbitror caesurum. Et hinc agimus procul,</l>
<l>Ut non liceat adesse semper tempori:</l>
<l>Manere nec praeterea ad usque vesperam.</l>
<l>Egressus immo etiam hodie sum tardius</l>
<l>Oblivione pessima, vicinus et</l>
<l>Nisi monuisset e casa pellentem oves</l>
<pb id='s060'/>
<l>Diem esse festum Carchami magni Dei,</l>
<l>Statuaeque dedicationem hodie illius,</l>
<l>Omnibus calamitatem mihique maximam</l>
<l>Hac negligentia prorsus adduxem mea.</l>
<l>HIE. Quid ita? MA. Solet propitius esse maxime</l>
<l>Hodie, alias non similiter: quare bonam</l>
<l>Nunc habeo spem cessura cuncta prospere,</l>
<l>Nam perlitavi rite bima ove et capra.</l>
<l>HIE. Quis iste Carchamus Deus? MA. Qui scilicet</l>
<l>Pastorum et ovium maximam curam gerit.</l>
<l>HIE. Ego Carchamum hunc reor esse tanti inter deos,</l>
<l>Quanti inter olera corchorum. MA. Cave, o bone:</l>
<l>Ne proferas impia, Deique provoces</l>
<l>Iram huius: adolescens es, atque nomina</l>
<l>Adhuc deorum te atque virtutes latent.</l>
<l>HIE. Quis credidit ovium huic Deo provinciam?</l>
<l>MA. Quis, nisi Deus summus. HIE. Videlicet Otio,</l>
<l>Ut se daret faceretque ferias sibi,</l>
<l>Aliis suas commisit in terris vices?</l>
<l>MA. Intelligis. HIE. Tamen esse rebar unicum</l>
<l>Deum, polum terrasque fretaque qui regat,</l>
<l>Quique queat et velit tueri sedulo</l>
<l>Oues magistrosque ovium et humana omnia.</l>
<l>Cur non eum invocas, eique victimas</l>
<l>Offers, et in templum dicatum cultui,</l>
<l>Non in plateas et sacella civium?</l>
<pb id='s061'/>
<l>Servasque morem traditum olim patribus?</l>
<l>MA. Sic vos docetis urbis incolae sophi:</l>
<l>Nos rustici sequimur sacerdotum pedes.</l>
<l>Non igitur ex me ratio quaerenda est tibi,</l>
<l>Sed ex sacerdotibus et aulae torquibus,</l>
<l>Sentire idem quos constat et eadem ingredi,</l>
<l>Si recta tradunt, recta suscipimus quoque.</l>
<l>Dispicere, non nostrum, bonum quid aut secus,</l>
<l>Praecepta maiorum, sed animo simplici</l>
<l>Sequi. Vale. Haud longis vacat sermonibus</l>
<l>Aut disputationibus operam dare.</l>
<l>HIE. Unum hoc referto tecum in aedes. Desere</l>
<l>Hosce impios cultus, deumque Carchamum</l>
<l>Aliosque cunctos, nam iuvare nil queunt,</l>
<l>Et vota defer unico et vero Deo.</l>
<l>Is respiciet, et te tuosque proteget,</l>
<l>Auxilia aliorum ut moraberis nihil.</l>
<l>Frustra invocas surdos et elingues deos,</l>
<l>Quorumque non optes potentiam tibi.</l>
<l>Perit quod offers, nec tui umquam Carchamus</l>
<l>Memor erit, ut nec audiit tuas preces,</l>
<l>Sed perdidisti ovem capramque nunc quidem.</l>
<l>MA. Te Carchamus disperdat ultimo quidem,</l>
<l>Qui deicis de spe, atque conscientiam</l>
<l>Prius serenam verbulis turbas tuis.</l>
<l>Age perge, Reges et Sacerdotes (scio)</l>
<pb id='s062'/>
<l>Os improbum istud dedolabunt approbe.</l>
<l>HIE. En rusticani hominis vides dementiam,</l>
<l>Cui doleat etiam audisse sana pro impiis.</l>
<l>Egere radices ita altas impia,</l>
<l>Homines ut aegre perferant avellier.</l>
<l>O Principes populi et Sacerdotum agmina</l>
<l>Cultus parentes impii, recte imputant</l>
<l>Perversitatem simplices vobis suam.</l>
<l>Et sanguinem illorum atque perniciem Deus</l>
<l>Vestris requiret e manibus. BA. Heu quam mala</l>
<l>Conditio, si unius animae fias reus,</l>
<l>Qualis nam erit si multa perdas milia?</l>
<l>HIE. Durissima. Omnipotens ita ergo motus est</l>
<l>Ut Principes, reges, prophetas, flamines,</l>
<l>Urbemque populumque simul et provinciam</l>
<l>Destinet in exemplum atque sibilum omnibus</l>
<l>Proponere populis. Eamus intro iam.</l>
<l>Hic civium puto maximum est collegium.</l>
</lg>
</div3>
<div3 id='NAHB.01.02.02' n='2' type='scene'>
<head>SCENA SECUNDA. ZABAEUS, BARUCHUS, HIEREMIAS, BORBAX, CAUPO, CAPHAS, DEMADES,</head>
<lg met='trim'>
<l>PANURGUS, CERDOLUS, SATANAS.</l>
<l>CEdite, date viam atque fugiendi copiam.</l>
<l>BAR. Magnum hic tumultum altumque clamorem audio</l>
<pb id='s063'/>
<l>Pugnantium veluti. ZA. Deus te maximus</l>
<l>Omnesque alii et elementa perdant omnia</l>
<l>Malefide gladie. O latro, si non mihi</l>
<l>Confractus esset ensis, ipsum cor tibi</l>
<l>Euellerem, inque mille partes scinderem.</l>
<l>Age referam alium, Dei te viscera</l>
<l>Basesque caeli et montium fundamina</l>
<l>Exterminent, bipedum omnium nequissime.</l>
<l>HIE. Quid ita tumultuaris, o homo? cuinam ita</l>
<l>Centaurice maledicis? ZA. Oh, rogas? viden</l>
<l>Mi vulnus inflictum, cruentumque esse me?</l>
<l>HIE. Video. Sed a quo? quaque de causa, rogo?</l>
<l>Pro patria pugnasti et aris, pro et focis?</l>
<l>ZA. Fatuus es, ut cerno, et sapis puerilia.</l>
<l>Numquis sequitur? HIE. Oh, nemo. Totus perfluis</l>
<l>Cruore miser, accerse medicos ocius,</l>
<l>Aut ito recta in officinas ipsemet.</l>
<l>ZA. Te dii deaeque, furcifer turpissime,</l>
<l>Deique sacramenta perdant omnia.</l>
<l>O si ensis. HIE. Ito hinc quaeso, ne malum tibi</l>
<l>Aliud procures, et loqui male desine.</l>
<l>ZA. Narrabo rem prius. HIE.Nihil opus, nec moror.</l>
<l>ZA. Narrabo tamen. HIE. Ut vis. ZA. Amice lusimus</l>
<l>Pro pauculis nummis: socius autem meus,</l>
<l>Cerebrosus homo, quem cuncta perdant numina,</l>
<l>Intelligens me uti dolis, fieri ut solet,</l>
<pb id='s064'/>
<l>Manus mihi volens in tabella figere</l>
<l>Erravit, ictum me vidente: hinc in labrum</l>
<l>Impressit ilico pugionem, et discidit</l>
<l>Hunc in modum. HIE. Non satis amice lusum ita.</l>
<l>ZA. Hic impiger rapto ense totis viribus</l>
<l>Medium valebam sinciput diffindere</l>
<l>Latroni, at ille capite subducto cavens</l>
<l>Frustravit impetum: ensis ergo saxeam</l>
<l>Illatus in mensae tabellam fractus est</l>
<l>Capulum apud ipsum qui remansit in manu.</l>
<l>En cernis. ille irruere contra gnaviter,</l>
<l>Ego fugere. iamque cogito domum ut adferam</l>
<l>Aliam machaeram. HIE. Quin magis tu, si sapis,</l>
<l>Tonsorem adi, qui vulnus istuc obliget.</l>
<l>ZA. Nihil agis: illum volo scelestum perdere,</l>
<l>Aut interire ipse. HIE. Eveniat hoc ne tibi:</l>
<l>Cave: dubia et incerta Martis alea est.</l>
<l>ZA. Non curo. HIE. Condisce potius metum Dei.</l>
<l>A lusibus, cede, atque rixis abstine,</l>
<l>Nullius aurum nec cupito sanguinem,</l>
<l>Nec devoveto quem piam, aut ulli male</l>
<l>Loquitor, bonamque habere conscientiam</l>
<l>Studeto semper, ne ira te cum ceteris</l>
<l>Involvat ardens, civitatique imminens</l>
<l>Totique populo huic. ZA. Ne mihi ista praedices.</l>
<l>Sunt alia quae curem magis, urium ut decet.</l>
<pb id='s065'/>
<l>Quaere otiosos. BA. Hic adhuc stas, omnium?</l>
<l>ZA. Hem, sequitur exserto ense. HIE. Fuge quantum potes.</l>
<l>BA. Quid est futurum haec prava post praeludia?</l>
<l>Horreo profecto totus, hincque mavelim</l>
<l>Abire quovis gentium, quam huc ingredi.</l>
<l>HIE. Habe bonum animum modo, nihil periculi est.</l>
<l>BA. Hem quanta turba? qui strepitus et confusio</l>
<l>Hic quanta vocum? nullis audit alterum,</l>
<l>Testudines sonant, lyraeque et tibiae</l>
<l>Et buccinae crepant, simulque tympana:</l>
<l>Hic est necesse homines redigi ad insaniam.</l>
<l>HIE. Huc ad columnam nos eamus interim:</l>
<l>Ut ferre circum oculos liceat, et omnia</l>
<l>Considerare. BA. Heu summe Deus, olim iam adest</l>
<l>Et inter hoc Satanas, et illius comes</l>
<l>Proh velle risu ambo videntur emori.</l>
<l>HIE. Quid ni cachinnent, placita spectantes sua</l>
<l>Tam diligenter exsequi omnes, sobrium</l>
<l>Et neminem esse? CAP. Grandiora pocula</l>
<l>Adferto caupo, nisi ista vis tuum in caput</l>
<l>Confringier: iam haec in platea quaerito.</l>
<l>CAV. Nolite frangere eicereque quippiam:</l>
<l>Sunt pocula ampla mihi, capaces et scyphi,</l>
<l>Si vultis ipsa dolia in mensam adferam:</l>
<l>Laetemini et pellite animi molestias.</l>
<l>CAP. Laudandus es, sit quanta cernis siccitas:</l>
<pb id='s066'/>
<l>Adferto strenue ut expleamur affatim.</l>
<l>Fiunt duplicia ohe, et trahuntur omnia</l>
<l>In gyrum, ocelli quid agitis? mooc mooc,</l>
<l>Dii te deique pessimis villum modis</l>
<l>Perdant: ita ne renuis meum hospitium, impudens?</l>
<l>CAV. Satin' bibisti? an grandiora pocula</l>
<l>Desideras? CAP. Porta, adfer: infunde ocius.</l>
<l>Certabo cum Baccho hodie, uter sit fortior.</l>
<l>Facite ad meum exemplum istud, omnes o viri</l>
<l>Et optimi collegae. ehem, facitis. probo.</l>
<l>Quid enim melius homineque forti dignius,</l>
<l>Quam facere carani quicquid atque animo lubet,</l>
<l>Esse atque bibere, ludere, Veneri obsequi,</l>
<l>Donec supersit atque vivat sub polo?</l>
<l>Et maxime nunc, quando Prophetae perditi</l>
<l>Mortem atque caedem et vastitatem nuntiant.</l>
<l>Si mentiuntur hoc habebimus lucri,</l>
<l>Quod ne pili quidem Prophetas fecimus,</l>
<l>Omnemque Baccho pepulimus molestiam.</l>
<l>Sin vera dicunt, quod puer vix crederet,</l>
<l>Nos ante mortem tamen et omnia tristia</l>
<l>Explevimus perpulchre ad usque nauseam,</l>
<l>Nec absque damno linquimus praesentia.</l>
<l>Vivamus igitur et bibamus strenue,</l>
<l>Cras erit ad inferos eundum forsitan.</l>
<l>BOR. O ebrie et vinose sus, semper canis</l>
<pb id='s067'/>
<l>Nobis eandem cantionem de Euhio,</l>
<l>Madesque eo sudasque noctes ac dies,</l>
<l>Esse ebrium et summam voluptatem putas,</l>
<l>Vomisque, sterquilinium et hic nobis facis.</l>
<l>CAP. Corrector, hirce salax et aleae pater,</l>
<l>Non solus ego frequento Bacchi munera</l>
<l>Diligoque: multitudo maxima ut vides</l>
<l>Mecum facit, recteque facere censeo.</l>
<l>BOR. O censor. CA. Et longe melius ac tu facis.</l>
<l>Tu lusor es noctes diesque ut et cibi</l>
<l>Somnique te capiat oblivio, et minus</l>
<l>Si sit lucri, vel forte perdas quippiam,</l>
<l>Irasceris, maledicis atque devoves</l>
<l>Superosque et inferos, et armis denique</l>
<l>Concludis istas hem voluptates tuas,</l>
<l>Caedisque socios et vicissim caederis</l>
<l>Summisque tonstrinas doloribus petis.</l>
<l>Collusor autem forte si desit tibi,</l>
<l>Perambulas verres plateas grunniens</l>
<l>Aut hinniens caballus ad equarum agmina.</l>
<l>Nec coniuges neque viduae nec virgines</l>
<l>Arte et illecebras tuas evadere</l>
<l>Queunt, sed omnium inquinas cubilia</l>
<l>Timoribus constrictus et periculis,</l>
<l>Udusque pluvia aut nive vel ustus frigore,</l>
<l>Si ianuam noctu rebellem vellicas:</l>
<pb id='s068'/>
<l>Nonne melius onerare caput, ut dormias</l>
<l>Securus absque cede et absque vulnere,</l>
<l>Nec permolere aliena stupris corpora,</l>
<l>Remque Euhio non alea disperdere.</l>
<l>BOR. Sic tu putas, ut cuique per pulchrum est suum:</l>
<l>Sed si meos commilitones audias</l>
<l>Veneris nepotes, aleones optimos,</l>
<l>Quos una navis non vehit, tuum ordinem</l>
<l>Relinqueres scio, inque nostrum serperes.</l>
<l>CAP. Abi, mane qui es, non me habebis transfugam.</l>
<l>Infunde caupo, quid stolide? vacua haec non vides?</l>
<l>CAV. Video: mihi autem ne secundo convomas</l>
<l>Mensam atque scamna, cautio est. CA. O putide</l>
<l>Et miser homo, solus ne ego vomui et vomo?</l>
<l>Inspice alias mensas quoque et scamna et solum,</l>
<l>Quin ipsa scrutator etiam femoralia,</l>
<l>Lubrica videbis esse ut in bovilibus</l>
<l>Omnia. BOR. Ita nempe porculi estis et canes,</l>
<l>Bovilibus modo digni, harisque sordidis.</l>
<l>CAP. Quin hinc abis tu in maximam malam crucem,</l>
<l>Quaerisque prostibulum atque lusorem tibi?</l>
<l>Quid interest vestra, lubet si perdere</l>
<l>Vinum mihi, si soluo quantum debeo:</l>
<l>Quin si sit opus oppignorabo pallium,</l>
<l>Ut guttur hoc siccum probe modo colluam.</l>
<l>Infunde, quid cessas? siti me vis mori?</l>
<pb id='s069'/>
<l>Iam praebibam hoc tibi ceterisque singulis</l>
<l>Totum. HIE. Hei mihi Baruche, quantum hic est mali?</l>
<l>Vomitu innatant mensae solumque, o gurgites.</l>
<l>Scelesta resonant verba, factaque turpia</l>
<l>Celebrantur impune: putares ethnicos,</l>
<l>Adempta carnis ni forent praeputia,</l>
<l>Et templum haberent atque sermonem Det.</l>
<l>Hi pauperes sunt atque mercenarii</l>
<l>Fere, rei quos raritas domesticae</l>
<l>Et dura magnorum laborum pondera,</l>
<l>Dei timorem et debuere modestiam</l>
<l>Docere? quid si essent beati et divites?</l>
<l>Adibo, corrigamque vel paucis modo.</l>
<l>BA. In cassum opinor. HIE. Quaeso, cives, dicite</l>
<l>Ad legis an praescripta fiant talia?</l>
<l>Huiusmodi utrum et approbet vitam Deus?</l>
<l>CAP. Quid tu tibi vis? An ne nobis invides?</l>
<l>Vin' poculum plenum? accipe, atque ad nos sede,</l>
<l>Sarcire tuam adhuc negligentiam potes.</l>
<l>HIE. Non hanc ob causam adsum, sed ut verbum Dei</l>
<l>Annuntiem, revocemque vos a pessimis</l>
<l>His moribus studiisque divinum ad metum.</l>
<l>Non gaudii iam tempus est, nec lusuum:</l>
<l>Nam magnus urbi huic imminet Dei furor</l>
<l>Totique populo, propter alienos deos,</l>
<l>Propterque scelera immensa quae calent nimis</l>
<pb id='s070'/>
<l>In maximis minimisque, sicut cernere est</l>
<l>Vos inter etiam. quaeso cur sic vivitis</l>
<l>Omnem et Dei post terga ponitis metum</l>
<l>Verbisque factisque, quasi mortuus siet,</l>
<l>Nolitue pravis digna studiis reddere?</l>
<l>CAP. Num tu propheta es? Haec studia si displicent,</l>
<l>Abire potes: hic nemo te morabitur.</l>
<l>Nostram haud tuam hic disperdimus pecuniam.</l>
<l>HIE. Scio. Porro displicere vestra mihi, parum est:</l>
<l>At displicent magis creatori omnium,</l>
<l>Invisa cui vitae omnis est perversitas,</l>
<l>Estque ultor impietatis unus pervigil.</l>
<l>Is se suaque mandate contemni haud feret,</l>
<l>Nec patribus terram hanc datam inquinarier</l>
<l>Callidis adeo vestris iniquitatibus.</l>
<l>BOR. Quid faciet igitur? HIE. Pestilentia et fame</l>
<l>Gladioque nec non bestiarum dentibus</l>
<l>Vastabit omnes urbis huius incolas,</l>
<l>Incendet aedem diruetque moenia:</l>
<l>Et qui famem pestemque et ensem fugerint,</l>
<l>Eiciet hinc procul: inque solitudinem</l>
<l>Haec terra redigetur. BOR Frequenter talia</l>
<l>Audivimus, nec iam magis nos commovent</l>
<l>Quam si coaxet rana, et anser sibilet.</l>
<l>HIE. At veritatem sunt decem expertae tribus,</l>
<l>Civesque non pauci urbis huius et duces,</l>
<pb id='s071'/>
<l>Non anserum sed gentium quos sibila,</l>
<l>Nec ranularum illud palustrium <foreign lang='GR'>koa\c</foreign></l>
<l>Sed saevus exactorum et imperiosi heri</l>
<l>Clamor, catenarumque fragor et verberum</l>
<l>Angustiis vexat et amaritudine.</l>
<l>Quod ne accidat vobis cavendum autumo,</l>
<l>Quan do quidem iram provocatis iugiter</l>
<l>Magisque quam illi. CAP. Utinam ad bibendum habeam satis,</l>
<l>Nec usque fiat hic inanis sacculus,</l>
<l>Insane, donec quod minaris accidat.</l>
<l>BOR. Utinam et mihi tantisper accubet elegans</l>
<l>Puella, et uxor maxime (scis) illius,</l>
<l>Dum triste nobis quippiam aut urbi accidat.</l>
<l>HIE. Festinat hostis et volare nititur</l>
<l>Et vos ut improvisus urbemque obruat.</l>
<l>Cras aderit. BOR. Ho, crax. Recte habet: sic scilicet</l>
<l>Identidem corui improbi semper canunt,</l>
<l>Non interim tamen Venus nos deserit</l>
<l>Nec alea, neque peius Euhius sapit.</l>
<l>HIE. Prae foribus est, ne differendum censeas.</l>
<l>CAP. Da caupo vinum: prae foribus est, inquit hic,</l>
<l>Pereamus ut vel pestilentia aut fame</l>
<l>Gladiove. non ego sobrius concessero</l>
<l>Ad inferos. prospiciat unus an fores</l>
<l>Obsideat hostis, referat et verum mihi.</l>
<l>Audistis, o socii, quid iste praedicet?</l>
<pb id='s072'/>
<l>Cur non bibitis et madefacitis aqualicos?</l>
<l>HIE. Quantum libet ride, et furorem provoca:</l>
<l>Hic risus in lacrimas tibi mutabitur.</l>
<l>Sed agite (quaeso) paenitentiam, o viri:</l>
<l>Et studia perversa ista, mox relinquite.</l>
<l>BOR. Quae studia? HIE. Rogas? Adulterii, doli,</l>
<l>Scortationis, maledicentiae, improbae</l>
<l>Iurationis, iugis et periurii,</l>
<l>Temulentiae, gulositatis, turpium</l>
<l>Verborum, et obscenae nimis facetiae,</l>
<l>Violentiae, furti, omnis ac iniuriae,</l>
<l>Mendaciorum et fraudum et socordiae</l>
<l>In opere faciundo, et aliorum plurium,</l>
<l>Et maxime impietatis assuetae hactenus,</l>
<l>Ex qua scelera, ut ex fonte, cuncta profluunt.</l>
<l>BOR. Euax, nihil fit mentionis aleae.</l>
<l>HIE. Prendisse sub furtis eam me credito.</l>
<l>BOR. Nullo modo. Depone quippe tam meum</l>
<l>Quam suum alii, quicumque mecum lusitant,</l>
<l>Hinc experimur cui magis Rhamnusia</l>
<l>Faveat, et aufero nil datum ni tessaris.</l>
<l>HIE. Cupide tamen inhias alius sacculo,</l>
<l>Artesque iungis callidas ut alteri</l>
<l>Suum auferas. BOR. Eadem ille non minus studet.</l>
<l>HIE. Peccatis ambo. His adde verba pessima,</l>
<l>Devotiones, nominisque Dei unius</l>
<pb id='s073'/>
<l>Pollutiones, pariter et blasphemias,</l>
<l>Contentiones atque rixas improbas,</l>
<l>Pugnas, simultatesque magnas denique,</l>
<l>Quae cuncta displicent Deo, nec Lex probat.</l>
<l>BOR. Quid hominis es? Tu Stoicum fingis Deum</l>
<l>Ibicis in arcta homines velit qui cornua</l>
<l>Clausos, ut huc ne queant vel illuc vortier?</l>
<l>Illis voluptas prorsum et interdicta sit?</l>
<l>Quin liberum creavit ille hominum genus,</l>
<l>Iussitque ad arbitrium regere terrestria.</l>
<l>Caelum ipse colit, illius et fruitur bonis.</l>
<l>Non invidet si nos quoque fruamur bonis</l>
<l>Quae terra fert, amore, lusu, gaudio:</l>
<l>Atque arbitror ridere toto pectore</l>
<l>Si nos homunculos animo obsequi videt.</l>
<l>Quapropter haud est studia quod relinquere</l>
<l>Haec nostra iubeas. Paenitentiam tu Capha</l>
<l>Agito, atque vitam istam suillam linquito.</l>
<l>CA. Recte admones. Valde hercle iam me paenitet,</l>
<l>Quod non ab ipsis plura cunis hauserim</l>
<l>Certaverimque poculis maioribus:</l>
<l>Si cui satis feci minus, vel poculum</l>
<l>Umquam recusavi, pigetque et paenitet:</l>
<l>Propterea et admo dum ipse displiceo mihi,</l>
<l>Talesque mores curo iam relinquere.</l>
<l>HIE. Haec ratio vos in calamitatem maximam</l>
<pb id='s074'/>
<l>Deducet, o cives, monentem spernitis,</l>
<l>Ridetis adventura si quis nuntiat</l>
<l>Mala: nihil est reliquum, nisi in vestrum ut caput</l>
<l>Effundat indignationem conditor</l>
<l>Larga manu, extremis ut acti angustiis</l>
<l>Caesique et evulsi humo hac ex optima,</l>
<l>In seruitutis et redacti carceres,</l>
<l>Persentiatis vera num praedixerim.</l>
<l>CAP. Abscede iam, et manere nos sine ut sumus,</l>
<l>Mala nec venena hic dato in convivio,</l>
<l>Iterum ut vomere necesse sit: nam nauseam</l>
<l>Gerrae tuae ingentem omnibus nobis movent.</l>
<l>Tu caupo, vinum infunde praelarga manu,</l>
<l>Et pelle nobis hunc procul fanaticum.</l>
<l>HIE. Eamus hinc age, mensam ad aliam proximam.</l>
<l>Hic nanque nil efficimus. BA. Efficies scio</l>
<l>Tantundem et alibi, tanta regnat pravitas</l>
<l>Ubique. HIE. Faciendum est periculum tamen.</l>
<l>Mane: audiamus ante, quid nam disputent:</l>
<l>Nam cerno valde illos severe colloqui</l>
<l>Iunctis capitibus. DE. Ne loquamur talia</l>
<l>Pleno ore sublataque voce, consulo,</l>
<l>Ne supra et infra considentes audiant:</l>
<l>Nam vera vinum iam facit nos eloqui.</l>
<l>Certe viri (ut meam quoque hic sententiam</l>
<l>Sciatis) haud vobis queo advorsarier,</l>
<pb id='s075'/>
<l>Siquidem opera adversarer una mi quoque,</l>
<l>Nam nostra opificum ratio victus est fere</l>
<l>Una omnium, exceptis quibusdam pauculis.</l>
<l>Mendaciis est maxime et periuriis</l>
<l>Utendum: inuncandum, ut est occasio,</l>
<l>Quidlibet: idem omnes facere videas, qui manus</l>
<l>Usu frequenti rebus alienis terunt:</l>
<l>Hinc splendor aedium, cibique dapsiles,</l>
<l>Vitaeque totius venit iucunditas:</l>
<l>Non rem facit, quin vivit et miserrime,</l>
<l>Qui conscientiam fidemue respicit:</l>
<l>Furtis malisque cuncta succedunt dolis:</l>
<l>Quapropter ita tu sarcinator pergito,</l>
<l>Tuque molitor textorque pistorque optimi,</l>
<l>Tu sutor etiam aliena quando tergora</l>
<l>Incidis, et vos ceteri quicumque rem</l>
<l>Tractatis alienam, mementote haud manus</l>
<l>Hominibus in cassum datas, et maxime</l>
<l>Si quando vos quid contigerit operarier</l>
<l>Divitibus illis improbis aut rusticis,</l>
<l>Nostrosque non intelligentibus dolos:</l>
<l>Sunt expilandi divites quoque mutuo</l>
<l>Et commodato, si quid ita et acceperis,</l>
<l>Procrastinanda semper ex die in diem</l>
<l>Redditio, propter multa contingentia,</l>
<l>Fiat quibus ut omnino restituas nihil,</l>
<pb id='s076'/>
<l>Pecunia aut interim aliena vivere,</l>
<l>Saltem liceat. et creditor si postulet,</l>
<l>Aut urgeat fideiussor, aut praetor diem</l>
<l>Solutionis statuat, omnia auribus</l>
<l>Animisque surdis audienda scilicet,</l>
<l>Ut si maris fremitum audias in littore,</l>
<l>Ut creditor potius diu se maceret</l>
<l>Qui recipiat tandem vel absque gratia,</l>
<l>Quam cogites tu quando reddas tantulum.</l>
<l>Hic porro multis esse creditoribus</l>
<l>Obnoxium valde expedit, uti si minus</l>
<l>Solvendo sis, partem bonam remittere</l>
<l>Persuadeantur, eamque tu facias lucri,</l>
<l>Fiasue totus (ut vocant) ahaeneus,</l>
<l>Nulli resolvas nempe uti ne obolum quidem,</l>
<l>Unde vel alibi tibi licet esse diviti.</l>
<l>Augenda merces quoque laborum semper, et</l>
<l>Nil postulandum aequi. atque ob haec si quis hunc</l>
<l>Fugerit, et alium quem piam conduxerit,</l>
<l>Longe alius ille sit priore tetrior.</l>
<l>Quo deinde <foreign lang='GR'>sugkrhtismw|=</foreign> in illum res statum</l>
<l>Ducetur, ut lata sit aperta ianua</l>
<l>Furandi et exigendi uti et quantum Lubet,</l>
<l>Consultus empta siquis aut facta super</l>
<l>Re fuerit, aut facienda emendaque, in gregis</l>
<l>Respiciat ille totius sui bonum,</l>
<pb id='s077'/>
<l>Nullamque consultoris optet gratiam,</l>
<l>Ut aliquid aequi vel boni respondeat.</l>
<l>Sic nos et inter divites regnabimus,</l>
<l>Licebit et Baccho dies impendere</l>
<l>Medios. bonumque foret et hoc decernere,</l>
<l>Si quis suarum et totius collegii</l>
<l>Rerum immemor, non hisce nostris regulis</l>
<l>Obtemperet, et esse probior quam ceteri</l>
<l>Studeat, puta ut maiusculos quam ceteri</l>
<l>Si pistor exponat foro panes, levi</l>
<l>Contentus esse volens Dei ob metum lucro:</l>
<l>Si textor aut sartor, molitor aut quispiam,</l>
<l>Aut sutor, aut alius opificum de grege</l>
<l>Restituat accepta omnia, et nihil sibi</l>
<l>Reseruet, aut cum quoquam agat bona fide,</l>
<l>Nec maximi opera faciat atque operam suam:</l>
<l>Is prorsus expungatur e collegiis,</l>
<l>Indignus inter opifices versarier.</l>
<l>Si cui placent hae regulae tollat manum.</l>
<l>Solide: ita consentire par est, o viri,</l>
<l>Si modo familiam alere studemus, ut decet.</l>
<l>Heus caupo, nostri prorsus oblivisceris:</l>
<l>Infunde, iam pridem omnia sunt inania.</l>
<l>CAV. Colloquia fugi vestra plane Stoica:</l>
<l>Issetis ho die in curiam quam huc rectius.</l>
<l>Sancire morem num studetis Persicum,</l>
<pb id='s078'/>
<l>Quod maximis de rebus inter pocula</l>
<l>Ita agitis? DE. Hem nasute, derides? age,</l>
<l>Infunde sedulo, non moramur scommata.</l>
<l>HIE. Audite cives. Studia vestra accepimus</l>
<l>Vestris modo e sermonibus, quae non probat</l>
<l>Caelestis ille rector et patrum Deus.</l>
<l>Sum missus ad vos ergo nuntius bonus,</l>
<l>Parere si animum inducitis: si non, malus.</l>
<l>DE. Quid tibi rei est nobiscum? et audisti, latro,</l>
<l>Iam nos secreto collocuti quae sumus?</l>
<l>HIE. Ita ego secrete dicerem quae nemini</l>
<l>Non esse vellem nota, possent scilicet</l>
<l>Intelligere qui aures et animum advorterent.</l>
<l>Sed (quaeso) discedite viis a pessimis,</l>
<l>Et iniquitatis agite paenitentiam:</l>
<l>Fraudes dolosque furtaque et mendacia</l>
<l>Deponite, et Deum timere discite,</l>
<l>Toto revertentes ad illum pectore.</l>
<l>Si feceritis haec, parueritis et mihi,</l>
<l>Ad vos vicissim gratia et clementia</l>
<l>Sese Deus convertet, et prosperrime</l>
<l>Vivetis, et manebitis in hac optima</l>
<l>Terra, dedit quam patribus vestris Deus.</l>
<l>DE. Manebimus dubio procul, etiam si tua</l>
<l>Te non tulisset mater, aut hinc in crucem</l>
<l>Sustollereris. tu ne nos, fanatice,</l>
<pb id='s079'/>
<l>Migrare praecipis? HIE. Haud ego, sed iniquitas</l>
<l>Migrare vestra praecipit simul et Deus,</l>
<l>Qui scelera et impietatem inultam non sinit.</l>
<l>Nisi enim resipueritis et ista pessima</l>
<l>Studia reliqueritis, et urbs haec totaque</l>
<l>Vastabitur regio, hostis et furta auferet</l>
<l>Vestra et rapinas, et peribitis fame</l>
<l>Et peste gladioque et ferarum dentibus,</l>
<l>Partimque in ignotam hinc humum ducemini,</l>
<l>Duroque servietis ethnicis iugo.</l>
<l>Haec firma prorsus est Dei sententia.</l>
<l>DE. Regina caeli, diique superi et inferi,</l>
<l>Te pessimis, fanatice, extirpent modis</l>
<l>Pro nuntio, omniaque in tuum recidant caput.</l>
<l>Quod praedices igitur aliud habes nihil?</l>
<l>Audite cives, in animosque condite,</l>
<l>Hoc quam diu propheticum superat genus,</l>
<l>Felicitatem ullam fore aut bona tempora</l>
<l>Nolite sperare: nihil etenim nuntiant</l>
<l>Quam vastitatem et pestilentiam et famem,</l>
<l>Cladesque magnas, ceteraque alia tristia,</l>
<l>Quae licet erant ventura numquam, ipsi tamen</l>
<l>Inauspicatis invehunt sermonibus.</l>
<l>Fieri videmus enim, haud scio causis quibus,</l>
<l>Ut daemonum si crebra fiat mentio,</l>
<l>Adsint, quasi magico citati carmine.</l>
<pb id='s080'/>
<l>Sic dum loquuntur hi nihil praeter mala,</l>
<l>Provincias et regna tempestatibus</l>
<l>Implent, et ipsa se ingerunt incommoda,</l>
<l>Ceu pestilente cita ferantur Aphrico.</l>
<l>Et si mali adveniat nihil, non expedit</l>
<l>Tamen diutius hominum hoc genus pati,</l>
<l>Incommodi sunt auribus nempe omnium.</l>
<l>Omnia secunda et fabulis contaminant</l>
<l>Improbe odiosis, nec licet praesentibus</l>
<l>Recte per hosce frui. HIE. Erubescite, o viri</l>
<l>Dei Prophetis calamitates et mala</l>
<l>Falso imputare, quamlibet denuntient,</l>
<l>Vos estis auctores et urgens omnium</l>
<l>Causa impiis vanisque primum cultibus</l>
<l>Magnis dein crebrisque iniquitatibus.</l>
<l>Causam adiuvant falsi prophetae sedulo,</l>
<l>Qui vos beatos praedicant, et omnibus</l>
<l>Sceleribus applaudunt, secundaque nuntiant,</l>
<l>Vestri favoris mentientes gratia.</l>
<l>Nulla est salutis spes, boni nec temporis,</l>
<l>Mala ni reliqueritis, fueritis et boni:</l>
<l>Culpa manente non quiescent verbera:</l>
<l>Sed paenitentia utrumque sopiri potest.</l>
<l>DE. Nugas agis. et in maximum incides malum</l>
<l>A talibus ni contionibus abstines.</l>
<l>Si vis in urbe esse hac Propheta commodus,</l>
<pb id='s081'/>
<l>Et quem queamus ferro, noli os laedere</l>
<l>Ulli tribuno vel Sacer doti, neque</l>
<l>Reprende facta studiaque ullius mala,</l>
<l>Nec bella nec famem nec ulla tristia</l>
<l>Annuntia. quis enim libenter audiat?</l>
<l>Lapidibus alioqui cito oppressus cades.</l>
<l>HIE. O bone, prophetis tu profecto consulis,</l>
<l>Non perperam falsis: mihi autem praecipit</l>
<l>Alia Deus, magis audiendum quem puto.</l>
<l>DE. Recede igitur, aliosque quaerito tibi</l>
<l>Aures tuae qui commodent insaniae.</l>
<l>Non audiemus vos. sat est dictum semel.</l>
<l>BA. Eamus. Haud vides ut ille cantharum</l>
<l>Prendit, tuens centauricum? HIE. Nihil moror.</l>
<l>Nunc ad alios, illamque mensam relliquam.</l>
<l>BA. Illi videntur esse divites: nimis</l>
<l>Metuo, malum ne dent tibi: ergo mollibus</l>
<l>Alloquitor. HIE. Ne (quaeso) praescribas mihi,</l>
<l>Ut sit loquendum, iam ante praescripsit Deus,</l>
<l>Cui pauperes et divites idem valent.</l>
<l>Propius age accedamus, ut sermonibus</l>
<l>Operam dare illorum queamus commode</l>
<l>PA. Ridicula plane adfertis, et puerilia,</l>
<l>Iste <foreign lang='GR'>monopwlei=on</foreign> quasi apparat sibi</l>
<l>Coemendo olivum, at ille vinum, alius item</l>
<l>Frumenta, ferrum alius, alius autem salem,</l>
<pb id='s082'/>
<l>Alius alia, quae iugis usus flagitat,</l>
<l>Venditque tanti deinde, quanti collibet,</l>
<l>Exhauriat dum pauperum crumenulas,</l>
<l>Gazasque aceruet Persicas sibi ac suis,</l>
<l>Et debitorum aedes rapiat et praedia,</l>
<l>Multisque regnet ubique latifundiis:</l>
<l>Haec trita iam sunt prorsus et vulgaria.</l>
<l>In societate nostra alius exstat modus</l>
<l>Quaerendi opes, compendiosior et via:</l>
<l>Quaecumque primum possumus converrere,</l>
<l>Seruire facimus foenori trigesimo,</l>
<l>Per singulos subinde menses foenori</l>
<l>Foenusculum addentes: in annis pauculis</l>
<l>Fit summa grandis, sorte valde ex parvula,</l>
<l>Sors inde maior maximum quoque fert lucrum.</l>
<l>CE. Fer, sed male. PA. quid ita? CE. quia vetitum a fratribus</l>
<l>Exigere foenus. PA. Gratis ergo mutuum</l>
<l>Dandum arbitraris? CER. Fratribus quidem, ut Deo</l>
<l>Visum est. PA. Deo? Si tu quidem illum et illius</l>
<l>Respicere vis placita, aliter quoque erit tibi</l>
<l>Vivendum, et ad mendicitatis terminos</l>
<l>Cito redigeris. Nonne per vos carior</l>
<l>Annona fit, et ab omnibus corraditis</l>
<l>Quae terra fert ususque postulat frequens,</l>
<l>Ratione nulla habita quid inde fratribus</l>
<l>Iniuriae, gravaminis, molestiae</l>
<pb id='s083'/>
<l>Consurgat? an vestra haec putatis omnia</l>
<l>Deo placere? CER. Non vetita tamen potes</l>
<l>Monstrare, foenus uti ego more canceris</l>
<l>Vicina depascens laboribus sine</l>
<l>Curaque. PA. Perfacile hercle, si sit otium:</l>
<l>Quaere ex Prophetis aut Levita quopiam.</l>
<l>CER. Tu mi Prophetas et Levitas occinis?</l>
<l>Homines ineptos, tetricos, fanaticos,</l>
<l>Haud aliter odi verba quorum quam aspidis</l>
<l>Morsum, vel occursum canis rabidi aut lupi.</l>
<l>PA. Mecum hic facis: nam nostro et hi collegio</l>
<l>Vehementer invisi, ut molesti scilicet,</l>
<l>Dum multa stulte ganniunt de foenore.</l>
<l>CER. Id non inique prorsus illos arbitror</l>
<l>Facere. profecto plurimorum devorat</l>
<l>Substantiam usura, haud ab re ut damnaverit</l>
<l>Eam Deus, damnentque sapientes simul.</l>
<l>PA. Si ferre debet Deus opem mortalibus,</l>
<l>Victumque vestitumque dare, uti praedicant,</l>
<l>Non poterit odisse ea studia quae serviunt</l>
<l>Ad rem parandam, eum immo prosequi lucro</l>
<l>Maiore debet qui fuerit astutior</l>
<l>Magisque callidus, atque repperiat viam</l>
<l>Compendiosiorem longe ceteris,</l>
<l>Fastidiose nec diu se torqueat.</l>
<l>CER. His regulis furta et rapinas approbas.</l>
<pb id='s084'/>
<l>Nec tuta erit nostrum ullius substantia.</l>
<l>PA. Non sequitur, o bone: nam loquor de foenore</l>
<l>Ad cuius obligationem cogitur</l>
<l>Nemo, sed ultro supplices veniunt, rogant,</l>
<l>Gaudentque sortem quolibet cum foenore</l>
<l>Debere nobis: hinc (opinor) nulla sit</l>
<l>Iniuria aut vis, ut Deus succenseat</l>
<l>Damnetque foenus. Quos deinde praedicas</l>
<l>Mihi sapientes qui simul damnent? ego</l>
<l>Quicumque sunt, fatuos, inertes, stipites</l>
<l>Esse reor, ignavosque, vel certe invides,</l>
<l>Qui commoda aliorum haud queant tuerier.</l>
<l>Arridet ea demum mihi sapientia,</l>
<l>Veraque videtur, quae facultates parit,</l>
<l>Hominesque beat, a sordibusque vindicat,</l>
<l>Studium quod unicum facit pecuniae,</l>
<l>Et cura, qui nam contrahas quam plurimum:</l>
<l>Hinc victus et vestitus, hinc convivia,</l>
<l>Hinc pulchrior Citheraeia et benignior,</l>
<l>Palatia hinc ampla, ac honores publici,</l>
<l>Quae prima nostis esse bona mortalium.</l>
<l>Nullius est pretii, sibi huc qui nil sapit.</l>
<l>Et nihili et insipiens ea est sapientia</l>
<l>Quae sordet, et mendicitati subiacet.</l>
<l>Hac praeditos videas fere citra invidum</l>
<l>Qui litteras trutinent et invigilant libris,</l>
<pb id='s085'/>
<l>Deique verbum iactitant et somnia,</l>
<l>Ut sunt Prophetae vel Sacerdotum agmina,</l>
<l>Nihili homines, pannucii, pauperculi,</l>
<l>Quis nolis atrium aut culinam credere,</l>
<l>Nedum magistratum. videtis hie propter</l>
<l>Exempla: nanque istos Prophetas autumo.</l>
<l>Heus vos, bona cum pace nobis dicite,</l>
<l>Estis Prophetae vel Videntes, ut vocant?</l>
<l>HIE. Sumus. PA. Quod aiebam ecce, mendicabula.</l>
<l>HIE. Ne rideas nos, purpurate: nec voces</l>
<l>Iniuria falsoque mendicabula:</l>
<l>Nam pauperes quidem sumus, nondum tamen</l>
<l>Mendici. PA. Abesse non potest multum, hercule.</l>
<l>Sed cur Videntes( quaeso vos) vocamini,</l>
<l>De maxima quando videatis re nihil?</l>
<l>HIE. Quanam? PA. Videlicet amplior vobis uti</l>
<l>Obtingeret res, ac deinde lautior</l>
<l>Vestitus et victus, et inter divites</l>
<l>Locus. ista enim sapientiae sunt praemia.</l>
<l>His quia caretis, ceterisque plurima,</l>
<l>Videtis et nugamini totos dies,</l>
<l>Vobis met autem ipsis nihil, caeci magis</l>
<l>Et iure nobis omnibus videmini</l>
<l>HIE. Nos nempe paucis rite contenti samus,</l>
<l>Nec magnifica quaeruntur et sublimia</l>
<l>Nobis, iniquitatis ac iniuriae</l>
<pb id='s086'/>
<l>Lucra respuimus et opes, bonamque quaerimus</l>
<l>Semper magis retinere conscientiam</l>
<l>Deoque complacere iustitiae via,</l>
<l>Quam plurimas iniustitia adipisci opes.</l>
<l>PA. Ha ha he. Ad usque ergo supremum spiritum</l>
<l>Metu Dei vestraque conscientia</l>
<l>Viles, abiecti et inopes manebitis.</l>
<l>HIE. Utinam elegatis vos quoque esse pauperes</l>
<l>Quam pessimis studiis Deique divites</l>
<l>Contemptu. PA. At ego te peusilem optem cernere</l>
<l>Carnesque ab alitibus vorarier tuas</l>
<l>Simul et Videntum ceterorum alta cruce,</l>
<l>Potius quam ut eligam esse pauper et tui</l>
<l>Similis. scio hoc optare et hosce ceteros.</l>
<l>HIE. Equidem Viri, ut vobiscum aperte fabuler</l>
<l>Quas modo vias audivimus, victu super</l>
<l>Opibusque quaerendis, Deo et mortalibus</l>
<l>Constat odiosas esse et adversas nimis.</l>
<l>Nam comparatis vestra inique commoda</l>
<l>Gravaminibus incommodisque civium.</l>
<l>Quando monopoliis et usuris, domos</l>
<l>Agros, olivetaque bonasque vineas,</l>
<l>Et quicquid immobile ferunt aut mobile</l>
<l>Surripitis, agrumque ad agrum et domum ad domum</l>
<l>Coniungitis, vestraeque nullus terminus</l>
<l>Possessionis est. quid? an provinciam</l>
<pb id='s087'/>
<l>Habitabitis soli, inque ius vestrum omnia</l>
<l>Cedent? PA. Ades docturus igitur, atque nos</l>
<l>Insane, correcturus adeo? HIE. Maxime.</l>
<l>PA. Quis te vocavit? quis ve doctrina indiget</l>
<l>Tua. Licebit abire quovis gentium</l>
<l>Docereque alios qui libenter audiant,</l>
<l>Nos volumus hic de rebus aliis colloque</l>
<l>HIE. At me vocavit atque misit Conditor</l>
<l>Vobis ut impii et scelesti pectoris</l>
<l>Vitaeque vulnera pessima contingerem.</l>
<l>PA. At tu vide ne chantaro tibi caput</l>
<l>Tangatur. et iam prope modum bilem mihi</l>
<l>Moves. HIE. Nihil opus bile: mente sed magis</l>
<l>Sana, bona et mala iudicare quae queat,</l>
<l>Apprendat et Dei timorem funditus,</l>
<l>Nec in sceleribus placeat et plaudat sibi:</l>
<l>Nam quisque vestrum studia collaudat sua,</l>
<l>Inspecta Lex quae monstrat esse pessima.</l>
<l>Inspicite Legem oro posito velamine,</l>
<l>Et nulla quaerite hulcerum malagmata,</l>
<l>Sed sectionem potius, ut pus effluat</l>
<l>Tandemque perfectae medelae sit locus.</l>
<l>Videbit unus quisque quid lateat mali</l>
<l>In corde praesertim et medullis intimis,</l>
<l>Deinde tota in vita et actionibus.</l>
<l>Nonne Deus haec duo requirit maxime,</l>
<pb id='s088'/>
<l>Nempe ut habeatur atque credatur Deus</l>
<l>Noster, velit qui possit atque pascere,</l>
<l>E cuius et speremus omne bonum manu</l>
<l>Animamque cui credamus atque corpora?</l>
<l>Hoc fonte et alterum deinde profluit,</l>
<l>Ut proximum unus quisque diligat suum</l>
<l>Ut semet ipsum. nascitur securitas</l>
<l>Rerum omnium ex illo priore maxima,</l>
<l>Nil defuturum quod petat necessitas</l>
<l>Et omnis esse divites satis in Deo</l>
<l>Pulchreque provisos in anima et corpore</l>
<l>Ut proximus large queat iuvarier,</l>
<l>Semperque ab omni tutus esse iniuria.</l>
<l>Quid ergo vos adeo gravatis proximos,</l>
<l>Et expilatis denique et deglubitis?</l>
<l>Ceu mala alioqui atraque perituri fame?</l>
<l>Sic intimis de testimonium ferunt</l>
<l>Externa. studia quottidiana scilicet</l>
<l>Produnt tenebras impiasque cordium</l>
<l>Curas, Deo quod nempe creditis nihil,</l>
<l>Illius et mandata non facitis pili.</l>
<l>CER. Mentiris homo nihili Vidensque garrule:</l>
<l>Nam maxime, ut si quis alius, nos credimus,</l>
<l>Deumque meritis colimus et factis bonis,</l>
<l>Ieiuniis praecibusque nec non victimis,</l>
<l>Servamus et mandata cuncta strenue.</l>
<pb id='s089'/>
<l>HIE. Si quaereretis vestra non modo commoda</l>
<l>Sed omnium, probitate, iustitia et fide.</l>
<l>Si viveretis quoque haud vobis modo,</l>
<l>Sed proximorum pariter utilitatibus,</l>
<l>Tum crederem esse vera quae nunc dicitis.</l>
<l>Adversus autem vos querelis omnia</l>
<l>Quum perstrepant, vosque oderint pueri et senes,</l>
<l>Mala multa vestris imprecantes artibus,</l>
<l>Et facta longe aliud studiaque clamitent.</l>
<l>Quae non negatis, immo ne licet quidem,</l>
<l>Vos esse Domini constat adversarios.</l>
<l>Numquam solet etenim preces nec cetera</l>
<l>Respicere, si non debitum inveniat metum,</l>
<l>Fidemque veris consonantem cultibus</l>
<l>Et caritatem proximorum congruam.</l>
<l>Quae nunc in urbe hac et alibi qua pertinet</l>
<l>Iudaea, vix tribus in viris invenerit.</l>
<l>Nolite fremere et concrepare dentibus</l>
<l>Res habet ut aio, magnus ergo accensus est</l>
<l>Adversus urbis huius incolas furor</l>
<l>Urbesque contra relliquas vestri imperi,</l>
<l>Qui pauperes affliget atque divites</l>
<l>Gladio, fame, rapidaque pestilentia,</l>
<l>Succendet urbes diruetque moenia,</l>
<l>Et fraude congestas dabit aliis opes,</l>
<l>Vestrasque vastabit domos et vineas</l>
<pb id='s090'/>
<l>Agrosque, quicquid et dolis et artibus</l>
<l>Huc usque quaesistis malis. ad exteros</l>
<l>Migrare faciet, vosque vinctos transferet</l>
<l>In servitutem gentis impiae gravem,</l>
<l>Facietque totam deseri provinciam.</l>
<l>Quid tunc iniquitate vobis proderunt</l>
<l>Quaesitae opes? quid fastus et superbia?</l>
<l>Quid splendidae vestes, supellexque, aurea?</l>
<l>Heu laceri, aperto capite, nudis plantulis</l>
<l>Terras in alias hinc procul ducemini,</l>
<l>Hostisque diro vos minabit verbere.</l>
<l>PA. Ubi ista vidisti Videns vanissime?</l>
<l>In furno (opinor) aut latrina qua piam.</l>
<l>HIE. Ubi viderim, probe docebit exitus.</l>
<l>Cingente quum vos et premente exercitu</l>
<l>Furnisque frigentibus et exhausto penu</l>
<l>Scrutabimini olidas latrinas prae fame</l>
<l>Exhaurietis et matellas prae siti.</l>
<l>CER. Abi in malam crucem, hominum turpissime.</l>
<l>Haec spurca fari audes honestis talibus</l>
<l>Coram viris astansque mensae? num putas</l>
<l>Sermonibus gaudere nos scurrilibus?</l>
<l>HIE. Sunt haec molesta? at perpeti molestius</l>
<l>Longe olim erit, quam audire iam. Succurrite</l>
<l>Vobismet ipsis igitur, ut ne ea accidant</l>
<l>Ex ore vobis quae Dei denuntio.</l>
<pb id='s091'/>
<l>Quid adeo securi et supini stertitis</l>
<l>In scelere quisque suo, viisque pessimis?</l>
<l>Dei capessite metum, avara linquite</l>
<l>Studia, atque cogitationes impias,</l>
<l>Et iniquitatis agite paenitentiam,</l>
<l>Nempe ad Deum vos corde toto vertite.</l>
<l>Cur provocatis (quaeso) pertinacia</l>
<l>Caelestis indignationem numinis?</l>
<l>SA. Audite me (nam fas mihi apud vos loqui)</l>
<l>Nugas theatri hic narrat atque fabulas.</l>
<l>Ne (quaeso) vos moveant, periculi est nihil.</l>
<l>Plerique sunt omnes Prophetae eiusmodi,</l>
<l>Vel sole non ardente multum pulveris</l>
<l>Movent et excitant, Deique identidem</l>
<l>Terribile nomen occinunt, ut pectora</l>
<l>Duntaxat hominum sibi habeant obnoxia.</l>
<l>At esse vos prudentiores autumo,</l>
<l>Satis et diuque huiusmodi assuetos <foreign lang='GR'>lo/gois</foreign></l>
<l>Quam leviter ut paulumque terreamini.</l>
<l>PA. Nihil movemur, nec moramur ullius</l>
<l>Nugas Prophetae, qui nihil quam proelia,</l>
<l>Captivitates, pestilentiam, famem</l>
<l>Contra inclitam urbem atque populum Dei videt.</l>
<l>SA. Prudenter et recte et mea ex sententia.</l>
<l>PA. Novimus ut erga nos sit affectus Deus.</l>
<l>Nobis enim, ut populo suo irasci nequit.</l>
<pb id='s092'/>
<l>Isthuc tenete. PA. Mentiuntur ergo, qui</l>
<l>Eius adeo nobis furores nuntiant.</l>
<l>SA. Planissime. Sed mentientibus malum</l>
<l>Cur non datis? PA. Dabimus cito nisi quieverint.</l>
<l>SA. Sic hercle convenit. PA. Age, scis ne, insane tu,</l>
<l>Quid mentientibus Prophetis praemii</l>
<l>Dandum sit, haereticisque et impostoribus?</l>
<l>HIE. Scio. Et alienos si ad deos vos sevoco,</l>
<l>Mea verba et inventa fuerint mendacia,</l>
<l>Nil deprecor quin detis extemplo mihi.</l>
<l>At paululum exspectate, certe egressus est</l>
<l>Leo e cubili, vastet ut et exterminet</l>
<l>Urbes, virosque, nurusque, iuvenes et senes,</l>
<l>Redigatque in atram cuncta solitudinem,</l>
<l>Ob impios cultus sceleraque habitantium.</l>
<l>PA. Heus caupo. HIE. Cingite ergo vos saccis rogo,</l>
<l>Peccata propter vestra et imminens malum</l>
<l>Plorate, PA. Caupo. HIE. flete. PA. Caupo. HIE. In pulvere</l>
<l>Sedete. PA. Caupo heus. HIE. Corda vestra scindite.</l>
<l>PA. Heus caupo non audis? HIE. Mala et praeputia</l>
<l>Auferte, cervicesque duras ponite.</l>
<l>PA. Caupo. HIE. Deumque supplices precemini.</l>
<l>PA. Caupo. CA. Quid est? PA. Crassis es admodum auribus.</l>
<l>HIE. Propitius ut sit omne et avertat malum.</l>
<l>PA. Toties et ad ravim vocatus, negligis</l>
<l>Respicere quid hominis es? et ad quid utilis?</l>
<pb id='s093'/>
<l>CAV. Ad huc tamen sunt vestra plena pocula.</l>
<l>Quid vultis? PA. Hunc fanaticum hinc quantum potes</l>
<l>Eice. CAV. Quid autem tu (malum) hic molestus es</l>
<l>Potoribus meisque convivis? Veni,</l>
<l>Nostrasque res turbare tandem desine.</l>
<l>HIE. Resipisce tu caupo quoque, et peccaminum.</l>
<l>Age paenitentiam. CA. Ut mones faciam hercule,</l>
<l>Si denuo docturus huc perveneris</l>
<l>Prensumque te non per gradus deiecero,</l>
<l>Impaenitentem me vocato perpetim.</l>
<l>HIE. Ne tantopere saevi, obsecro. hanc mentem exue</l>
<l>Priusquam inebriet Deus te absynthio,</l>
<l>Et contumaces primus inter occidas.</l>
<l>CAV. Contingat hoc capiti tuo. Exite ocius.</l>
<l>Vestris an operam nos putatis fabulis</l>
<l>Dare posse? pueros atque stultos quaerite.</l>
<l>SA. Sic est agendum prorsus, o viri optimi,</l>
<l>Nequam Prophetae eliminandi sunt procul.</l>
<l>Licet invenire alios suavia omnibus</l>
<l>Qui praedicent, magisque sint tractabiles.</l>
<l>Ut finiatur ergo compotatio,</l>
<l>Hymnum canamus, et fugemus tristia.</l>
</lg>
</div3>
<div3 id='NAHB.01.02.03' n='3' type='scene'>
<head>CHORUS.</head>
<lg met='sapp'>
<l>Vina iam nobis veniente nocte</l>
<l>Largius misce et meliora prome,</l>
<l>Somnus ut nobis faveat Venusque,</l>
<pb id='s094'/>
<l rend='indent'>Optime caupo.</l>
<l>Ecce mendaces memorant Prophetae</l>
<l>Bella ventura atque famem luemque</l>
<l>Diraque hostilis mala servitutis,</l>
<l rend='indent'>Optime caupo.</l>
<l>Impios propter rabidosque cultus</l>
<l>Et malam vitam scelerumque molem.</l>
<l>Qua senes nostri et iuvenes premantur,</l>
<l rend='indent'>Optime caupo.</l>
<l>Haec licet fingant, onerentque iustum</l>
<l>Talibus frustra Domini popellum,</l>
<l>Ne tamen somnos adimant suaves,</l>
<l rend='indent'>Optime caupo.</l>
<l>Adfer ingentes calices merumque</l>
<l>Ut malas curas abigamus omnes</l>
<l>Et viis semper solitis eamus,</l>
<l rend='indent'>Optime caupo.</l>
<l>Nequis et vatum moveatur ore</l>
<l>Ut manum vertat, citius ve ad aedes</l>
<l>Vadat aut noctu fugiat Dionen,</l>
<l rend='indent'>Optime caupo.</l>
<l>Tam bonis certe sociis Creator</l>
<l>Non quit irasci, nam hilares recumbunt</l>
<l>Et satis cunctis faciunt libenter,</l>
<l rend='indent'>Optime caupo,</l>
<l>Sim minus nobis Superi faverent,</l>
<pb id='s095'/>
<l>Non darent mummos laticesque molles</l>
<l>Gaudia et quicquid facit ad paranda,</l>
<l rend='indent'>Optime caupo.</l>
<l>Exitu tristi perimatur ergo</l>
<l>Facta qui damnat laceratque nostra,</l>
<l>Aut malum nobis canit adfuturum,</l>
<l rend='indent'>Optime caupo.</l>
</lg>
</div3>
</div2>
<div2 id='NAHB.01.03' n='3' type='act'>
<head>ACTUS TERTIUS.</head>

<div3 id='NAHB.01.03.01' n='1' type='scene'>
<head>SCENA PRIMA. BARUCHUS, HIEREMIAS, BASTALUS.</head>
<lg met='trim'>
<l>NOli esse sollicitus, notata habeo omnia,</l>
<l>Et capita praesertim, in quib. fere tuae</l>
<l>Sitae fuere contiones. HIE. Recte habet.</l>
<l>Extare volo quantum licet et ad posteros</l>
<l>Haud dubie enim evenient et urbi et civibus</l>
<l>Tam pervicacibus atque contemptoribus,</l>
<l>Quae nuntiavi huc usque iussu Spiritus.</l>
<l>BA. Hac nocte propterea quievi perparum</l>
<l>Labore fessus atque sollicitudine</l>
<l>Quid sit futurum cogitans simul et dolens,</l>
<l>Quoque magis et verba tua perpendo, et simul</l>
<l>Populi rebellis contumaciam, atque cor</l>
<pb id='s096'/>
<l>Adrecta piaque prorsus intractabile,</l>
<l>Non video fieri posse ut ipsa, si velit</l>
<l>Servare cives possit urbemque hanc salus.</l>
<l>Ah quam nihil curant? quam habent derisui</l>
<l>Omnes minas? quam audire nolunt? quam Dei</l>
<l>Pro cantico verba atque habent ludibrio?</l>
<l>Vae civitati, vae scelestis civibus.</l>
<l>HIE. Sic fit Baruche. nos dolemus pectore</l>
<l>Et civitatis atque civium vicem,</l>
<l>Quum rideant ipsi atque agant suaviter.</l>
<l>Malitia sic excaecat illos propria,</l>
<l>Consiliaque inferni atque suasus principis,</l>
<l>Nec non Sacerdotum et Prophetarum agmina</l>
<l>Vaniloqua, quis secunda nuntiantibus</l>
<l>Accommodant aures, adhaerent, serviunt.</l>
<l>Sed proh dolor res sortietur exitum,</l>
<l>Qualem cupit Satanas videre scilicet.</l>
<l>Diabolicarum o imperitos artium.</l>
<l>Sed age dum, eamus. BA. Quo (rogo) ituri sumus,</l>
<l>Quum regnet eadem ubique morum pravitas?</l>
<l>Satanasque consiliis mala approbet suis,</l>
<l>Illumque quam nos audiant libentius:</l>
<l>Quin denique efficiet, tibi ut magnum malum</l>
<l>Detur. Quam heri autem ab ebriis timui tibi?</l>
<l>HIE. Offendimus quidem hactenus sani nihil,</l>
<l>Sed imputandum hoc plebis imperitiae</l>
<pb id='s097'/>
<l>Atque ruditati. Quippe non norunt viam</l>
<l>Legemque iudiciumque adeo Dei sui.</l>
<l>Ea in quibus sunt educati, et quae vident</l>
<l>Facere Sacerdotes Prophetasque et Duces,</l>
<l>Nec facere, modo sed prosequi etiam laudibus</l>
<l>Instituereque, longe esse rentur optima,</l>
<l>Retinentque mordicus bolum arreptum semel.</l>
<l>Ad optimates igitur atque principes</l>
<l>Ipsumque regem germinis Davidici</l>
<l>Utpote peritos literarum et traditae</l>
<l>Legis, deinde et ad Sacerdotes Dei</l>
<l>Doctumque sacrorum Leviticum genus,</l>
<l>Fortassis ire praestat, et sermonibus</l>
<l>Si forsan illi obtemperaverint meis,</l>
<l>De plebe quoque spes est. solet enim Principes</l>
<l>Sequi vel ad sinistram eant vel dexteram,</l>
<l>Multumque partem in utranque doctores valent.</l>
<l>Et Sabbatum est hodie frequentes quo solent</l>
<l>In templo adesse populus ac antistites.</l>
<l>Quid animi habes? Num confici quicquam putas?</l>
<l>BA. Vellem quidem, verum profecto nescio.</l>
<l>Si non adesset ater adversarius</l>
<l>Resisteretque tibi, vias qui neutiquam</l>
<l>Rectas quiescit, qua potest, subvertere.</l>
<l>Quem cautius tua iam puto vestigia</l>
<l>Et verba servaturum, adeo quod te videt</l>
<pb id='s098'/>
<l>Frugem ad bonam obnixe popellum hortarier.</l>
<l>Tum metuo, ne Rex ceterique Principes,</l>
<l>Quin et Sacerdotes periti quamlibet,</l>
<l>Aegerrime etiam si quis obiurgat, ferant,</l>
<l>Et plebe multo et imperitis aegrius.</l>
<l>Egisse quicquam perperam viderier</l>
<l>Nolunt: pudet, pigetque doctos argui.</l>
<l>Hinc saepe fit quo doctiores censeas</l>
<l>Videas ut hoc praefractiores in malo.</l>
<l>HIE. Meliora spero. suadet ut dilectio,</l>
<l>Recta hinc eamus primum ad ipsam regiam.</l>
<l>BA. Placet. quid autem si sit occlusus tibi</l>
<l>Aditus? HIE. Quibuslibet patere tamen solet.</l>
<l>BA. Olim quidem: at nunc esse morem alium audio.</l>
<l>HIE. Alium? BA. Profecto ita audio. HIE. Videbimus.</l>
<l>Sed hoc quid est negotii? BA. Quid? HIE. Non vides?</l>
<l>Portant, vehuntque onera, ac forent si nundinae</l>
<l>Non sabbatum, plenisque forum aditur viis.</l>
<l>Quam multae et ecce illic lavant mulierculae?</l>
<l>BA. Quid video, summe Deus. Adeo ne negligi</l>
<l>Mandata Legis? HIE. In tabernis omnibus</l>
<l>Strepitus quoque fit ingens laboramum velut,</l>
<l>Et fit profestus penitus ex festo dies.</l>
<l>Perversa quam sunt omnia, et quam vilia</l>
<l>Habentur hic quaecumque mandavit Deus?</l>
<l>Sumunt sibi ipsi ferias quando lubet</l>
<pb id='s099'/>
<l>Quotiesque, porro unum Deo quiescere</l>
<l>Diem, hosce redigeret homines ad incitas.</l>
<l>BAS. Ah, quam grave onus hoc, pene fregi ramices:</l>
<l>Interquiescam paululum, neque spiritu</l>
<l>Etiam unico ferri necesse est ad forum.</l>
<l>HIE. Quo pondus isthuc sers, amice? BAS. Ad proximum</l>
<l>Forum. HIE. An hodie te Sabbatum esse praeterit?</l>
<l>BAS. Quid Sabbatum? Mihi otioso esse haud licet.</l>
<l>HIE. Immo expediret quoque gerere morem Deo.</l>
<l>In sex diebus multa potes operarier.</l>
<l>BAS. Pro me hanc feras age sarcinam, tum ego Sabbati</l>
<l>Habebo rationem. HIE. Neque mihi, nec tibi</l>
<l>Licet. BAS. Ut liceat autem facit necessitas.</l>
<l>HIE. Quae tanta (quaeso) necessitas? Quid actum heri?</l>
<l>BAS. Id, quod hodie me cogit ferre sarcinas.</l>
<l>Omnem bibendo perdidi pecuniam.</l>
<l>Iacturam eam hodie gnaviter resarciam.</l>
<l>HIE. Desine, mi homo, et pecuniam sic perdere</l>
<l>Et Sabbatum violare. Disce Dei metum,</l>
<l>Et corde paenitentiam toto arripe,</l>
<l>Ne te imminens quoque involvat malum.</l>
<l>BAS. Quod praedicas malum? Haud onera solus fero.</l>
<l>Si ceteri quoque paenitentiam egerint,</l>
<l>Fortassis et me tanget ordo, moris ut</l>
<l>In vigiliis. vos interim levate mi</l>
<l>Hanc sarcinam atque imponite. HIE. Apage, non licet.</l>
<pb id='s100'/>
<l>Est sabbatum. tu quoque sinito iacere sic.</l>
<l>BAS. Ut cum hac superstitione cumque Sabbato</l>
<l>Vos perdat Astarte Baalque maximus.</l>
<l>Nihili homines, nulli estis omnino usui.</l>
<l>Frangantur utinam crura vobis sabbato.</l>
<l>HIE. Ad sanitatem det tibi reditum Deus.</l>
<l>BAS. Contra otiosos perdat ambos vos Deus.</l>
<l>HIE. Ceritus est. Abeamus. BA. In malam crucem.</l>
</lg>
</div3>
<div3 id='NAHB.01.03.02' n='2' type='scene'>
<head>SCENA SECUNDA. SATANAS, RASCHATES.</head>
<lg met='trim'>
<l>HUc usque cives, euge, respuunt probe,</l>
<l>Minas Prophetae, et contiones, et suis</l>
<l>Moribus adhaerent et paternis cultibus.</l>
<l>Et nemo quicquam ne pilum mutat quidem.</l>
<l>RA. Laudo. SA. Prophetamque iuvenem accipiunt male.</l>
<l>RA. Placet. Admodum iucundum erit spectaculum,</l>
<l>Si populus hoc modo et Videns perrexerint.</l>
<l>SA. Sed ille quid facturus hodie est Sabbato?</l>
<l>In templum (opinor) ibit. RA. Omnino: alloqui ut</l>
<l>Quam plurimos possit. SA. Age, eamus nos quoque,</l>
<l>Ut quantum heri tantun dem et hodie rem Dei</l>
<l>Promoveat. Est ne autem ille? respice. RA. Plane is est.</l>
<l>Comitem quoque trahit sibi eundem. SA. Est ipsus: hem</l>
<l>Mane admo dum surrexit. ut malam sibi</l>
<pb id='s101'/>
<l>Rem quaerat advehatque iumento suo.</l>
<l>Faxo inveniat. iturus autem quo? Vide.</l>
<l>Flectit sinistrorsum, sed illac, quod sciam</l>
<l>Non itur ad templum. profecto in Regiam</l>
<l>Tendit. RA. Videtur. querelas forsitan</l>
<l>Laturus ad regem et senatum principum,</l>
<l>Quod nemo recta praedic anti obtemperet.</l>
<l>SA. Ridiculum. apud novercam idem esset conqueri,</l>
<l>Exsibilabitur scio, et ridebitur.</l>
<l>Sed interesse et nos oportet, et omnibus</l>
<l>Ire obviam eius machinationibus.</l>
<l>Hac ergo praecurramus, age compendio.</l>
<l>Vigilantiores simus ad tuenda uti</l>
<l>Nostra, atque ad oppugnanda quisquam scilicet.</l>
</lg>
</div3>
<div3 id='NAHB.01.03.03' n='3' type='scene'>
<head>SCENA TERTIA. HIEREMIAS, BARUCHUS, ELEAZAR, IANITOR, SATANAS.</head>
<lg met='trim'>
<l>QUantum Baruche prospicio, verum mihi</l>
<l>Videris audisse. si quidem haud patent fores</l>
<l>Portaeque, quin muliercularum et virum</l>
<l>Atque puerorum foribus astant agmina.</l>
<l>Miror quid exspectent gerantque negotii</l>
<l>In sabbato tam mane. BA. Mirum prorsus est.</l>
<l>Novi oportet aliquid esse, vel magnae rei:</l>
<pb id='s102'/>
<l>At non solent iudicia fieri Sabbato.</l>
<l>HIE. Fortassis inversum hoc etiam uti cetera.</l>
<l>BA. Credo, ut malitia est omnium et perversitas.</l>
<l>Ah ah, quid est futurum Hieremia? Orem malam.</l>
<l>HIE. Quid est? BA. Viden' Satanam ante nos incedere,</l>
<l>Iamque foribus propinquum? adesse scilicet</l>
<l>Vult contioni et dicta tua subvertere.</l>
<l>HIE. Solita facit mendacii et laethi artifex.</l>
<l>Quantisper illum fert Deus, nobis quoque</l>
<l>Ferendus est. adversus illum maxime</l>
<l>Et principaliter furit, cui in manu est</l>
<l>Prohibere. Ceterum an sinatur ingredi</l>
<l>Videamus, hominibus foris tot stantibus.</l>
<l>Pro iure pergit quasi suo, recta ad fores.</l>
<l>SA. Heus ecquis hic est? BA. Absque controversia</l>
<l>Recipitur intro cum comite, notus quasi.</l>
<l>HIE. Ignotus esse non potest apud aulicos,</l>
<l>A quis calamitas omnium rerum venit.</l>
<l>Si Rex enim aulicique viverent probe,</l>
<l>Non tanta plebem detineret pravitas.</l>
<l>BAR. Verum. HIE. Aulicos ergo occupat primum, et suis</l>
<l>Informat institutionibus, dein</l>
<l>Ad occupandum vulgus est facilis via.</l>
<l>BAR. Mirum, nisi hac ratione rem huc perduxerit.</l>
<l>Melius sed hoc intelligemus postea,</l>
<l>Quum contionibus atque mandatis Dei</l>
<pb id='s103'/>
<l>Attacti animum ut sit plane aperuerint suum.</l>
<l>ELE. Quid fletis autem, sicque lamentamini?</l>
<l>Meque reprehenditis, quasi ex industria</l>
<l>Iudicia protraham ego. neque satis sedulo</l>
<l>Vestras agam cuiusque res et urgeam.</l>
<l>Tandem obtinere quisque queat ut ius suum?</l>
<l>Verum videtis ipsi ut haec negotia</l>
<l>Habeant, subinde nos reverti cras iubent,</l>
<l>Nec audior tamen, nec admittor quidem</l>
<l>Umquam, neque hodie spero nos admittier,</l>
<l>Quando angelos vidistis ingredi malos.</l>
<l>Sed ianitor aperit. IA. Heus ubi estis? ELE. Adsumus.</l>
<l>Numquid boni adsers, quod sit hisce commodum?</l>
<l>IA. Adfero mihi mandata quae sunt. non moror</l>
<l>Vobis an incommoda sient, an commoda.</l>
<l>ELE. Quid ergo? IA. Rex est occupatus iam nimis</l>
<l>Aliique Principes. Redite a prandio.</l>
<l>ELE. Toties (bone Deus) imus et redimus, et</l>
<l>Menses tot exspectamus audientiam:</l>
<l>Praestaret ut causas penitus omittere,</l>
<l>Quam sic agere. IA. Quis cogit autem? Desine.</l>
<l>Nos hercle liber averis molestia.</l>
<l>ELE. At me pupillorum miseret et flentium,</l>
<l>Viduarum et aliorum gravatorum improbe</l>
<l>Calumniis, qui me sibi adsim flagitant</l>
<l>Tamquam patronum benevolentem et impigrum</l>
<pb id='s104'/>
<l>IA. Isthac tua ergo fruere misericordia,</l>
<l>Eaque calceos eme ac obsonia:</l>
<l>Redique toties commodum dum Regi erit</l>
<l>Audire gratis principumque cui piam.</l>
<l>ELE. Multos video alios cito admitti tamen</l>
<l>Qui vel digitulo vellicant minimo fores:</l>
<l>Et absque quaestione daemonas modo.</l>
<l>Qui fit, ut adeo sit nullus accessus mihi?</l>
<l>IA. Annorum habes satis, at minus prudentiae.</l>
<l>Ingreditur huc qui commodo vel usui</l>
<l>Vel est voluptati, manentque ceteri</l>
<l>Foris. nec usui aulicis nec commodo es:</l>
<l>Aurum ipse nullum adfers, nec etiam eiusmodi</l>
<l>Causas, aliquid unde queat exsculpi, sed es</l>
<l>Inanis ipse et inanium causas agis,</l>
<l>Et pro voluptate exhibes molestias.</l>
<l>Scis iam? ELE. Scio. Si essem calumniator et</l>
<l>Impostor oppressorque pauperum impudens,</l>
<l>Delator opulentum, secreti proditor,</l>
<l>Et qui pupillorum bona intervertere</l>
<l>Callerem, ita arctas experirer haud fores,</l>
<l>Sed ipsa porta quoque pateret maxima.</l>
<l><foreign lang='GR'>o( polla\ kle/yas o)li/ga dou\s qerapeu/etai.</foreign></l>
<l>IA. Quid murmuras sermone peregrino? cave.</l>
<l>ELE. Iustitia iudiciumque non venalia</l>
<l>Debent haberi, aut prostituta quaestibus.</l>
<pb id='s105'/>
<l>IA. Foris manebis hac diu sapientia.</l>
<l>ELE. Abiit. Videtis nunc quod urgeam satis.</l>
<l>Vim facere non possum, nec invenio viam</l>
<l>Qua rebus ultra consulam vestris. Volunt</l>
<l>Redire nos: redeamus: assidua quoad</l>
<l>Vincantur importunitate ferrei.</l>
<l>Si quod daremus esset aurum, tum fores</l>
<l>Auresque nobis quoque paterent principum,</l>
<l>Nam muneribus hic lata sternitur via.</l>
<l>O tempora, o mores. HIE. Aueto. ELE. Tu quoque.</l>
<l>HIE. Quid quereris? aut quid tristis es? ELE. Causae satis.</l>
<l>Neminem adeo esse pauperes qui exaudiat,</l>
<l>Et curet afflictos, et aeque iudicet.</l>
<l>HIE. Quid est rei? ELE. Viduas pupillosque hic vides,</l>
<l>Aliosque qui spoliantur, opprimuntur, et</l>
<l>Quisque haud ferendis afficitur iniuriis,</l>
<l>Cupiuntque me patrono adire Principes</l>
<l>Ipsumue Regem, et suppliciter exponere</l>
<l>Suas querelas: sed tribus iam mensibus</l>
<l>Subinde denegatur audientia.</l>
<l>HIE. Quapropter? ELE. haud scio: nisi quod (ut intelligo)</l>
<l>Hic numerum magna aestuat et auri sitis,</l>
<l>Quam coniciunt non posse nos restinguere.</l>
<l>HIE. Incredibile dicis et inauditum antea,</l>
<l>Magis occupatos (arbitror) negotiis</l>
<l>Regni arduis. ELE. Negotiis? O vir bone,</l>
<pb id='s106'/>
<l>Aulae huius instituta non recte tenes.</l>
<l>At didici ego non absque damno temporis:</l>
<l>Estur, bibitur et luditur totos dies</l>
<l>Partemque noctium mediam, et hinc circiter</l>
<l>Dormitur horam ad tertiam cuiuslibet</l>
<l>Diei: opiparum adfertur hinc ientaculum,</l>
<l>Totis fere illotis et impexis adhuc,</l>
<l>Hesternam et olide crapulam ructantibus.</l>
<l>Hic vino abunde explentur omnes Lesbio</l>
<l>Succoque primo Engaddeini palmitis</l>
<l>Ad usque quintam. tum remotis poculis</l>
<l>Minuta quindecim in atrio deambulant</l>
<l>Confabulantes turpibus de amoribus,</l>
<l>Aut de rapina qua piam, vel praedio</l>
<l>Emendo et exstruendo, et ut successerit</l>
<l>Venatio, velociores quis canes</l>
<l>Habeat, equos vel comptiores, quis feras</l>
<l>Conficere norit aut ferire certius,</l>
<l>Huiusmodi et de ceteris nugalibus:</l>
<l>De caritate autem et fide ne gry quidem,</l>
<l>Quem nempe cultum maxime quaerat Deus,</l>
<l>Salutis et quae certa sit fiducia,</l>
<l>Et omnibus qui inserviendum proximis</l>
<l>Beneficiis et iure dicundo et cita</l>
<l>In omnibus defensione iniuriis.</l>
<l>Ad prandium interea tubicines concinunt,</l>
<pb id='s107'/>
<l>Actusque initur mox secundus fabulae:</l>
<l>Quis hic dapes cupediasque dixerit?</l>
<l>A prandio pars lusitant, pars dormiunt,</l>
<l>Pars dant amori operam fidibus aut musicis,</l>
<l>Pars moriones exagitat aut simias,</l>
<l>Hinc ad merendam actumque nona tertium</l>
<l>Vocat: frequentes rursus adsunt, grandibus</l>
<l>Certamen ineunt poculis, et gutture</l>
<l>Erecto et extento bibunt athletice,</l>
<l>Immane quantum: barba mentumque accipit</l>
<l>Simulque thorax quicquid aut guttur nequit</l>
<l>Aut tumida capere bucca, mensae perfluunt,</l>
<l>Lassantur adferendo vinum servuli.</l>
<l>Victrix triumphat pars tropaeumque erigit,</l>
<l>Victamque salse ridet atque despicit.</l>
<l>At victa quadrupes fertur ex triclinio,</l>
<l>Aut inibi dormiens vomensque linquitur.</l>
<l>Ad tempus usque cenae et undecimam calent</l>
<l>Haec proelia. ad quam recuperatis viribus</l>
<l>Vesica et exonerata aditur undique,</l>
<l>Et rursus implentur cibis ac potibus,</l>
<l>Suamque monstrat quisque fortitudinem,</l>
<l>Ne quarto in actu male potens appareat.</l>
<l>Quo terminato denique horas post duas</l>
<l>Ad provocandum larga comessatio</l>
<l>Somnum celebratur, ea tandem desinit</l>
<pb id='s108'/>
<l>Nocte media, nonnumquam et ultra ducitur.</l>
<l>Sic et diei clauditur Comoedia.</l>
<l>Huc mane si quis venit hora tertia</l>
<l>Causam adferens aut expetens sententiam,</l>
<l>Iubetur exspectare paulum, denique</l>
<l>Negotia incidisse magna dictitant</l>
<l>Ut nequeat audiri, redeat a prandio.</l>
<l>Reversus, exspectat prope usque ad vesperum,</l>
<l>Tunc summa ianitor recitat oracula,</l>
<l>Hodie expediri non potes iam, cras redi.</l>
<l>Postridie eandem quoque refert sententiam,</l>
<l>Dum mensis abeat unus, alter, tertius:</l>
<l>Ut iam hic neque Dei neque hominum ulla relliqua</l>
<l>Sit ratio. ita mali cuncta turbant daemones.</l>
<l>HIE. Haec omnia et alia non minus quam tu, scio,</l>
<l>Nulla quidem experientia doctus, Dei</l>
<l>Sed indicante spiritu, volui tamen</l>
<l>Ex te quoque de his audire. ELE. Perversa omnia</l>
<l>Amice sunt, expulsus et Dei metus</l>
<l>Iustitiaque omnis et aequitas. periculum</l>
<l>Fac ipse, tum me vera cognosces loqui.</l>
<l>HIE. Experiar, ingrediarque prorsus. ELE. Si modo</l>
<l>Poteris. domos nos ibimus nostras. Vale.</l>
<l>HIE. Tu perpetim quoque.</l>
<pb id='s109'/>
</lg>
</div3>
<div3 id='NAHB.01.03.04' n='4' type='scene'>
<head>SCENA QUARTA. HIEREMIAS, BARUCHUS. IANITOR.</head>
<lg met='trim'>
<l>REs ut habeant accipis</l>
<l>Baruche frater: Nonne merito irascitur</l>
<l>Regi atque principibus et urbi Conditor?</l>
<l>BA. Meritissimo plane. Nihil si tu efficis</l>
<l>Sermone, vitam ut aliter instituant suam,</l>
<l>Actum est. HIE. timeo. pulsa. BA.ecquis aperit has? IA. quis est?</l>
<l>HIE. Aliquis. IA. Duo tamen estis, haud unus. Quid huc</l>
<l>Adfertis? HIE. Ad regem atque cunctos principes</l>
<l>Dei adfero mandata. IA. Num es Propheta tu?</l>
<l>HIE. Sum. IA. Nullius mandata nobis hercule</l>
<l>Suscipere vacat. in templum abires rectius.</l>
<l>HIE. Huc ire iussus sum: quamobrem te rogo</l>
<l>Regis adeundi copiam praestes mihi.</l>
<l>IA. Non presto. Magnis obrutus negotiis</l>
<l>Est rex simulque principes. HIE. Ientaculum</l>
<l>Fortasse sumunt? IA. Hem. Quid ista interrogas?</l>
<l>Iam convenire (inquam) haud potes. alias redi.</l>
<l>HIE. Dic (quaeso) Regi adesse me, quidque adferam,</l>
<l>Fortassis admitti volet. IA. Numquam volet.</l>
<l>An Regis haud callere me sententiam</l>
<l>Putas? HIE. Memento ianitor quam sit grave</l>
<l>Dei impedire iussa vel contemnere,</l>
<pb id='s110'/>
<l>Regesque caelare arduis de et seriis</l>
<l>Ad totius quae pertinent regni statum.</l>
<l>IA. Quasi adferas tu tale quippiam puer.</l>
<l>HIE. Verum loquor. quapropter impedias cave.</l>
<l>IA. Paulisper exspecta. statim revenero.</l>
<l>HIE. Nondum admo dum secus experimur quam modo</l>
<l>Dixit senex, Truculentus est ad limina</l>
<l>Custos, ad aulae factus ingenium probe,</l>
<l>Quem Regis indignatione exterrui</l>
<l>Tamen, illius referret ut sententiam,</l>
<l>Audire porro si quidem ille respuet,</l>
<l>Tunc innocens ero et vacabo crimine.</l>
<l>BA. Opinor. IA. Heus vos? ingredimini iam, et gradus</l>
<l>Ascendite illos. Cernitis? HIE. Bene. IA. Ad manum hanc</l>
<l>Diaeta grandis est. HIE. Ibine Rex sedet</l>
<l>Et principes? IA. Tenes, et ad mensam quidem:</l>
<l>Vix impetravi hercle ocius ut admitteret,</l>
<l>Hinc par, bonam ut mihi referatis gratiam.</l>
<l>HIE. Habemus. Oh mentitur homo, fumosque vult</l>
<l>Divendere aulicos, nec minimum quidem</l>
<l>Ocius ut intromitteremur verbulum</l>
<l>Fecit. BA. Putas? HIE. Scio. Haec diaeta regis est</l>
<l>Quam dixit. Ingrediamur age. Sequere. BA. Sequor.</l>
<pb id='s111'/>
</lg>
</div3>
<div3 id='NAHB.01.03.05' n='5' type='scene'>
<head>SCENA QUINTA. SEDECHIAS, HIEREMIAS, SAPHATIAS, SATANAS, GADALIAS, ABEDMELECHUS.</head>
<lg met='trim'>
<l>QUamquam hercle non delecter et ego Videntibus,</l>
<l>Perraro siquidem mihi vident placentia,</l>
<l>Non antea auditum nihil prohibet tamen</l>
<l>Audire, et obres serias venire se</l>
<l>Qui iactet. HIE. Aeterna salute te Deus</l>
<l>Rex beet et omnes pariter istos Principes.</l>
<l>SE. Quid nuntias boni? HIE. Mihi sententiam</l>
<l>Respondeas quaeso. SE. Quid est causae? cedo.</l>
<l>HIE. Est vir tuo subiectus imperio, fruens</l>
<l>Abs te, insolenter, traditis honoribus,</l>
<l>Is iussa Regis spernit et nihili facit,</l>
<l>Et hostibus colludit assidue tuis,</l>
<l>Contraque regnum machinatur plurima,</l>
<l>Studetque ut omnem subtrahat populum tibi.</l>
<l>Quid nam meretur? et quid dignus est pati?</l>
<l>SE. O proditorem, hostemque peiorem exteris:</l>
<l>O perfidum et periurum, honoris qui nihil</l>
<l>Dati meminit. exutus ergo omnibus</l>
<l>Illis, et in fiscum redacta regium</l>
<l>Substantia, cum liberis et coniuge</l>
<l>Radicitus dispereat exemplis malis,</l>
<l>Ut similia attentare summi et infimi</l>
<pb id='s112'/>
<l>Timeant. HIE. Ut est iusta, ita placet sententia.</l>
<l>SE. Dic modo hominem. si non statim praecepero</l>
<l>Comprendi, in exemplumque statuero omnibus,</l>
<l>Tum negligentem me atque iniquum dicito.</l>
<l>HIE. Faciam ut iubes. Tu nempe rex Davidici</l>
<l>Solii atque germinis, vir ille es qui tuae</l>
<l>Latae modo sit obnoxius sententiae.</l>
<l>Nam maximos ecce tibi honores contulit</l>
<l>Deus, suique te dedit populi caput,</l>
<l>At tu superbus et satur recalcitras,</l>
<l>Meminisse nec dignaris a quo acceperis</l>
<l>Quantumque, multoque minus ut gratus fores.</l>
<l>Ingratus esse pergis, et fidem datam</l>
<l>Rupisti ab annis usque multis perfide</l>
<l>Deumque Davidis reliquisti unicum:</l>
<l>Iussa illius contemnis atque negligis,</l>
<l>Colisque gentium deos vanissimos</l>
<l>Hostes tuos, qui nec sibi sunt utiles,</l>
<l>Suis nec ullis quamlibet cultoribus,</l>
<l>Quorum ipse etiam es expertus impotentiam</l>
<l>Et vilitatem saepe: nec tamen ad Deum</l>
<l>Reverteris verum, sed inquantum potes</l>
<l>Adversus illum machinaris plurima</l>
<l>Mandando et instituendo prava et impia,</l>
<l>Contra premendo vera divina et pia.</l>
<l>Quid fecit ille tibi, quod exstinctum cupis?</l>
<pb id='s113'/>
<l>Quod illius cultum atque iussa destruis?</l>
<l>Contentus impietate et utinam esses tua.</l>
<l>Populum quoque illius peculiarem, et ex</l>
<l>Fornace ductum fortiter Nilotica</l>
<l>Facis rebellem, abducis, atque hostibus</l>
<l>Seruire suades, cogis atque praecipis.</l>
<l>Et sane oboedienter adversus Deum</l>
<l>Tecum deos cultu sequitur et moribus,</l>
<l>Ut scelerum et impietatis aedes et fora,</l>
<l>Compita, plateae, ipsumque templum, et omnia</l>
<l>Sint plena. in excelsis ubique montibus,</l>
<l>In vallibus lucisque frondosis Deum</l>
<l>Audacter irritant, deis mendacibus</l>
<l>Vel liberorum servien do sanguine:</l>
<l>Scortationibus et adulteriis, dolis,</l>
<l>Et ceteris quam plurimis iniquitatibus</l>
<l>Laxata sunt frena, atque de provincia</l>
<l>Est cum Dei metu omnis ablatus pudor</l>
<l>Auctore te et ductore praeceptoreque,</l>
<l>Ut multifariam per duellionis et</l>
<l>Ingratitudinis atque perfidiae simul</l>
<l>Callidaeque praevaricationis sis reus.</l>
<l>Quid dignus es pati? Sed hoc sententia</l>
<l>Dictum tua, brevi exsequetur quam Deus:</l>
<l>Nam si tuas tanti aestimas iniurias,</l>
<l>Quanti suas Deum aestimare convenit?</l>
<pb id='s114'/>
<l>Qui maior est tantoque te praestantior</l>
<l>Quanto cicada elephantus, aut musca leo.</l>
<l>SA. Nonne ante dixi, ne quis hunc admitteret?</l>
<l>Hominem esse rabiosum molestumque omnibus?</l>
<l>Audite iam de rebus ultra seriis.</l>
<l>SAPH. Dic garrule, nimisque impudens homuncio,</l>
<l>Quae te superbia agitat aut audacia,</l>
<l>Quod ista non vereare regi dicere?</l>
<l>An te putas Regi esse consiliarium?</l>
<l>Aut deesse, qui suadere possint optima?</l>
<l>HIE. Eadem etiam vos Principes sententia</l>
<l>Excipiet, eadem nanque peccatis simul.</l>
<l>Et tantum abest ut suggeratis optima</l>
<l>Regi, ad bonam a malaque ducatis via</l>
<l>Quod indies deterior etiam redditur</l>
<l>Consilio et applausu impiisque suasibus</l>
<l>Vestris: nec ipsis vestra curae munera,</l>
<l>Nec dignitas est summa honosque publicus,</l>
<l>Neque sinitis Regem sui meminisse, vel</l>
<l>Honoris instantisque sollicitudinis.</l>
<l>Nam Regis est boni et bonorum principum</l>
<l>Regem poli terraeque maximum Deum</l>
<l>Habere prae oculis, metuere et venerarier,</l>
<l>Inque eius uti sint facere semper gratia,</l>
<l>Suspicere verbum, legibusque attendere,</l>
<l>Atque removere ab iniquitate dexteras,</l>
<pb id='s115'/>
<l>Vigilanter et eo subditos perducere.</l>
<l>Viduas, pupillos, pauperes defendere,</l>
<l>Iusteque iudicare munerum sine</l>
<l>Respectu, et audire cito causas omnium</l>
<l>Temporeque rebus congruo decidere.</l>
<l>Haec nemo vestrum curat, aut pili facit.</l>
<l>Rem publicam vobis geritis et quaestui,</l>
<l>Respectus at populi Deique nullus est.</l>
<l>Ad vana vos idola vertitis a Deo,</l>
<l>Illis salutem, incolumitatem, prospera</l>
<l>Refertis accepta omnia absurdissime.</l>
<l>Hinc consequenter et homines et cetera</l>
<l>Necessitas quae humanitasque postulat</l>
<l>Negligitis, aspernaminique fortiter.</l>
<l>Ab domini ventrique servitis dies</l>
<l>Noctesque, studiumque est voluptas unicum.</l>
<l>Nec ianuae interea, nec aures pauperi</l>
<l>Viduae ve vel pupillo et oppressis patent,</l>
<l>Nec iudicatis absque causam munere.</l>
<l>Ipsi immo pauperes et insontes palam</l>
<l>Spoliatis, opprimitis, calumniamini,</l>
<l>Circumvenitis arte, vi, dolis malis</l>
<l>Et ex rapinis deinde splendidas domos,</l>
<l>Hortos amoenos, magnifica palatia</l>
<l>Exstruitis, et vobis videmini tamen</l>
<l>Adversus omnes ingruentes turbines</l>
<pb id='s116'/>
<l>Tuti atque provisi satis, et omni sine</l>
<l>Transigitis aetatem mali formidine.</l>
<l>Ita ne ergo persuasum tenetis firmiter</l>
<l>Vos quamlibet iniquos, scelestos, impios</l>
<l>Antesignanos ducesque ad impia</l>
<l>Sceleraque plebi, omnino passuros nihil</l>
<l>Mali, Deumque mortuum, aut somno gravi</l>
<l>Oppressum, ut aut non sentiat vel nesciat?</l>
<l>SAT. Quaerite iterum, si quid lubet, an hic se putet</l>
<l>Regi esse consiliarium, auspicio malo</l>
<l>Mordacem in ipsos provocastis vos canem.</l>
<l>HIE. Quid deinde dicam, quod iocum et rem ludicram</l>
<l>Putatis, uxores venustas civium</l>
<l>Muneribus aut vi vel precibus abducere?</l>
<l>Acutum et hinnire ad aliorum coniuges</l>
<l>Sicut ad equarum agmen equus admissarius?</l>
<l>Ruitis anhelantes suam ad libidinem</l>
<l>Quisque, sat ut contra nulla sit custodia.</l>
<l>Nec gloriamini secus iam de stupris</l>
<l>Scortationibusque adulteriisque quam</l>
<l>De fortibus factis solebant milites</l>
<l>Quondam: hoc abest, peccare vos gravissime ut</l>
<l>Putetis: aut pudeat, et animum denique</l>
<l>Persuadeatis abstinere talibus.</l>
<l>SAT. Patientiam ego vestram, hercle, miror oppido</l>
<l>Impune quod feratis isthaec dicier:</l>
<pb id='s117'/>
<l>In carcerem iampridem et ad coruos canem hunc</l>
<l>Abreptum oportuit, magistratum qui ita</l>
<l>Allatrat et principibus adeo dicit male.</l>
<l>SA. Satis ne iam venena vomuisti omnia,</l>
<l>Fanatice homo: ubi mane tam temulentus es</l>
<l>Effectus? aut hausisti ubi heri crapulam hanc?</l>
<l>Quod legis adversus tenorem principi</l>
<l>Maledicis, ut sileam interim de ceteris?</l>
<l>HIE. Non ego caput devoveo Regis, vestra nec,</l>
<l>Nec imprecor quicquam mali, id quod lex vocat</l>
<l>Maledicere: at sua ponere ob oculos mala</l>
<l>Malis, acerbeque ideo et inclementer in</l>
<l>Hostes Dei sic pertinaces invehi,</l>
<l>Redeant ut ad se, et terreantur, et a malo</l>
<l>Referant pedes suadente paenitentia,</l>
<l>Lex nulla vetuit. atque verba utinam mea</l>
<l>Vestras medullas mordeant et pectora,</l>
<l>Ut molliantur, conterantur, et queant</l>
<l>Frugem ad bonam rectasque perduci vias.</l>
<l>Nam si minus destiteritis sic ingredi,</l>
<l>Idque cito, latam regis ad sententiam</l>
<l>Tractabimini, et eritis in exemplum omnibus,</l>
<l>Gladio fameque et peste consumemini</l>
<l>Cum liberis omnique vestra gloria.</l>
<l>Aues cadavera vestra comedent et canes,</l>
<l>Eruntque humi lutum atque sterquilinium,</l>
<pb id='s118'/>
<l>Rapientur adstupra coniuges et filiae,</l>
<l>Ludibriisque; et hostium libidini</l>
<l>Dabuntur ad vestri dolorem pectoris.</l>
<l>Partas rapinis et dolis malis opes,</l>
<l>Vestes superbas, aurea atque argentea</l>
<l>Vasa, et greges armentaque, agros, vineas,</l>
<l>Quicquid et in urbe possidetis aut agris,</l>
<l>Diripiet hostis exterisque dividet.</l>
<l>Praeterea iniquitate constructas domos</l>
<l>Conditaque magna iniuriis palatia,</l>
<l>Quin simul et urbem hanc, omnibusque gentibus</l>
<l>Templum stupendum, scelera propter plurima</l>
<l>Vestra impiosque non ferendos amplius</l>
<l>Cultus, vorabit ignis, in arenae omnia</l>
<l>Tumulos, parietinasque solitarias</l>
<l>Redigentur, omnisque regio vastabitur:</l>
<l>Partimque vos quos gladius famesque liquerit</l>
<l>In servitutis hinc procul ducemini</l>
<l>Durissimum iugum, flebitis, plorabitis,</l>
<l>Angustiaeque vos parientis oppriment.</l>
<l>SE. Haec unde scis? tantae quis auctor est tibi</l>
<l>Ut praedices tam falsa confidentiae?</l>
<l>Simulque cultus atque vitas omnium</l>
<l>Carpas, modo hoc quasi non parentes vixerint</l>
<l>Nostri, deosque plurimis ita saeculis</l>
<l>Pectoribus usque coluerint concordibus,</l>
<pb id='s119'/>
<l>Doctis Prophetis semper approbantibus?</l>
<l>Lapidationem (opinor) ambis haeresi?</l>
<l>HIE. Ad haec breviter (o rex) tibi respondeo.</l>
<l>Vitam tuam, istorum et tuorum principum</l>
<l>Studiaque pessima, impiasque cultuum</l>
<l>Formas et instituta, simul et exitus</l>
<l>Qui vos maneat et civitatem hanc regiam</l>
<l>Nullus hominum indicavit, ipse talia</l>
<l>Nec somniavi, ut somniant quam plurima</l>
<l>Vestri Prophetae ficta, sed partim docet</l>
<l>Res ipsa coram, partim et ipse maximus</l>
<l>Terrae polique rector ostendit mihi,</l>
<l>Ut certa confidenter ausim proloqui.</l>
<l>Quin ipse dedit animosque et haec iussit loqui.</l>
<l>Et iussa si non diligenter exsequar,</l>
<l>Alicuius aut hominis reformidem statum,</l>
<l>Vaeh mihi. potero nusquam esse tutus gentium</l>
<l>Ullo nec effugere modo illius manum.</l>
<l>De cultibus vitaque deque patribus</l>
<l>Sic habet, Auorum neque nec atavorum aut patrum,</l>
<l>Nec liberorum vita vel cultus potest</l>
<l>Deo probari, aut firmiter consistere,</l>
<l>Si non suo ex verbo fluat vel fluxerit,</l>
<l>Nec ad sinistram exorbitet nec dexteram:</l>
<l>Nec interest quot saeculis duraverit.</l>
<l>Siquidem malae vitae impiisque cultibus</l>
<pb id='s120'/>
<l>Nec mille saeculis potest auctoritas</l>
<l>Accrescere: hoc peiora verum sunt mala,</l>
<l>Magisque damnanda fugiendaque omnibus,</l>
<l>Quo sunt veteriora, fatuum quis nomine</l>
<l>Donaverit sapientis, et si vixerit</l>
<l>Phoenicis annos? De prophetis plurimis</l>
<l>Constat, parum illos respicere legem Dei</l>
<l>Sed principum et populi voluntatem sequi,</l>
<l>Et ex tenebris facere lucem, rursus et</l>
<l>Ex luce tenebras, et probare pessima,</l>
<l>Lucrique ventrisque et favoris gratia.</l>
<l>Nolite eos audire qui studia probant</l>
<l>Viasque vestras, quum malae et pravae sient,</l>
<l>Quippe ii profecto vos volunt seducere,</l>
<l>Et calamitatibus implicare maximis.</l>
<l>Veros potius audite Domini nuntios</l>
<l>Vitam arguentes atque cultus impios</l>
<l>Ut paenitentiam agatis, et vertamini</l>
<l>Ad bona, voret ne vos Dei in dignatio.</l>
<l>SAP. Quam tu (malum) indignationem praedicas.</l>
<l>Quid fecimus tandem? aut quid ad te pertinet?</l>
<l>HIE. Fecistis et facitis, ut audistis prius,</l>
<l>Quae ad me parum sane immo pertinent nihil:</l>
<l>At sentietis quam fideliter tamen</l>
<l>Vos voluerim exemptos furori, in optima hac</l>
<l>Retinere terra, urbemque templumque ignibus</l>
<pb id='s121'/>
<l>Totamque calamitatibus provinciam</l>
<l>Sub ducere, itis cuncta quae vos perditum.</l>
<l>Sed (quaeso) convertimini, et impia relinquite</l>
<l>Studia, et eum vereamini ad quem pertinet</l>
<l>Examinare et iudicare bona et mala,</l>
<l>Ad traditae praescripta Legis scilicet.</l>
<l>Is ad gravem commotus iracundiam</l>
<l>Vestra patrumque pravitate plurima,</l>
<l>Radicitus vos cogitat disperdere.</l>
<l>Per me tamen prius paterne praemonet,</l>
<l>Si forsan ulla sanitas est relliqua,</l>
<l>Caveatis omne ut paenitentia malum.</l>
<l>SAT. Mirabor, hercle, si puer vos territat,</l>
<l>Aut creditis si quippiam fanatico.</l>
<l>Videtis omnia tuta et esse prospera,</l>
<l>Nullam famem nullamque pestilentiam</l>
<l>Quod in Dei vos monstrat esse gratia,</l>
<l>Hostile nihil adhuc premit, longe hinc abest</l>
<l>Chaldaicus exercitus, et huc venturus est</l>
<l>Nun quam: immo si venturus esset maxime,</l>
<l>Sunt firma moenia atque propugnacula</l>
<l>Turresque celsae, robur est et militum,</l>
<l>Auxilia nec vos deserent Aegyptia,</l>
<l>Facile ut queatis omnibus resistere.</l>
<l>SE. Tibi ergo propter nos locutus est Deus?</l>
<l>Quasi seniores doctioresque haud sient?</l>
<pb id='s122'/>
<l>HIE. SUnt: verum ita illi placuit in praesentia.</l>
<l>SE. Mentiris (inquam) et more scurrae, libere</l>
<l>Maledicis et conviciaris, et minas</l>
<l>Confingis ex tuo cerebro frivolas,</l>
<l>Et hoc tuum adversus magistratum et locum hunc</l>
<l>A regibus Dei dicatum cultui.</l>
<l>Et ceteris ni regibus modestior</l>
<l>Essem, procacitatis huius debita</l>
<l>Et maledicentiae referres praemia:</l>
<l>At si quid ultra: nolo plura dicere.</l>
<l>HIE. Non mentior (magnifice rex) certissime</l>
<l>Me misit ad vos civitatemque hanc Deus,</l>
<l>Et scelera vobis vestra iussit dicere,</l>
<l>Quae vera sunt, et teste conscientia</l>
<l>Agnoscitis, licet tegere conemini.</l>
<l>Si scurra dicitur ea si quis indicat,</l>
<l>Quo nomine appellandus est is qui facit?</l>
<l>Audire pudet (opinor) et piget: at magis</l>
<l>Pudeat facere, saltemque vel fecisse vos</l>
<l>Paeniteat, unde reditus ad Deum patet.</l>
<l>Nulla obstinatione placatur Deus,</l>
<l>Et iustus esse ne quit adhuc mala cui placent,</l>
<l>Malefacta magis et cogitat defendere</l>
<l>Quam linquere monitus, et cavere in posterum.</l>
<l>Quapropter (o rex, vosque populi principes)</l>
<l>Meum sequimini quaeso (consilium) hactenus</l>
<pb id='s123'/>
<l>Neglecta, cogitata, facta perperam</l>
<l>Abicite, deplorate, detestemini,</l>
<l>Contrariasque mox vias apprendite.</l>
<l>Iuncta Deum vereamini fiducia.</l>
<l>Iudicia iustitiamque facite querentibus.</l>
<l>Eripite de calumniatoris manu</l>
<l>Tyrannice oppressum, pupillum et advenam,</l>
<l>Viduamque contristare fugite iniuria,</l>
<l>Aut persequi odio, aut opprimere violentia.</l>
<l>Ne sanguinem effundatis innocentium</l>
<l>Hoc in loco, neu liberorum victimas</l>
<l>Diis gentium offeratis. Haec si, ut addecet</l>
<l>Curaveritis, et civitas et regia</l>
<l>Domus haec manebit, et Davidis thronum</l>
<l>Et tu tenebis Rex, tuique posteri,</l>
<l>Regnabitis florebitisque gloria.</l>
<l>Vestri quoque famuli populus et subditus</l>
<l>Feliciter aget liber a molestiis.</l>
<l>SAP. Abi modo, et curato res domi tuas.</l>
<l>Nos absque te nostras probe curabimus.</l>
<l>Et rex videbit, quomodo ipse et liberi</l>
<l>Aulam hanc inhabitent atque davidis thronum,</l>
<l>Utque famuli populusque agat feliciter.</l>
<l>Petulante consultore Rex non indiget,</l>
<l>Multoque correctore minus exetico.</l>
<l>Mittemus ad te si quid indigebit, aut</l>
<pb id='s124'/>
<l>Opera tua fatuove consilio tuo.</l>
<l>Abi modo: tuaque vome alicubi in rusticos.</l>
<l>SAT. Tolerabilius est. at mihi non sic tamen</l>
<l>Abiret: expectoque num sitis viri.</l>
<l>HIE. Sin vero obedire hisce. SAP. Abis, an non? HIE. Dei</l>
<l>Nolueritis verbis, ut ante dictum, et ut</l>
<l>A rege lata continet sententia,</l>
<l>Haec aula civitasque tota corruet</l>
<l>Vastata flammis hostiumque viribus,</l>
<l>Ut obstupescat hospes hac pertransiens,</l>
<l>Rogitetque, cur huic civitati maximae</l>
<l>Sic fecerit Dominus. Sed actutum audiet</l>
<l>Causam, videlicet quod incolae, Dei</l>
<l>Reliquerint pactum sui, et adoraverint</l>
<l>Deos peregrinos, coluerintque impie.</l>
<l>Haec accident, neque poteritis avertere.</l>
<l>Nec collocetis (quaeso vos) fiduciam</l>
<l>In moenia aut turres vel arma plurima,</l>
<l>Auri nec argentique splendidas opes,</l>
<l>Vestrasque dextras atque fortitudinem,</l>
<l>Nec segnis augeat animos Aegyptius.</l>
<l>Domini metus scelerumque paenitentia,</l>
<l>Adversus omnia robur est incommoda</l>
<l>Tutissimum. sunt vana cuncta cetera,</l>
<l>Nec in malo protegere possunt tempore.</l>
<l>Pudore vos afficiet Aegyptus potens</l>
<pb id='s125'/>
<l>Et quicquid usquam est, praeter in Dominum, spei.</l>
<l>SE. Satellites, educite cito istum foras,</l>
<l>Servateque quoad iussero aliud. Hunc diem</l>
<l>Inauspicato ortum esse nobis arbitror,</l>
<l>Aut prorsus aspectu planetarum malo</l>
<l>Viciatum, in hanc horam adeoque ad ientaculum</l>
<l>Hominem hunc quod intromisimus fanaticum,</l>
<l>Ut nos acerbis carperet sermonibus.</l>
<l>Audistis intemperiem et illius minas,</l>
<l>Quantisque nos omnes oneret opprobriis?</l>
<l>Quod si ista dicat plebe coram mobili,</l>
<l>Ut talium fanaticorum audacia est,</l>
<l>Seditio grandis excitabitur scio,</l>
<l>Aut certe apud vulgus erimus despectui.</l>
<l>Nam contiones audit istius modi</l>
<l>Libenter, audiunt ubi male principes.</l>
<l>Hinc ne quid accidat quod omnibus siet</l>
<l>Incommodum, nobis videndum est, o viri.</l>
<l>Dic Saphatia. SA. Proorsus eadem (rex) quae refers</l>
<l>Et ego metuo: et insuper, ut impudentiam</l>
<l>Hominis video, mirabilemque audaciam,</l>
<l>Nullius interdicto oboediet, aut minis,</l>
<l>Ut desinat post praedicare talia.</l>
<l>Nec enim sacerdotes scientia vacant</l>
<l>Legis, nec esse desinunt loquaculi</l>
<l>Prophetae et omnibus molesti regibus.</l>
<pb id='s126'/>
<l>Ad haec magistratus suos contemnere</l>
<l>Videtur, et pro nihilo habere Principes.</l>
<l>Lapidibus igitur opprimendum censeo,</l>
<l>Bona ut tibi Rex, atque nobis sit quies.</l>
<l>SAT. Te laudo Saphatia, virumque iudico.</l>
<l>SE. Tu Gadalia. GA. Ego Rex quae locutus est homo,</l>
<l>Ex temeritate dicta iuvenili, arbitror:</l>
<l>Exque ingeni calore, qui huic aetatulae</l>
<l>Fere inest, neque adfuisse contemptum <unclear reason='reor?'>reors</unclear></l>
<l>Aetas feret meliora maior. ergo iam</l>
<l>Mediocriter punitus et doctus malo</l>
<l>Accommodare principum se moribus</l>
<l>Sciet. proinde censeo in custodia</l>
<l>Habendum, ut etiam si velit, nulli tamen</l>
<l>Possit loqui, nec esse turbarum Pater</l>
<l><unclear reason='OF'>CF</unclear>. Abedmeleche, quid putas? AB. Ego nemini</l>
<l>Praeiudicans, dimitterem in praesentia</l>
<l>Libere eum abire: quippe si iussu Dei</l>
<l>Ad nos locutus est, uti ipse deierat,</l>
<l>Culpae nihil habet. sed nos videbimur</l>
<l>Deo proterve velle iam resistere,</l>
<l>Si feciales eius aliqua affligimus</l>
<l>Contra omnium morem atque iura gentium.</l>
<l>Sin finxit ipse, fatuus est et desipit,</l>
<l>Nec quid loquatur sat videtur noscere.</l>
<l>Fatuis et insipientibus porro haud decet</l>
<pb id='s127'/>
<l>Ob verba succensere quamvis libera:</l>
<l>Nec inde seditionis ullus est timor:</l>
<l>Nam dicta fatuorum nihil habent ponderis.</l>
<l>Ridentur, et ob ea nemo vorteret manum.</l>
<l>SE. Vos ceteri, ex tribus hisce iam sententiis</l>
<l>Eligite quae placeat. et ut quaeque ordine</l>
<l>Est dicta, sic vestrum favorem promite,</l>
<l>Digitumque tollat, prima cui placet unicum,</l>
<l>Binos cui secunda, tres cui tertia.</l>
<l>Longe favere plurimos cerno ultimae,</l>
<l>Esto. Revocate nunc. SAT. Ita ne vos molliter?</l>
<l>Heu postea quam paenitebit? Nam malum</l>
<l>Qui solvit, is sese in vicem illius ligat,</l>
<l>Miseretur alterius, sui vero nihil.</l>
<l>SE. Pro maledicis tuis quidem sermonibus</l>
<l>Poenas subire dignus esses ultimas,</l>
<l>Sed nostra mansuetudo vitam modo tibi</l>
<l>Donat. sed ori si haud tuo imperaveris,</l>
<l>In posterum non amplius sic auferes.</l>
<l>Abi domum. et cave. HIE. Cavete vos quoque.</l>
<l>SE. Non pluribus opus est, abi. HIE. Nam si minus</l>
<l>Caveritis, proh quanta vobis imminet</l>
<l>Clades calamitasque. Hostis autem quam citus</l>
<l>Curribus equisque properat, exitium ferens</l>
<l>Vobis et urbi? Ah aderit hodie ad vesperum.</l>
<l>Dixi. abeo. SE. Si tu sic quidem perrexeris,</l>
<pb id='s128'/>
<l>Velociter te morte plectam pessima.</l>
<l>Dixi. SAT. Recedunt. nos sequamur Raschates.</l>
<l>Vos interim valete, beneque vivite,</l>
<l>Solitis perenniter immanentes moribus.</l>
</lg>
</div3>
<div3 id='NAHB.01.03.06' n='6' type='scene'>
<head>SCENA SEXTA. BARUCHUS, HIEREMIAS.</head>
<lg met='trim'>
<l>NUnc nos Deo magnas agamus gratias,</l>
<l>Cuius ope solius ita tandem evadimus.</l>
<l>Quam timui ab his tibi leonibus? HIE. Feri</l>
<l>Atque truculenti sunt satis, sed et magis</l>
<l>Impaenitentes saxeique, et in malo</l>
<l>Defixi, et absque Dei metu ac speraveram,</l>
<l>Magisque quam vulgus. Populus et principes</l>
<l>Ita prorsus animati sient, si qui cito</l>
<l>Modis volunt exterminari pessimis.</l>
<l>Nunc sacram in aedem eamus e vestigio,</l>
<l>Ut sacram inibi experiamur anchoram prius,</l>
<l>Plene Dei ira quam ingruat, visque hostium.</l>
</lg>
</div3>
<div3 id='NAHB.01.03.07' n='7' type='scene'>
<head>SCENA SEPTIMA. SEDECHIAS, SATHATIAS, ABEDMELECHUS.</head>
<lg met='trim'>
<l>NOn nos fugit Babylonium in provincia</l>
<l>Regem esse nostra, viculosque et oppida</l>
<pb id='s129'/>
<l>Aliquot parum munita cepisse impetu,</l>
<l>Quod nos movere plurimum non dum potest.</l>
<l>Quis non capiat infirma? Sed certum scio</l>
<l>Ad firmiter munita si pervenerit,</l>
<l>Et maxime hanc ad civitatem regiam,</l>
<l>Cursum reprimet, ingloriusque coctiles</l>
<l>Reviset arces. Nam simul verebitur</l>
<l>Adversus urbem et illius templum Dei</l>
<l>Tentare quid, qui stravit Assyrii ducis</l>
<l>Milia tot una nocte. SAP. Recte conicis.</l>
<l>Non deseret nos nec suum templum Deus,</l>
<l>Quidam ut Prophetae mentiuntur impie.</l>
<l>Magis est fides habenda nuntiantibus</l>
<l>Fausta, ad futurumque populo Dominum suo:</l>
<l>Frequenti enim hoc promissioni convenit.</l>
<l>SE. Huic est inhaerendum videlicet. Ille sed</l>
<l>Audivit eadem rege de Babylonio</l>
<l>Opinor, inde et excitat Tragoediam hanc,</l>
<l>Ut terreat, fanaticis ut moris est.</l>
<l>Forsan et ad hoc ab hostibus conductus est,</l>
<l>Quod quidem opus explorato. SAP. Id ego non hercule</l>
<l>Ridere non possum, quod hodie copias</l>
<l>Huc usque venturas recedens dixerit.</l>
<l>SE. Fieri nequit. Tanta unde enim velocitas?</l>
<l>SAP. Adeo nihil pudet. Interemptum oportuit.</l>
<l>SE. Quiesce, dilatum est quieverit nisi.</l>
<pb id='s130'/>
<l>Ego providendum ne quid accidat tamen</l>
<l>Reor, atque praesidiis et hanc et relliquas</l>
<l>Urbes tuendas, quando non sumus pares</l>
<l>Ad proeliandum acie locis patentibus.</l>
<l>In moenibus cunctisque propugnaculis</l>
<l>Tela, lapides, fundae, sagittae, sulpura,</l>
<l>Tormenta, ballistaeque, malleoli, et picis</l>
<l>Vis magna, clavae, lanceae, venabula, et</l>
<l>Alia ad repugnandum arma disponenda sunt.</l>
<l>Obsidio nec non longa quicquid flagitat.</l>
<l>SE. Provisa sunt omnia satis, si quid tamen</l>
<l>Deest, tibi ea commissa sit provincia.</l>
<l>Et imperato aliis ut assistant tibi.</l>
<l>SAP. Tanto paratu nihil erit opus, credite.</l>
<l>Accedet huc numquam (scio) Babylonius.</l>
<l>AB. Cavere melius est tamen. SE. Recte mones.</l>
<l>Nec paenitet quod ante triginta dies,</l>
<l>Tum, quum minus etiam timebamus malum</l>
<l>Aegyptium ad regem atque certos principes</l>
<l>Cum copia auri nuntios transmisimus,</l>
<l>Auxilio uti sint, si quid accidat mali,</l>
<l>Bellumque nobis infer at Babylonius.</l>
<l>Mirorque cur adeo redire differant</l>
<l>Tandemque nuntiare quid nam sit spei,</l>
<l>Invasit hostis quando regnum iam meum.</l>
<l>SAP. Ut est amicus ille nobis, in malis</l>
<pb id='s131'/>
<l>Non deseret, nec immemor erit foederis.</l>
<l>Sed hercle iam desipimus haud vulgariter</l>
<l>Verba quod hominis insani in animum admittimus</l>
<l>Quasi vera, et incussi metus signum damus.</l>
<l>Oppignorare ausim meam vitam ac opes,</l>
<l>Babylonium praedis onustum pauculis</l>
<l>Domum reversurum, nec oculis hanc suis</l>
<l>Urbem eminus visurum. AB. Ob hoc nos scilicet</l>
<l>Securiores erimus. Ego templum petam</l>
<l>Sacris ut intersim. SE. Immo cura, prandium</l>
<l>Nobis adornetur. SAP. Et ego hercle mavelim</l>
<l>Esse, siquidem ientaculum fanaticus</l>
<l>Condivit insipide ut citarit nauseam.</l>
</lg>
</div3>
<div3 id='NAHB.01.03.08' n='8' type='scene'>
<head>SCENA OCTAVA: HIEREMIAS, BARUCHUS, PHASSUR, POPULUS, HANANIAS, GORGIAS,</head>
<lg met='trim'>
<l>SOPHONIAS, NAZOR.</l>
<l>BEne est. Populus affluxit undique plurimus,</l>
<l>Plenumque templum est: gaudeo. Sic audient,</l>
<l>Relicta nulla quo sit excusatio.</l>
<l>Adesset utinam et Rex et omnes Principes.</l>
<l>Sed iis (opinor) prandium longe est prius:</l>
<l>Vade hinc, et a senioribus populi mihi</l>
<l>Et a sacrificis adfer ollam fictilem.</l>
<pb id='s132'/>
<l>BA. Facturus illa quid? HIE. Scies id postea.</l>
<l>BA. Si non daturi sunt, quid adfero? HIE. Dabunt.</l>
<l>BA. Causam rogabunt cur velim, quid indico?</l>
<l>HIE. Veniant et audiant, et oculos mentis et</l>
<l>Corporis aperiant, faxo, mox intelligant.</l>
<l>I strenue. BA. Eo. HIE. praestate nunc silentia,</l>
<l>Deique verbum audite quod vobis fero,</l>
<l>O populus, inque cordis aures condite</l>
<l>Ut studia corrigatis inde pessima,</l>
<l>Melioribus discatis et gradi viis</l>
<l>Vestram in salutem et totius provinciae.</l>
<l>Etiam ante vos per me et alios monuit Deus</l>
<l>Haec ipsa saepe, quippe consultum optime</l>
<l>Vobis cupit vestrisque semper liberis:</l>
<l>Suadente sed vos inferorum principe,</l>
<l>Raptique mira pranitate cordium</l>
<l>Repulistis usque, habuistis et despectui,</l>
<l>Dei magis quo crevit indignatio.</l>
<l>Sed (quaeso) parcite civitati huic maximae</l>
<l>Celebrique templo, ipsisque vobis denique,</l>
<l>Cum coniugibus et liberis dulcissimis</l>
<l>Patienter et verba in animum mea mittite,</l>
<l>Nec dura quamvis ilico contemnite:</l>
<l>Quippe veniam contemptus operari nequit.</l>
<l>Prope est malum, quapropter animo aequissimo</l>
<l>Accipite si quis quid salutis adferat.</l>
<pb id='s133'/>
<l>Contra parentes vosque filios Deus</l>
<l>Graviter queritur, icti quod olim foederis</l>
<l>Pactum reliqueritis, eoque novissimis</l>
<l>Obnoxios vos esse calamitatibus</l>
<l>Testatur, arguit, probat, peragit reos,</l>
<l>Male facta nec potestis inficiarier.</l>
<l>Omneis enim dominum reliquistis Deum</l>
<l>Magnique paruique: et videntur publice</l>
<l>Transgressiones atque cultus impii</l>
<l>In montibus lucisque, vallibus, aedibus,</l>
<l>In civitatibus et plateis omnibus.</l>
<l>Regina caeli colitur et vanus Baal,</l>
<l>Crudelis et Moloch vorator liberum</l>
<l>Hinnonis in valle, et alii quam plurimi,</l>
<l>Quos gentium vobis dedit vicinia.</l>
<l>His provocatis eum, patres qui ferreae</l>
<l>Eduxit e fornace vestros, solus ut</l>
<l>Regnaret inter vos, et esset gloria</l>
<l>Honosque vester unicus, quod ipsius</l>
<l>Beneficiis debetis et verissime</l>
<l>Divinitati. Quid negotii rogo</l>
<l>Cum gentium falsis deis est, nec sibi</l>
<l>Prodesse nec aliis potentibus? Dein</l>
<l>Qui terminum posuit marinis fluctibus</l>
<l>Caelumque continet sua et terram manu</l>
<l>Cur deseritis, abicitis et contemnitis?</l>
<pb id='s134'/>
<l>Haec facitis etenim, quum illius sic publice</l>
<l>Transgredimini legem colendo gentium</l>
<l>Deos, opera quae vestra composuit manus,</l>
<l>In omnibus et idola faciendo urbibus.</l>
<l>Iuratis insuper et eorum nomine,</l>
<l>Porro Domini Zebaoth apud vos nullus est</l>
<l>Respectus. et si in ora nomen illius</l>
<l>Forte incidit, periuria et mendacia</l>
<l>Tum sola cuditis dolosque nectitis.</l>
<l>Quid, quod et ei sancta violatis sabbata</l>
<l>Temere, necessitate nulla scilicet</l>
<l>Cogente? fertis onera vel permittitis</l>
<l>Ferri aut locatis, vestra quoque negotia</l>
<l>Operaque conficitis quietis maxime</l>
<l>In luce, desint quasi alii. aut impenditis</l>
<l>Non religioni numinisque cultui,</l>
<l>Sed aleae temulentiaeque et ceteris,</l>
<l>Quae nec profestis in diebus fas foret</l>
<l>Curare, quibus et forte gentes abstinent.</l>
<l>Manus ad haec vestrae redundant plurimo</l>
<l>Vatum sacrorum ac innocentum sanguine,</l>
<l>Cuius querelas iam nec ipsum sustinet</l>
<l>Caelum ultionem flagitantis debitam.</l>
<l>Quid vestra vobis dicam adulteria et stupra</l>
<l>Scortationesque impudentes, quis student</l>
<l>Et maximi minimique? Quid vobis spei?</l>
<pb id='s135'/>
<l>Qua fronte gloriamini ultra de Deo,</l>
<l>Qui tanta facitis scelera? Prostratus pudor</l>
<l>Omnisque de vestris honestas urbibus.</l>
<l>Frequens lupanar quaestus et meretricius,</l>
<l>Effrenis omnem et cursus ad libidinem</l>
<l>Vos praedicabunt esse sanctos scilicet.</l>
<l>Fraudes, rapinas, furta quoque meditamini</l>
<l>Noctes diesque, ipsis et in cubilibus</l>
<l>Quisque suo adornat proximo calumnias,</l>
<l>Nititur et alter alterum subvertere,</l>
<l>Dolisque vitam et subtrahere substantiam.</l>
<l>Mentes avaritia occupavit omnium:</l>
<l>Huc et Sacerdos et Propheta dirigit</l>
<l>Studia et laborem cogitatusque intimos.</l>
<l>Huc tendit invisum senex silicernium,</l>
<l>Nec non relictis vix puer crepundiis,</l>
<l>Vestra bona institutione scilicet,</l>
<l>Et gravibus exemplis parentes ut decet.</l>
<l>Interea et omnis veritas simul et fides</l>
<l>De cordibus disperiit oreque omnium.</l>
<l>Attendi et auscultavi ab annis plurimis,</l>
<l>Nemo loquitur bonum aut honestum quod siet</l>
<l>Sed turpia et nociva virulentaque.</l>
<l>Linguas quasi arcum extenditis mendacii,</l>
<l>Et verba sedulo discitis fallacia,</l>
<l>Nec non dolosis cuncta agere sermonibus.</l>
<pb id='s136'/>
<l>Est lingua vestra seu sagitta vulnerans,</l>
<l>Qua proximis struitis necem et suspendia.</l>
<l>Sane benevole appellat alter alterum,</l>
<l>Coramque in os mellita profert verbula,</l>
<l>Letalia autem retro et occulte parat.</l>
<l>Custodiat se quisque igitur a proximo:</l>
<l>Nemo et habeat fratre in suo fiduciam.</l>
<l>Nam frater omnis consuet fallacias,</l>
<l>Et fraudulenter cogitabit proximus,</l>
<l>Suspendet uncis virque amicum naribus</l>
<l>Aliaque cogitabit et faciet, foris</l>
<l>Quam finxit, ut corda omnium sunt pessima,</l>
<l>Multosque et inscrutabiles habent sinus,</l>
<l>Ad veritatem solidam uti fiat nihil.</l>
<l>Proditio, perfidiaque sunt communia,</l>
<l>Et nulla mentis et oris est consensio.</l>
<l>Age civitatis circuite compita,</l>
<l>Viasque vicosque aspiciteque sedulo</l>
<l>An invenire hominem queatis unicum</l>
<l>Qui legis ad praescripta sese corrigat,</l>
<l>Et veritatem quaerat et seruet fidem.</l>
<l>Quaeretis in cassum. Sapitis omnes probe</l>
<l>Ad scelera perpetranda, et nimis industrii</l>
<l>Excogitandas estis ad calumnias</l>
<l>Fraudemque concinnandam et mendacia,</l>
<l>Porro ad bonum nec cor habetis nec manus.</l>
<pb id='s137'/>
<l>Et interim vobis tamen videmini</l>
<l>Valde innocentes et Deo carissimi,</l>
<l>Quod sacra facitis et Sabaea incenditis</l>
<l>Tura, calamumque exoticum adfertis procul.</l>
<l>An haec putatis Conditorem quaerere?</l>
<l>Vestrisque praecepisse quondam patribus</l>
<l>E servitute quum eriperet Aegyptia?</l>
<l>Hoc quaerit et quaesivit a primordio,</l>
<l>Et ante cetera cuncta iussit patribus,</l>
<l>Ut voci oboediatur et Legi suae,</l>
<l>Quam vos repudiastis et abiecistis et</l>
<l>Ne digitulo attingere quidem dignamini:</l>
<l>Sed ambulatis fronte contra ferrea</l>
<l>Bellumque legi atque Domino censemini</l>
<l><foreign lang='GR'>a)/spondon</foreign> intulisse. Mendacem proin</l>
<l>Cur fingitis iactanter innocentiam</l>
<l>Qui tantum abestis vera ab innocentia</l>
<l>A moribus ovium lupus quantum, et Deus</l>
<l>Ab iniquitate. PH. Iterum ne (pessime) ingeris</l>
<l>Sanctissimo probra populo mendaciter?</l>
<l>PO. Sine, audiamus quo ista tendant putida.</l>
<l>Ut ira tantis digna possit colligi</l>
<l>Mendaciis conviciisque pessimis.</l>
<l>HIE. Summam proinde miror impudentiam</l>
<l>Vatum et sacerdotum, qui ad haec os non habent,</l>
<l>Sed contegunt, feruntque, connivent, probant,</l>
<pb id='s138'/>
<l>Paceque vobis nuntiant mendaciter,</l>
<l>Et impiorum ita adeo confortant manus.</l>
<l>Ut cogitet nemo agere paenitentiam</l>
<l>Dicatque, quid feci? Suo quisque irruit</l>
<l>Cursu velut equus irruens in proelium.</l>
<l>Cadent Prophetae ergo et Sacerdotes simul,</l>
<l>Populusque consumetur omnibus malis.</l>
<l>Accingere cilicio et cinere conspergere</l>
<l>O civitas impia, capillum proice</l>
<l>Detonsum, et alta voce plange fortiter.</l>
<l>Quippe populus ab Aquilone crudelis venit</l>
<l>Ut destruat, disperdat, urat, conterat,</l>
<l>Occidat, excruciet, rapiat et devoret.</l>
<l>Non quaeret argentum nec aurum, sed magis</l>
<l>Homines, modis quos enecet miserrimis,</l>
<l>Gravissimo vel denique opprimat iugo.</l>
<l>Sed agite tandem quaeso paenitentiam</l>
<l>Vita super vestra impiisque cultibus.</l>
<l>Pereant Dei ac exterminentur funditus</l>
<l>Qui non crearunt mare polumque et aridam,</l>
<l>In melius et studia atque mores omnium</l>
<l>Mutentur, exstinguatur ut etiam Dei</l>
<l>Accensa quae iam est grandis indignatio.</l>
<l>PH. Hoc omnium primum mihi volo dicier,</l>
<l>Auctoritatem quis docendi publice</l>
<l>Tibi dederit puero fere? a collegio</l>
<pb id='s139'/>
<l>Nostro haud habes certe, nec a Rege arbitror.</l>
<l>HIE. Me misit ad vos civitatemque hanc Deus,</l>
<l>Vestras ut omnium iniquitates carperem,</l>
<l>Pravaque simul studia viasque pessimas,</l>
<l>Ut vetere desistatis a superbia</l>
<l>Mendacis innocentiae, ac fiducia</l>
<l>Factorum inani, atque mage paenitentiam</l>
<l>Agatis ante, quam Dei vos devoret</l>
<l>Adversus hanc qui civitatem ardet, furor.</l>
<l>PH. Cognoscite o Viri generis Abrahamici,</l>
<l>Hominem hunc ineptum et nullius scientiae</l>
<l>Adversus omnes nos et urbem et hunc locum</l>
<l>Ex capite tantummodo suo confingere</l>
<l>Quae dicit omnia, neutiquam et missum a Deo.</l>
<l>Nolite terreri, mali si quid foret</l>
<l>Nos diceremus et Prophetae isti senes.</l>
<l>Futura qui praeteritaque et praesentia</l>
<l>Norunt, et est perspecta quorum auctoritas.</l>
<l>Fugite novellos, quicquid et dicunt novi.</l>
<l>Quid Hanania? num somniasti quippiam</l>
<l>De talibus, quae insanus ille praedicat?</l>
<l>HA. Nihil. PH. Ecce. Quid tu docte Gorgia? GO. Nihil.</l>
<l>PH. Ecce. Sophonia numquid hisce de uspiam</l>
<l>Vidisti? ad omnes profer, ira vel malum</l>
<l>Si quod vel urbi aut imminet provinciae</l>
<l>Populove, ne caeles. Populum ego decipi</l>
<pb id='s140'/>
<l>Nolo. so. Quid ista quaeris ex me pluribus?</l>
<l>Non soleo reticere mea dia somnia</l>
<l>Plus ceteris quae sunt mihi divinitus,</l>
<l>Seu nuntient bona populis seu pessima.</l>
<l>Populum hunc Dei esse scio, pieque vivere,</l>
<l>Unde furor ergo Dei vel in dignatio?</l>
<l>Babylonius qui ingressus est provinciam</l>
<l>Non veniet huc, pudore sed cum maximo</l>
<l>Domum redibit, rediit ut Senacherib.</l>
<l>PH. En popule sancte. NOnne perspicuum satis</l>
<l>Discriminis nihil esse, nec Babylonium</l>
<l>Aliosue reges posse nos affligere?</l>
<l>Nolite metuere ergo. Verba spernite</l>
<l>Si quis Prophetat quippiam vates mali</l>
<l>Quantumlibet missum a Deo se iactitet.</l>
<l>PO. Nil metuimus sane, reos nec novimus</l>
<l>Iramque nos neque meruisse nec malum.</l>
<l>Nec verba pluris pendimus fanatici,</l>
<l>Multa foliorum quam strepant si milia.</l>
<l>Elegit hanc urbem sibi et templum Deus</l>
<l>Nos inter ut habitaret ut requie sua.</l>
<l>Ille ubi habitat quod nam sit infortunium?</l>
<l>An vel profanos habitet inter ethnicos?</l>
<l>Sanctissimumque derelinquat hunc locum?</l>
<l>Morosus haud est, manet ubi occepit semel.</l>
<l>PH. Sentitis ut decet, utque vobis et Deo</l>
<pb id='s141'/>
<l>Dignum est. HIE. Atego contrarium probavero.</l>
<l>PH. Quid tu probes insane? Abi in malem crucem.</l>
<l>Aut certe in Anathot in patris domum tui.</l>
<l>Nos absque te in urbe populum docebimus.</l>
<l>HIE. Quod attinet munus docendi publicum</l>
<l>Non praeterit me vestra diligentia,</l>
<l>De qua deinceps vera disputavero.</l>
<l>Nunc pauca respondenda sunt sermonibus</l>
<l>Populi furentis. O popule beatule.</l>
<l>Ergone cristas sumis et places tibi</l>
<l>Urbem quod hanc templumque legerit Deus?</l>
<l>Elegit omnino, atque te in populum sibi</l>
<l>Habitabit et vos inter atque hoc in loco:</l>
<l>Pacto sed hoc, si habueritis eum pro Deo,</l>
<l>Et timueritis unum, et bonis iuste viis</l>
<l>Fueritis ingressi, studiaque singula</l>
<l>Formaveritis ad iussa Legis ipsius.</l>
<l>Si nempe fuerint iudicia iusta omnibus</l>
<l>His in locis, viduae et pupillo et advenae</l>
<l>Haud ulla si nocueritis calumnia,</l>
<l>Non fuderitis et innocentem sanguinem,</l>
<l>Et non ieritis post peregrinos deos,</l>
<l>Nec vestrae ador averitis opera dexterae</l>
<l>Vobis met ipsis in calamitatem et malum,</l>
<l>Si non labore et operibus servilibus</l>
<l>Temere profanaveritis eius sabbata.</l>
<pb id='s142'/>
<l>At hisce vos cuncta facitis contraria</l>
<l>Studiaque vestra sunt, rapere, furarier,</l>
<l>Calumniari, adulteria committere,</l>
<l>Inebriari, innoxios occidere,</l>
<l>Cudere dolos, perfide agere, et mendaciter</l>
<l>Iurare, nilque cogitare umquam boni,</l>
<l>Libare Baali, gentiumque post deos</l>
<l>Ire, caput idolis genuaque flectere,</l>
<l>Et Legis ad mandata facere nil probe.</l>
<l>Ergone si huc venitis in sacrum locum,</l>
<l>Iusti eritis, et Deo placebitis statim?</l>
<l>Templum ne liber abit atque proteget,</l>
<l>Et iniquitatum erit omnium expiatio?</l>
<l>Cordisque velamen dolosi et impii?</l>
<l>Si praestat haec, praestare vel vos creditis,</l>
<l>Haud causa restat ulla, latronum quo minus</l>
<l>Spelunca dicatur habeaturque omnibus,</l>
<l>Adulterum et sentina quaedam putida.</l>
<l>Porro hec domus, Dei est dicata cultui</l>
<l>Miserumque precibus atque paenitentiae,</l>
<l>Non ulla praestet ut impiis suffragia,</l>
<l>Nec ut malos impaenitentes protegat.</l>
<l>Nolite vanis proinde rebus fidere,</l>
<l>Et vos met ipsos decipere mendaciis</l>
<l>Templum hic Dei est, templum hic Dei est, hic illius</l>
<l>Requies, apud nos maximus habitat Deus,</l>
<pb id='s143'/>
<l>Nullum ergo tangere nos quit infortunium.</l>
<l>Ite ad Silo, olim civitatem maximam</l>
<l>Ubi fuit arca Deique nomen primitus,</l>
<l>Et inspicite, Deus qui illi fecerit,</l>
<l>Quam iaceat in cinere et ruinis horridis</l>
<l>Ob Ephraimici studia regni mala</l>
<l>Et impios cultus deosque gentium:</l>
<l>Colligiteque inde, quod hominum causa locum</l>
<l>Et non locorum gratia homines diligat.</l>
<l>Qui si mali esse coeperint et impii,</l>
<l>Illos pariter et templa et urbes abicit.</l>
<l>Quia igitur impii estis et vos, nec bonam</l>
<l>Ullo negotio potestis in viam</l>
<l>Duci, tametsi mane Deus et vesperi</l>
<l>Ad vos locutus per Prophetas sit suos,</l>
<l>Urbi huic faciet atque domui, suo licet</l>
<l>Constructae honori nominique, cuius huc</l>
<l>Usque agitis incorrigibiles fiducia,</l>
<l>Quemadmodum fecit Silo, a facie et sua</l>
<l>Vos proiciet ut omne semen Ephraim</l>
<l>Proiecit. hinc scietis ut morosus, et</l>
<l>Ut inhabitare nolit inter impios,</l>
<l>An vosque tangere queat infortunium</l>
<l>Reique sitis et merueritis malum.</l>
<l>Non merueritis? heu qualis impudentia.</l>
<l>Nam filii ecce ligna vestri colligunt,</l>
<pb id='s144'/>
<l>Prunas ferunt ignemque succendunt patres,</l>
<l>At mulieres similam adipemque macerant,</l>
<l>Regina superum omnisque caeli curia</l>
<l>Suavibus placentur ut placentulis.</l>
<l>Ecce et Baali atque Molocho turpissimo</l>
<l>Vestros crematis in holocausta liberos,</l>
<l>Hinnonis et vallem innocenti sanguine</l>
<l>Repletis, idolisque fartis omnia</l>
<l>Ut provocetis Dominum ad iracundiam,</l>
<l>Malum immo vobis advehatis maximum.</l>
<l>Quare Dei vehementer indignatio</l>
<l>Contra domum istam civitatemque inclitam</l>
<l>Contraque cives atque iumenta omnia</l>
<l>Contraque frumenta regionis et arbores</l>
<l>Conflata plurimis ab annis hactenus</l>
<l>Iam erumpet in flammam et vorabit omnia,</l>
<l>Nec poterit exstingui. PO. Satis ne, homo murcide,</l>
<l>Mentitus es? Lapides opinor esuris,</l>
<l>Contra Deum urbemque nosque et hanc domum</l>
<l>Qui vana numquam blacterare desinis?</l>
<l>HIE. Audite. PO. Non exaudiemus. HIE. Mittite</l>
<l>Perversa. PO. Non mittemus. HIE. Ad frugem bonam</l>
<l>Redite. PO. Non redibimus. HIE. Agite, o viri,</l>
<l>Quaeso, super impietate paenitentiam</l>
<l>Tandem. PO. Haud agemus. Desine modo dicere.</l>
<l>Scitoque nos obtemperaturos nihil:</l>
<pb id='s145'/>
<l>Sed religionem veterem et optimos deos</l>
<l>Servabimus, dum vita nobis suppetet.</l>
<l>Vivemus etiam huc usque sicut viximus,</l>
<l>Faciemus et quaecumque fecimus hactenus.</l>
<l>Et nostra si tu arguere non cessaveris,</l>
<l>Mox digna te nostrae tibi exoluent manus.</l>
<l>SAT. Recte profecto, sicut et viros decet.</l>
<l>Fanaticus ne nus hominum tot milia</l>
<l>Redigat in ordinem? atque dogmata invehat</l>
<l>Nova? turbet et totam (pudor) rem publicam?</l>
<l>HIE. Vestra obstinata corda tandem sentio.</l>
<l>Quod nempe, si mutare poterit Aethiops</l>
<l>Cutem suam, maculasque pardus tollere</l>
<l>E pelle varias, vos bene poteritis quoque</l>
<l>Facere, Deumque ad unicum convertier.</l>
<l>Didicistis et suxistis a pueris mala,</l>
<l>Quorum sapor odorque placet et tolli nequit.</l>
<l>Deus igitur pacem atque misericordiam</l>
<l>Hoc prorsus a loco aque vobis abstulit.</l>
<l>Sique Samuel Mosesque starent coram eo,</l>
<l>Magnaque pro vobis prece intercederent,</l>
<l>Affectus haud tamen bene erga vos foret.</l>
<l>Mihique dixit, ne preces effunderem</l>
<l>Pro civitate hac, proque vobis in bonum,</l>
<l>Cassas enim frustraneasque omnes fore.</l>
<l>Negavit atque accommodaturum mihi</l>
<pb id='s146'/>
<l>Aures roganti, et forte si ieiunia</l>
<l>Celebretis ipsi, exaudiet numquam preces.</l>
<l>Et si offeratis victimas holocaustaque</l>
<l>Non suscipiet ea. Quippe pestilentia</l>
<l>Vos statuit et gladio fameque perdere.</l>
<l>Vestrae obstinatiae obstinatus ut siet.</l>
<l>PO. Ut igne caelesti voreris furcifer,</l>
<l>Tellusque vivum te recedens glutiat.</l>
<l>Itane ergo nobis nil nisi mala praedicas?</l>
<l>HIE. Scio bona vos malle. at modo quo praedicem</l>
<l>Bona quum mali sitis, et ita esse perpetim</l>
<l>Statuatis? PO. Illo, quo Prophetae ceteri,</l>
<l>Quos merito ob id diligimus atque pascimus.</l>
<l>Te pascat autem et diligat Beelzebub.</l>
<l>HIE. Nae illi Prophetae mentiuntur splendide.</l>
<l>Vestrosque supplantant pedes in lubrico.</l>
<l>HA. Quid ais? PH. Nisi huiusmodi quidem fanatice</l>
<l>Convitia atque probra cessas proloqui,</l>
<l>Et hoc in aede sacra, faciam ut huius loci</l>
<l>Semper memineris, et hominum sis omnium</l>
<l>Miserrimus. HIE. Probe admones. Ad vos quoque</l>
<l>Falsos prophetas et Sacerdotes mihi</l>
<l>Mandata sunt. vos hic docetis publice,</l>
<l>Populoque semper multa vaticinamini,</l>
<l>Et somniis nugisque vestris plurimis</l>
<l>Sanctissimum praetenditis nomen Dei,</l>
<pb id='s147'/>
<l>Ad vos tametsi nil locutus sit Deus,</l>
<l>Arcana nec vobis sua patefecerit.</l>
<l>Qui fieret ergo, ut non meris mendaciis</l>
<l>Faceretis errare populum, atque decipi?</l>
<l>Hinc est profecto, quod popelli affectibus</l>
<l>Servitis, et perversa regum dogmata</l>
<l>Probatis, applicatis et vos dexterie</l>
<l>Ad id, quod aut parit favorem aut quaestum olet.</l>
<l>Suis proinde sinitis ingredi viis</l>
<l>Regesque populumque, et reprenditis nihil:</l>
<l>Quin et duces ad omnia estis impia,</l>
<l>Adversus et Deum atque conscientiam,</l>
<l>Promittitis pacem et secunda tempora.</l>
<l>Vestro et utinam promitteretis nomine,</l>
<l>Auctoritateque modo niteremini</l>
<l>Vestra, leve, et fallaciae haud tantus locus</l>
<l>Esset, neque vos populumque creditum</l>
<l>In calamitates mergeretis ultimas,</l>
<l>Divini uti fit auctoritate nominis,</l>
<l>Qua prave abutimini, fidem ut mendaciis</l>
<l>Faciatis. ecquid vos pudet vel paenitet?</l>
<l>An non putatis evidens tandem fore</l>
<l>Verbum an Dei sitis locuti, an proprii</l>
<l>Seductionem fraudulentam pectoris?</l>
<l>Quod, somniavi, somniavi, dicitis.</l>
<l>Quid vult sibi? An vestra illa vultis somnia</l>
<pb id='s148'/>
<l>Credi atque suscipi Dei pro oraculis?</l>
<l>An vestra quod mendacia excoctis Dei</l>
<l>Promissionibus dolose nectitis,</l>
<l>Mox firma consistent eruntque fidelia?</l>
<l>Promisit huic sane popello plurima,</l>
<l>Sed viveret si Legis ad praescripta, nec</l>
<l>Sese ad sinistram verteret nec dexteram.</l>
<l>Vos porro conditione omissa cautius</l>
<l>Promissiones praedicatis simplices,</l>
<l>Et veritatis limpidae auctorem Deum,</l>
<l>Contaminatis improbis mendaciis,</l>
<l>Amet impios quasi nec daturus sit malum.</l>
<l>Vestra pretio quanto lubet divendite</l>
<l>Sola populis, et verba habetis, si Dei,</l>
<l>Ea quoque sola simulque vere promite.</l>
<l>Nolite commiscere tam distantia.</l>
<l>Vestra paleae sunt, irruens quas dissipat</l>
<l>Ventus, Dei sunt ponderosum triticum,</l>
<l>Quod nulla ventorum procella movet loco.</l>
<l>Immo quasi ignis sunt voraxque incendium,</l>
<l>Vestras quod in cinerem rediget et pulverem</l>
<l>Paleas, uti promissa sunt vanissima</l>
<l>Cum somniis et mollibus sermunculis.</l>
<l>Magnusque quasi durissimusque malleus</l>
<l>Qui plebis huius pervicacis conteret</l>
<l>Caput arrogans et pectus indomabile,</l>
<pb id='s149'/>
<l>Vestrumque cor impaenitens et impium, et</l>
<l>Potentiam, superbiam et fiduciam,</l>
<l>Ut sentiatis demum, ut adversus Deum</l>
<l>Nunc loquimini mera intonantes dulcia.</l>
<l>Pridem hostis ecce ingressus est provinciam,</l>
<l>Rapit atque vastat, civitates occupat,</l>
<l>Nostrisque iam nunc imminet cervicibus,</l>
<l>Et polliceri audetis interim bona</l>
<l>Pacemque? Qua tandem (obsecro) fiducia?</l>
<l>Mox hanc quoque occupabit urbem et ignibus</l>
<l>Exuret, et templum hoc et aedes ceteras,</l>
<l>Tum veritas patebit et mendacia,</l>
<l>Et an Deus vos miserit, et bona impiis</l>
<l>Terraeque pacem iusserit promittere.</l>
<l>Non misit ille vos, tamen vos curritis:</l>
<l>Ad vos locutus est nihil, nec illius</l>
<l>Mentem tenetis, attamen sub nomine</l>
<l>Garritis eius multa, populum et quem ille vult</l>
<l>Correctum humiliatumque paenitentia,</l>
<l>Mendaciis erigitis in superbiam</l>
<l>Et obstinatiorem adhuc in pessimis</l>
<l>Facitis viis. Quid praemii vobis fore</l>
<l>Putatis, ita male qui docendi munere</l>
<l>Abutimini et auctoritate publica?</l>
<l>Ex ore Domini iam ante vobis nuntio:</l>
<l>Absynthiis cibabit omnes tristibus,</l>
<pb id='s150'/>
<l>Et felle vestra temperabit pocula.</l>
<l>Gladiis cadetis hostium aut dira fame.</l>
<l>Vestraque iacebunt in plateis corpora</l>
<l>Alitibus et canibus voranda sordidis.</l>
<l>Adulteri estis etenim et infidi Deo,</l>
<l>Miserrime et lacerastis illius gregem.</l>
<l>Ut non sit haec iam Hierusalem sedes Dei</l>
<l>Sed Sodoma vel gomorra. sic videlicet</l>
<l>Mendaciis et institutionibus</l>
<l>Infecta vestris est, et omnis denique</l>
<l>Provinciae a vobis calamitas et malum</l>
<l>Pollutioque coepit. ergo vos simul</l>
<l>Cum principibus atque populo isthoc impio,</l>
<l>Atque regione ita simulacris dedita,</l>
<l>Sic fervido Dominus furore conteret</l>
<l>Ut fictilem hanc ego contero lagunculam,</l>
<l>Quam nulla reparabit hominum sollertia.</l>
<l>PH. O scurra nequam, o impudens apostata.</l>
<l>Haeccine loqui te propalam contra hunc locum?</l>
<l>Contra Sacerdotes Prophetasque optimos?</l>
<l>Hoc ecce voluisti. Arripite satellites</l>
<l>Quantum potestis, inque nervum claudite.</l>
<l>Nisi providemus crescet haec licentia,</l>
<l>Erimusque propediem omnibus contemptui,</l>
<l>Contraque nos motum excitabit maximum</l>
<l>Huc usque cuncti viximus concorditer,</l>
<pb id='s151'/>
<l>Et de sacris idem et profanis sensimus,</l>
<l>Nunc iste nobis invehere discordias</l>
<l>Rixasque nititur atque turbas maximas,</l>
<l>Sacra et profana corrigens et improbans.</l>
<l>Quem perdat Astarte prius et omnes dei.</l>
<l>Abducite inquam. Tu popule, abi nunc domum</l>
<l>In pace, nil curans quid ille dixerit.</l>
<l>Nobis Deique crede tantum vatibus.</l>
<l>NA. Accurrite o cives cito, o accurrite.</l>
<l>PO. Quid est rei? NA. Quid sit? Perimus, nisi cito</l>
<l>Succurritis, portasque clauditis. Hostium</l>
<l>Equitatus appropinquat ingens, atque vos</l>
<l>Hic interim rebus operam datis sacris,</l>
<l>In pace veluti? PO. Quam prope adsunt? NA. Proxime</l>
<l>Vix antecedere potui ac evadere</l>
<l>Celerrimo licet veredo usus: sic volant.</l>
<l>PH. Properate cives. arma capite, claudite</l>
<l>Portas et obturate, propugnacula</l>
<l>Moeniaque scandite, tela cuncta promite,</l>
<l>Urbemque sanctam et hunc locum defendite.</l>
<l>Tu curre, et eadem haec Regis in palatio</l>
<l>Nuntia, ut et ille norit atque principes</l>
<l>Rebusque consilio vel armis consulant.</l>
<l>SA. Nostra hic nihil fuerat opus praesentia,</l>
<l>Ad nostram enim cuncta faciunt sententiam,</l>
<l>Populus, Prophetaeque et sacerdotum chorus</l>
<pb id='s152'/>
<l>Iam iam licebit paululum quiescere.</l>
<l>Tu tamen in aulam vade nobis Raschates,</l>
<l>Et in sacerdotum dein collegia,</l>
<l>Templumque curiamque et ipsa civium</l>
<l>Sodalitia, cauteque odorator quid in</l>
<l>Hoc hostium meditentur adventu novi,</l>
<l>Et si quid usquam emerserit, renuntia.</l>
</lg>
</div3>
<div3 id='NAHB.01.03.09' n='9' type='scene'>
<head>CHORUS.</head>
<lg met='asc3'>
<l>Non tuto Dominus spernitur, o viri,</l>
<l>Exhortans redeant impii ut in viam,</l>
<l>Noxarum studiis nempe flagrantibus</l>
<l rend='indent'>Abiectis, faciant bona.</l>
<l>Crebro laesa furor fit patientia,</l>
<l>Funestusque malis exitus imminet,</l>
<l>Et longam gravitas supplicui moram</l>
<l rend='indent'>Compensat sine termino.</l>
<l>Felix qui monitus desinit ocius</l>
<l>Irritare Deum, nec caput impetit</l>
<l>Carpentis mala, nec respuit impie</l>
<l rend='indent'>Verba audire salubria.</l>
<l>Electi faciunt ista Dei greges.</l>
<l>Non possunt reprobi. nam sua diligunt</l>
<l>Tutanturque truci pectore crimina,</l>
<l rend='indent'>Noluntque ad bona provehi.</l>
<l>Quin fiunt moniti semper et in dies</l>
<l>Peiores, furiunt atque recalcitrant,</l>
<pb id='s153'/>
<l>Arrepti subito donec ad inferos</l>
<l rend='indent'>Trudantur Domini manu.</l>
<l>Corrupto exitium dixerat imminens</l>
<l>Saeclo Noe probus, dixit inaniter</l>
<l>Promovitque nihil, sed mala plurima</l>
<l rend='indent'>Passus pro fatuo fuit.</l>
<l>At vero dum operam flagitiis darent</l>
<l>Contemptis monitis iam magis ac magis</l>
<l>Venit diluvium culmina montium</l>
<l rend='indent'>Ad caelum prope contegens.</l>
<l>Illo disperiit cum puero senex,</l>
<l>Iumenta atque ferae et pennigerum genus,</l>
<l>Risoresque Dei corripuit furor</l>
<l rend='indent'>Horrendis perimens modis.</l>
<l>Non soli sapiunt tardius Ilii</l>
<l>Cives, sed reliqui semper et impii,</l>
<l>Nec sermone queunt usque moverier,</l>
<l rend='indent'>Verum extrema pati solent.</l>
<l>Sic rubro periit ceu lapis in mari</l>
<l>Omni cum Pharao militia ferox:</l>
<l>Subvertit Sodomam cum reliquis tribus</l>
<l rend='indent'>Imber sulpuris igneus.</l>
<l>Captivos Satanas detinet impios</l>
<l>Quo vult cumque trahens, nec Dominum poli,</l>
<l>Nec curare pia aut iustitiam sinit,</l>
<l rend='indent'>Donec praecipites agat.</l>
<pb id='s154'/>
<l>Signum proinde malum, non modo perditis</l>
<l>Misceri studiis, sed mage caelicum</l>
<l>Verbum odisse Dei, spernere, persequi</l>
<l rend='indent'>Curantis medici manum.</l>
<l>Horrendum Satanae mancupio dari</l>
<l>Ac eius laqueis colla tenerier,</l>
<l>Horrendum nimis et tartareis simul</l>
<l rend='indent'>Poenis denique subici.</l>
</lg>
</div3>
</div2>
<div2 id='NAHB.01.04' n='4' type='act'>
<head>ACTUS QUARTUS.</head>

<div3 id='NAHB.01.04.01' n='1' type='scene'>
<head>SCENA PRIMA. SEDECHIAS.</head>
<lg met='trim'>
<l>HOstes prosecto pervicaces admodum</l>
<l>Ad obsidendum, industriique ad machinas</l>
<l>Sunt apparandas, adque iaciendum aggerem,</l>
<l>Nos ad repellendum vicissim convenit,</l>
<l>Adque opera disturbanda non segnes fore.</l>
<l>Quapropter o cives, viri este strenui,</l>
<l>Proque patria pugnate noctes ac dies.</l>
<l>Durate ad excubias diei per vices</l>
<l>Itidem ad vigilias facite noctium. Deo</l>
<l>Servate templum liberisque patriam.</l>
<pb id='s155'/>
<l>Discite famem sitimque ferre fortiter,</l>
<l>Cubare in armis atque somnum pellere</l>
<l>Aliquot dies. Nec enim diu se protrahet</l>
<l>Obsidio, diique hominesque suppetias ferent.</l>
<l>Sperate proinde bene, animosque sumite.</l>
<l>Virtute maiorum et bonis dignos viris.</l>
<l>Vos militum duces tribunique incliti</l>
<l>Exserite virtutem, omnibusque occurrite</l>
<l>Periculis, qua maxime hostes ingruunt</l>
<l>Illic adeste ipsi et simul fortissimos</l>
<l>Gnarosque belli milites opponite.</l>
<l>Eruptioni si videtis et locum</l>
<l>Tempusque congruum, ut vel opera crementur, aut</l>
<l>Castris in ipsis hostem ut adoriamini,</l>
<l>Nolite negligere, indicate tamen prius</l>
<l>Tractemus id quod prosit ut communiter.</l>
<l>Militum animos erigite et exhortemini.</l>
<l>Fortes et ignavos probe discernite</l>
<l>Ut sortibus vobisque digna praemia</l>
<l>Praestentur, ignavique sua habeant mala.</l>
<l>Tibi abedmeleche tota sit provincia</l>
<l>Commissa belli, tibique oboediant duces.</l>
<l>Si durius quid acciderit ad me refer.</l>
<l>Et quia deorum maxime nunc convenit</l>
<l>Esse memores, precibusque votisque haud minus</l>
<l>Quam armis gerere rem (miserum enim obsiderier)</l>
<pb id='s156'/>
<l>Curate praesecti et tribuni civium,</l>
<l>Imbellis aetas, militum et pars tertia</l>
<l>Templum ut petant, deosque maximos vocent,</l>
<l>Litentque victimis Sacerdotum et prece,</l>
<l>Commissam ut hanc habeant sibi rem publicam,</l>
<l>Inibi atque spe super Prophetas audiant</l>
<l>Animumque sanctis roborent sermonibus.</l>
<l>A feminis vero iisque matronis peplum</l>
<l>Candidum et acu pictum apparatu debito</l>
<l>Caeli offeratur dominae. et hoc vos Principes</l>
<l>Uxoribus praecipite vestris sedulo,</l>
<l>Mea dux erit, vehementer illi dedita</l>
<l>Alioqui, ita impetrabimus aliquid boni</l>
<l>Ut perduelles hinc recedant scilicet.</l>
<l>Vos Sophonia et Melchiade, et illum in his malis</l>
<l>Vatem, Hieremiam quem audio vocarier,</l>
<l>Adite, meo et interrogate nomine</l>
<l>De rebus his quid sentiat praesentibus,</l>
<l>Et num quod habeat commodum verbum Dei</l>
<l>Se cuius esse gloriatur nuntium.</l>
<l>Vos ceteri mecum venite Principes</l>
<l>In regia, ut secreto agamus de rei</l>
<l>Summa. bonis nunc hercle consiliis opus</l>
<l>Praesenti ut eximamus urbem et nos malo.</l>
<pb id='s157'/>
</lg>
</div3>
<div3 id='NAHB.01.04.02' n='2' type='scene'>
<head>SCENA SECUNDA. BARUCHUS, SEDECHIAS, SAPHATIAS,</head>
<lg met='trim'>
<l>ADhuc profecto vir Dei mentitus est</l>
<l>Nihil. obsidetur civitas et undique</l>
<l>Premitur et oppugnatur. est periculum</l>
<l>Magnum famis, saevire pestilentia</l>
<l>Crudeliter coepit. quid amplius volunt?</l>
<l>Misere metuo, ne quae futura cetera</l>
<l>Praedixit, eveniant. locutus est quidem</l>
<l>Asperrime, sed benevolenti pectore,</l>
<l>Studiis ut omnes impiis abduceret,</l>
<l>Servaret et ita urbem et Dei templum a malo.</l>
<l>Pro benevolentia hac, modo in nervo iacet,</l>
<l>Caesus alapis a sacrificorum principe.</l>
<l>I nunc, et usquam veritatem praedica.</l>
<l>O miseriam. Sed est eundum iam mihi</l>
<l>Ut soler hominem, atque videam numquid velit.</l>
<l>Sed ecce Regem. SE. Hic ille qui obviam venit,</l>
<l>Fuit ne in aula nuper Hieremiae comes?</l>
<l>SAP. Fuit. Hominem novi. Estque scriba non malus,</l>
<l>Mirorque cur se iunxerit fanatico.</l>
<l>SE. Heus tu, veni huc. Ubi Propheta ille est tuus?</l>
<l>BA. Illic, domine mi Rex, ubi ego minime volo.</l>
<l>Nec commeruit. SE. Ubi nam? cedo. BA. In nervo miser.</l>
<pb id='s158'/>
<l>SE. Quis vinxit autem? BA. Pontifex. SE. Infrene habet</l>
<l>Os, neminique parcit, et semper malum</l>
<l>Contra Dei promissiones intonat.</l>
<l>Quapropter illi, tale quid contingere</l>
<l>Miri nihil. Reddetur hinc modestior,</l>
<l>Et fausta discet atque grata proloqui.</l>
<l>BA. Miseret tamen viri, quod optime velit</l>
<l>Populo huic et urbi. SE. Ita velle si intellexero</l>
<l>(Nam sciscitatum misi ad illum principes)</l>
<l>Solvetur ilico et erit acceptus mihi:</l>
<l>Sin aliter, aetatem in catenis exiget.</l>
<l>Eum huius admoneto. BA. Faciam sane. SE. Abi.</l>
<l>BA. Spes est solutum iri, si hominibus mavolet</l>
<l>Obtemperare quam Deo. Haud faciet. scio,</l>
<l>Ut usque percepi illius sententiam.</l>
</lg>
</div3>
<div3 id='NAHB.01.04.03' n='3' type='scene'>
<head>SCENA TERTIA. HIEREMIAS,</head>
<lg met='trim'>
<l>SIc verbera ego perpetior ac opprobrium</l>
<l>Ob verba Domini, hoc en meum est stipendium.</l>
<l>Tuscis Domine, docuisse me quae tua sunt,</l>
<l>Nec cogitata mei attulisse pectoris,</l>
<l>Animosque toto optasse populi huius bona,</l>
<l>Rectas videlicet ut capesserent vias.</l>
<l>En quo redierit res. magis non aequora</l>
<pb id='s159'/>
<l>Vocantibus sunt surdiora navitis</l>
<l>Sermonibus, quam sunt meis corda omnium.</l>
<l>Mendacem et impostorem et insanum vocant</l>
<l>Scurramque, et hanc ea propter aerumnam exigo,</l>
<l>Ipsi fruuntur malicia interim sua,</l>
<l>Audacter iram paruipendentes tuam.</l>
<l>Mei recordare Domine, ac me visita,</l>
<l>Et ab omnibus tuere persequentibus.</l>
<l>Te propter hanc sustineo contumeliam.</l>
<l>In os meum verba posuisti mi tua,</l>
<l>Eaque comedi quasi cibum, meaque intima</l>
<l>Ossa penetrarunt et cor et ventrem meum,</l>
<l>Et me quidem summo replerunt gaudio</l>
<l>Fuereque mihi cordis exsultatio,</l>
<l>Quod nempe me dignatus esses gratia</l>
<l>Tuique notitia potenti nominis:</l>
<l>Ast illa dum ex praecordiis exaestuo</l>
<l>In sibilum risumque fiunt et malum.</l>
<l>Omnes precantur mala mihi, omnes devovent.</l>
<l>Ad foenus accepi nihil, nihil et dedi,</l>
<l>Sedi nec in conventibus ludentium,</l>
<l>Nullas par avi proximis calumnias,</l>
<l>Egi, sed absque fraude, solitarius,</l>
<l>In rebus et fui molestus nemini:</l>
<l>Namque abs tua mihi timui potentia,</l>
<l>Nihilo minus repleor amaritudine,</l>
<pb id='s160'/>
<l>Probrisque saturor et impetor doloribus,</l>
<l>Vaeh mihi, mea o mater, quid hanc me turbidam</l>
<l>Enixa es in lucem? virum invisum omnibus,</l>
<l>Quemque omnium discordiarum clamitant</l>
<l>Et esse rixarum caput? Sit illa lux</l>
<l>Devota diris, matris in qua prodii</l>
<l>De ventre, sit quoque exsecratus nuntius,</l>
<l>Qui nuntiavit masculum natum patri,</l>
<l>Meique causa affecit illum gaudio.</l>
<l>Ut civitates fiat eversae a Deo,</l>
<l>Nec mane sit requies ei nec vesperi,</l>
<l>Quod non peremit me statim ut natum audiit.</l>
<l>Nam cur vel unum natus advixi diem?</l>
<l>Tantum laborem ut et dolorem cernerem?</l>
<l>Aetatem et omnem opprobriis consumerem?</l>
<l>Sed aliquis ingreditur. Baruchus est meus.</l>
</lg>
</div3>
<div3 id='NAHB.01.04.04' n='4' type='scene'>
<head>SCENA QUARTA. BARUCHUS. HIEREMIAS.</head>
<lg met='trim'>
<l>HEi mihi, quod hic te video, mi frater. Quam ego</l>
<l>Ob contiones semper hunc timui exitum?</l>
<l>Quid agis? HIE. <unclear reason='quid?'>qd'</unclear> homo vinctus miserque. BA. Vicem tuam</l>
<l>Equidem doleo. Si virium mihi quid foret</l>
<l>Te liberarem, et dic modo quid in rem tuam</l>
<l>Me facere cupias, atque factum credito.</l>
<pb id='s161'/>
<l>HIE. Noli mei causa esse sollicitus nimis.</l>
<l>Animum tuum novi ut sit, o frater: sed hoc</l>
<l>Rerum statu efficere nihil pro me potes,</l>
<l>Neque venit in mentem tibi quid imperem.</l>
<l>Me liberabit Dominus uti si volet.</l>
<l>Coniecit huc me ob functionem creditam,</l>
<l>Hinc eximet quoque quan do fuerit commodum,</l>
<l>Idque cito, sicut spiritum audivi modo.</l>
<l>Suggessit etenim quae hinc solutus praedicem.</l>
<l>Sic usque quaque eius voluntas omnibus</l>
<l>Aequo ferenda animo est. quid aliud possumus?</l>
<l>Vivificat, occidit, humiliat et elevat,</l>
<l>Illius atque effugere nemo potest manum.</l>
<l>BA. Vera haec quidem et pia. Sed mihi mirabilis</l>
<l>Haec est voluntas, corda quod quum noverit</l>
<l>Tam principum regumque quam populi impii</l>
<l>Perversa plane et esse reditura ad bonum</l>
<l>Numquam, tamen qui praedicent emittat. Hoc</l>
<l>Quid aliud est enim, ac scientem ludere</l>
<l>Operam? simulque ad evidens periculum</l>
<l>Mittere prophetas? HIE. Impios convincere</l>
<l>Vult merito puniri, quod et praedixerit</l>
<l>Ventura mala et illi nihil sibi caverint,</l>
<l>Sed admonitiones capite contempserint</l>
<l>Duro, Prophetas atque tractarint male.</l>
<l>Factorum ad hoc reconditas suorum habet</l>
<pb id='s162'/>
<l>Causas. piorum est, facta quae sunt, credere</l>
<l>Iuste optimeque facta. sic contra Deus</l>
<l>Non murmurabunt, omniaque levius ferent.</l>
<l>BA. Difficile creditu, HIC. Fateor. Et iam Deo</l>
<l>Conquestus ante sum, frequensque disputo,</l>
<l>Quare impiis secunda cedant omnia,</l>
<l>Et inique agentibus bene esse perferat,</l>
<l>Contra miserrimis pios agitet modis.</l>
<l>Sum vinctus ego, vivunt liberrime mali.</l>
<l>Post terga ponunt qui Deum et verbum illius</l>
<l>Agunt suaviter et fruuntur gaudiis,</l>
<l>Doleo ego, qui iussa exsecutus sum Dei.</l>
<l>BA. Sic fit. Malum hoc, sententia tamen mea,</l>
<l>Vitare poteras. HIE. Quomodo? Si forsitan</l>
<l>Siluissem et audiens fuissem neutiquam</l>
<l>Dicto? BA. Haud licuit istuc, scio. Est modus tamen</l>
<l>In rebus, et plane utilis prudentia,</l>
<l>Quam qui relinquunt plurimis incommodis</l>
<l>Vexantur, et non immerito, puto.</l>
<l>Si non acerbe ita attigisses Principes</l>
<l>Vitae necisque qui potestatem obtinent,</l>
<l>Munusque veritatis et verbi datum</l>
<l>Pro tempore et loco atque personis probe</l>
<l>Partitus esses administrassesque, non</l>
<l>Redisset huc tua res. HIE. Mihi quam praedicas</l>
<l>Prudentiam, Baruche? quem monstras modum?</l>
<pb id='s163'/>
<l>Quod tempus aut locum atque personas iubes</l>
<l>Attendere? humanum negotium hoc putas?</l>
<l>Deliberationem et esse ullam mihi,</l>
<l>Et a Deo praescripta non prius omnia?</l>
<l>Sum missus ad regem aulicosque et principes</l>
<l>Templique pontifices et ipsam denique</l>
<l>Plebem, atque mandatum a Dei spiramine</l>
<l>Quid cuique dicerem, an putas non ire nec</l>
<l>Mandata debuisse cuncta proloqui?</l>
<l>BA. Non id puto. HIE. An vero si acerba spiritus</l>
<l>Mandavit, ego ea mitigare debui</l>
<l>Vel commodi mei aut favoris gratia</l>
<l>Meique praevaricator esse muneris?</l>
<l>BA. Non iam. HIE. Dei haec sunt spiritus vestigia</l>
<l>Verbique divini. Esse vehementer solet</l>
<l>Ad vitam et ad mortem efficax, et intima</l>
<l>In utramque partem commovet praecordia.</l>
<l>Nam vivit et penetrat: proinde frigidus</l>
<l>Sermo, haud acuto dente mordens impia,</l>
<l>Nec recta persuadens erigensque fortiter</l>
<l>Confracta corda, spiritus dici nequit</l>
<l>Esse Domini. Idcirco bene est quod impiis</l>
<l>Et saxeis videor acerbus cordibus.</l>
<l>Essem suavis et oleo tranquillior,</l>
<l>Essent boni si, agerent ve paenitentiam.</l>
<l>BA. Assentior. HIE. Quid amplius desideras</l>
<pb id='s164'/>
<l>Autem Baruche? Tempus an minus aut locum</l>
<l>Recte attigi? BA. Sic arbitror. HIE. Si incendia</l>
<l>Surgunt, ad exstinguendum an aliud eligis</l>
<l>Quam tempus instans? BA. Non aliud. HIE. At non eo</l>
<l>Curris gerisque aquam ubi opus est, sed forsitan</l>
<l>Alio, interim Salomonis aut in porticu</l>
<l>Spatiaris otiosus? BA. Absit. Haud decet.</l>
<l>HIE. Age nunc. Vides ne tempus hoc periculi</l>
<l>Plenum, atque praesentis quidem? Hostis obsidet</l>
<l>Portas et exitium minatur ultimum,</l>
<l>Paucis diebus omnia invasit fames,</l>
<l>Grassatur et subinde pestilentia</l>
<l>Ob maliciam populi atque cultus impios,</l>
<l>Ventura quae quum cernerem per spiritum,</l>
<l>An non monere debui ut resipiscerent</l>
<l>Et praecaverent paenitentia malum?</l>
<l>Et id statim et quovis loco? BA. Sic arbitror.</l>
<l>HIE. Venere nunc praedicta partim, et cetera</l>
<l>Partim imminent. Nonne admonere debeo</l>
<l>Extrema ne experiantur, et rem huc progredi</l>
<l>Sinant, vorax ut flamma cuncta devoret,</l>
<l>Ipsique miseris pariter occumbant modis?</l>
<l>An iam tacendum, postque cladem denique</l>
<l>Permulta sero garriendum esse autumas?</l>
<l>BA. Non sane. HIE. Ut aedium canis custodiae</l>
<l>Adhibitus, altis si tonet latratibus</l>
<pb id='s165'/>
<l>A furibus quando est periculi nihil</l>
<l>In maximo supinus et discrimine</l>
<l>Stertatue sileatue, offula persuasus aut</l>
<l>A furibus opima, aut metu, ne quid mali</l>
<l>Patiatur, omnino meritus et dignus est</l>
<l>Cui crura frangantur et agatur in crucem.</l>
<l>Ita et propheta maximo est dignus malo</l>
<l>Qui multa tranquillo susurrat tempore</l>
<l>Quando haud adest malum, adfuturum nec videt,</l>
<l>Quum vero adest aut adfuturum praevidet</l>
<l>Tum retrahit os linguamque praemio aut metu.</l>
<l>Quod carnis illa dictitat prudentia,</l>
<l>Quam tu videris velle nobis tradere,</l>
<l>Ut veritatem nempe dispensem probe.</l>
<l>BA. Scio, tuus ut sit animus, et te dicere</l>
<l>Recte, meum nec his ago negotium,</l>
<l>Sed rex eunti huc venit obviam mihi,</l>
<l>Iussitque te admonere. HIE. Qua de re? BA. Ut bona</l>
<l>Annuntiares diceresque. tunc statim</l>
<l>Te liberatum iri, atque sibi carum fore.</l>
<l>Sin aliter animatus fores et pergeres</l>
<l>Ut hactenus, vitam in catenis perpetim</l>
<l>Acturum. HIE. Ad hominum scilicet prudentiam</l>
<l>Pulchre bona et mala proposuit. at in mea</l>
<l>Non est manu utralibet loquendo persequi.</l>
<l>Neque in illius erit ut in catenis exigam</l>
<pb id='s166'/>
<l>Vitam aut moriar aut aliud aliquid perferam,</l>
<l>Fient sed omnia ut ante decrevit Deus.</l>
<l>BA. Id arbitror eum velle. Quamvis diceres</l>
<l>Mala multa vulgo et haec acerbe quamlibet,</l>
<l>Ipsi tamen magnatibusque parceres.</l>
<l>HIE. Quid ais Baruche? Parcerem? Quoties ego</l>
<l>Testatus ante sum et bona et suavia</l>
<l>Quam mala et acerba malle me quoque dicere?</l>
<l>Nam proprie ad me pertinet prorsus nihil</l>
<l>Recte saecus ve quisque vivat civium.</l>
<l>Quod impia autem facta pravaque arguo</l>
<l>Divina pene invitum adigit aut oritas.</l>
<l>Quapropter huic illi ve quicquam parcere</l>
<l>Non est mei arbitrii. atque causae sunt duae</l>
<l>Cur cogar etiam principes reprendere.</l>
<l>Prima, quod et ad eos habeam mandatum Dei</l>
<l>Altera, quod impietatum et omnium caput</l>
<l>Et origo sint scelerum quorum plebs est rea.</l>
<l>Et exitii erunt denique nisi caverint.</l>
<l>Nulla ergo parcendi ratio mihi integra.</l>
<l>BA. Non liberaberis ergo quantum intelligo.</l>
<l>HIE. Si visum ita fuerit Deo, nihil moror:</l>
<l>Sed aliud accepi a docente spiritu</l>
<l>Ut et ante dixi, proinde vade, et ligneum</l>
<l>Mihi ocius iugum adfer. ita mihi usus est.</l>
<l>BA. Nondum absolutus aliud instituis malum.</l>
<pb id='s167'/>
<l>HIE. Sic est necesse. Adfer igitur. BA. Mox adferam.</l>
<l>HIE. Opprobrio mihi est eritque perpetim,</l>
<l>O Domine sermo tuus, scelera quod arguo</l>
<l>Unamque semper vastitatem clamito.</l>
<l>Hinc incidit mihi saepe cogitatio</l>
<l>Non amplius verbi recordari tui,</l>
<l>Nec in tuo quicquam docere nomine.</l>
<l>Sed ecce factus est mihi sermo tuus</l>
<l>Quasi ignis in praecordiis exaestuans,</l>
<l>Idemque clausus intimis in ossibus.</l>
<l>Deficio, nec sufferre possum. Proloquar</l>
<l>Igitur necesse est, atque flammas evomam.</l>
<l>Sed quantus in gyro timor/ quantae minae?</l>
<l>Statuere quam concorditer me persequi?</l>
<l>Assiste mihi bellator ut fortissimus</l>
<l>O Domine, ut omnes persecutores mei</l>
<l>Cadant et infirmentur, ac opprobriis</l>
<l>Saturentur aeternis.</l>
</lg>
</div3>
<div3 id='NAHB.01.04.05' n='5' type='scene'>
<head>SCENA QUINTA. PHASSUR, HIEREMIAS.</head>
<lg met='trim'>
<l>AGe, hunc iam solvite.</l>
<l>Intelligis modo tu(arbitror)quanto siet</l>
<l>Quiesse melius, atque linguam dentium</l>
<l>Intra tenere claustra, quam conviciis</l>
<pb id='s168'/>
<l>Atque maledictis principes lacessere.</l>
<l>Abi solutus nunc, tibi et posthac cave.</l>
<l>HIE. O Phassur, oris nomen a nigredine</l>
<l>Qui merito habes. Nam praedicas mendacia,</l>
<l>Populumque falsa decipis fiducia:</l>
<l>Quin et ad avaritiam docendi munere</l>
<l>Et ad improbam crudelitatem abuteris.</l>
<l>Pontificis est, verbo Dei contrarios</l>
<l>Non verberibus atque colaphis contundere.</l>
<l>Potiusque bene vivendo et integris viis</l>
<l>Quam vinculis nervoque vel saevis minis</l>
<l>Compescere adversariorum lingulas.</l>
<l>Quia ergo saevitia et pavore perfuris</l>
<l>Ut Phassur usque huc, sic Magor vocabere</l>
<l>Posthac, ut a pavore nomen scilicet</l>
<l>Habeas. siquidem a Deo tibi denuntio</l>
<l>Quod in pavorem sit daturus te et tuos</l>
<l>Ense, qui inimicorum suorum corruent</l>
<l>Vidente te: nec erit popello huic ulla pax</l>
<l>Ut polliceris scilicet mendaciter,</l>
<l>Dabitur sed in Babylonici regis manus,</l>
<l>Inque Babylonem transferetur hinc procul,</l>
<l>Cadetque gladio: et civitatis insuper</l>
<l>Substantia huius omnis, et opes publicae</l>
<l>Una et privatae, et vetusti et conditi</l>
<l>A regibus thesauri, et omnia cetera</l>
<pb id='s169'/>
<l>Pretiosa eodem deferentur hostibus.</l>
<l>Tu Phassur autem cum familia relliqua</l>
<l>Captivitatis inibi senties iugum,</l>
<l>Inibi et cum amicis sepelieris ceteris,</l>
<l>Mendacium quibus prophetasti hactenus.</l>
<l>PHA. Nondum ergo didicisti abstinere talibus</l>
<l>Insane, verbis? Vis reduci, intelligo,</l>
<l>In carcerem. HIE. Non ambio. PH. Quid ergo non</l>
<l>Maledicta omittis, eaque contra Principes?</l>
<l>HIE. Dixi. Iam habes certo quid exspectes boni.</l>
<l>PH. Si verbulo me post vel uno laeseris,</l>
<l>Lapidibus obruare faxo miserrime.</l>
<l>Dixi. Iam habes et tu quid exspectes mali.</l>
<l>Genere ex sacerdotali es oriundus bono,</l>
<l>Quare sacerdotum ordinem tuerier,</l>
<l>Eademque deberes ubique dicere et</l>
<l>Sentire nobiscum, haud palam proscindere</l>
<l>Conviciis, et facta nostra carpere.</l>
<l>Pars turpis est toto haud suo consentiens,</l>
<l>Suum apostatae omnes persequuntur ordinem.</l>
<l>HIE. Sequi ad malum, immo turpe multitudinem,</l>
<l>Ventrisque causa veritatem prodere.</l>
<l>PH. Abi hinc modo: audisti futurum quid siet.</l>
<l>Dii maximi, ut loquax homo, qui nec minis</l>
<l>Verbisque nec verberibus adduci potest</l>
<l>Compescat ut linguam. Dabo hoc insaniae</l>
<pb id='s170'/>
<l>Ut perferam, alioqui experiretur cito</l>
<l>Me constitutum principem in domo Dei.</l>
<l>Quis ille vero, quidque fert, qui ei venit</l>
<l>Advorsum? age inspicere lubet quam rem gerant.</l>
</lg>
</div3>
<div3 id='NAHB.01.04.06' n='6' type='scene'>
<head>SCENA SEXTA. BARUCHUS, HIEREMIAS, PHASSUR.</head>
<lg met='trim'>
<l>EVax, quid aspicio? Absolutum vinculis</l>
<l>Meum sodalem. O gratias magnas Deo</l>
<l>Agamus. O mi frater expotate, quam</l>
<l>Te liberum esse gaudeo. HIE. habeo gratiam.</l>
<l>BA. Iugum attuli, cuius tibi iam forsitan</l>
<l>Nullus erit usus. HIE. Erit. Age in collum meum</l>
<l>Impone. PH. Dii vestram fidem, quam eiusmodi</l>
<l>Homines farinae. Quid sibi fanaticus</l>
<l>Quaerit iugo appenso atque tali schemate?</l>
<l>An me studet quod vinxerim traducere?</l>
<l>BA. Rideberis scio simul ac conspexerit</l>
<l>Te quispiam nasutus ex vulgo. HIE. Haud novum</l>
<l>Istuc mihi. Pro fabula me omnes habent,</l>
<l>Sumque pueris et seniculis ostentui.</l>
<l>Rident, ciconias et aures mobiles</l>
<l>Fingunt, sub indice proferunt et pollicem,</l>
<l>Quassant caput, linguam exserunt, torquent labra.</l>
<pb id='s171'/>
<l>Sed propediem profecto et ipsi ostentui</l>
<l>Hostibus erunt, cuius specimen et hoc fero.</l>
<l>Sed eamus in templum. Populum adesse auguror,</l>
<l>Nec non Prophetas praedicare plurima.</l>
<l>BA Quaeso moderate, ne in aliud cadas malum.</l>
<l>HIE. Oblitus es tam cito quid ante dixerim?</l>
<l>BA. Age ut lubet. Sed esse cupio bene tibi.</l>
<l>HIE. Credo. Melius at omnibus nobis Deus.</l>
<l>Eamus. PH. Ex nervo domum putaveram</l>
<l>Iturum, et omnes contiones amodo</l>
<l>Templumque fugiturum, sed en contrarium</l>
<l>Molitur, et templum petit: sic scilicet</l>
<l>Correctus est. Sequar audiamque, numquid et</l>
<l>Docere tentet. Quippe iumento suo</l>
<l>Sibi(quod aiunt)prorsus accersit malum.</l>
</lg>
</div3>
<div3 id='NAHB.01.04.07' n='7' type='scene'>
<head>SCENA SEPTIMA. SATANAS, RASCHATES.</head>
<lg met='trim'>
<l>AIn'solutum? RA. Maxime. SAT. Quid incidit</l>
<l>Pontifici in animum ut solveret? RA. Delirium est.</l>
<l>SAT. Nil verius. Hominem inquietum solvere?</l>
<l>RA. Hoc postea sensurus est etiam magis.</l>
<l>Namque inde templum petiit e vestigio</l>
<l>Docturus haud dubie similia prioribus.</l>
<l>SAT. Templum ergo petiit? RA. Hisce vidi oculis. SA. Age</l>
<pb id='s172'/>
<l>Eamus illo et nos, ut adversemur et</l>
<l>Populum retineamus in oboedientia.</l>
<l>RA. Necesse prorsus. Sed tibi ut processio</l>
<l>Placet atque supplicationes publicae?</l>
<l>SAT. Summe profecto. Ceterum, auctor quis fuit?</l>
<l>RA. Quis? nisi ego? Regi nempe suggessi. Sa. Probo.</l>
<l>Sed eamus, hoc ne simus in festo ultimi.</l>
</lg>
</div3>
<div3 id='NAHB.01.04.08' n='8' type='scene'>
<head>SCENA OCTAVA. BARUCHUS, HIEREMIAS, MULIERES, HANANIAS, POPULUS.</head>
<lg met='trim'>
<l>INgens adest omnino multitudo, quum</l>
<l>Pro moenibus portisque tot quoque excubent,</l>
<l>Hostesque contra dimicent e turribus.</l>
<l>Quam calamitas facile religiosos facit.</l>
<l>In prosperis, nemo fere est Dei memor.</l>
<l>Quid istud autem? HIE. Quid? BA. Viden' mulierculas</l>
<l>Longissima huc processione tendere?</l>
<l>HIE. Video. BA. Antefertur nescio quid. HIE. Scilicet</l>
<l>Caeli volunt placare reginam peplo,</l>
<l>Ut magis adhuc Deum malumque provocent.</l>
<l>BA. Id nempe facturas putas? HIE. Scio, et audies.</l>
<l>Propius age, accedamus. BA. O insaniam.</l>
<l>Itane nec in ipsis sapere discunt malis?</l>
<l>MU. O domina mundi unica polique praepotens</l>
<pb id='s173'/>
<l>Regina, que numquam repellis supplices,</l>
<l>Sed semper audis invocantes, qualibet</l>
<l>Etiam in nessitate: tibi concorditer</l>
<l>Offerimus hoc nostra peplum factum manu,</l>
<l>Faveas ut et propitia sis. Certe vides</l>
<l>Hostilis ut nos obsideat exercitus,</l>
<l>Famesque cruciet atque pestilentia,</l>
<l>Magnumque nobis omnibus periculum,</l>
<l>Nec non maritis immineat et liberis.</l>
<l>Respice igitur celso tuo de habitaculo</l>
<l>Nostrique miserere, o pia et dulcissima.</l>
<l>Per te potes, nihilque tibi negat Baal.</l>
<l>Fac hostis ante nostra stratus moenia</l>
<l>Efflet animam, esca fiat et volucribus:</l>
<l>Aut pulsus hinc, domum redeat inglorius.</l>
<l>Sic tua tibi ara sempiternis ignibus</l>
<l>Luceat, et acepta imbuatur hostia.</l>
<l>Sic splendidis tu gaudeas amiculis</l>
<l>Semper, tibi nec serta desint florida.</l>
<l>BA. Proh rebus impietate summa consulunt:</l>
<l>Frustra et creaturam invocant, et auribus</l>
<l>Carentem et ore et adiuvante dextera.</l>
<l>O fatuitatem. HIE. Cetera attende, obsecro.</l>
<l>PO. O maxime Baal, o Chamos et o Moloch,</l>
<l>O summe Sol, o clara caelis ydera,</l>
<l>O ceteri quoque dii deaeque caelites,</l>
<pb id='s174'/>
<l>Summis adestote in necessitatibus.</l>
<l>Nunc nunc priorum estote memores cultuum</l>
<l>Quos mane vobis atque sero impendimus.</l>
<l>Revocate in animum multa thuris pondera,</l>
<l>Iugesque nostras ac opimas hostias.</l>
<l>Nolite vestros supplices relinquere,</l>
<l>Quando omnis in vobis rei est spes iam sita.</l>
<l>Vertite oculos huc cordaque auresque, o boni:</l>
<l>Eripiteque urbem omnesque vobis deditos</l>
<l>Miseria ab hac cives malisque instantibus.</l>
<l>Opprimite misso perduelles fulmine,</l>
<l>Rapidave mox delete pestilentia.</l>
<l>Eamque ab urbe civibusque avertite.</l>
<l>Exurite ipsi castra, deficite aggeres,</l>
<l>Depluite panes atque lymphae copiam:</l>
<l>Ne peste pereamus fameque vel siti</l>
<l>Curate. vestrae cuncta sunt potentiae</l>
<l>Subiecta tam terrena quam caelestia.</l>
<l>Quare voluntas sola vobis sufficit,</l>
<l>Praesentibus quo liberemur a malis.</l>
<l>BA. Audis, ut idolis deisque frivolis</l>
<l>Omnem Dei veri applicent potentiam,</l>
<l>Eumque prorsus honoribus spoliant suis?</l>
<l>Heu popule stulte et ter quaterque perdite.</l>
<l>HIE. Attende quaeso. Phassur accedit, Deum</l>
<l>Opinor ut vice populo respondeat.</l>
<pb id='s175'/>
<l>HA. Audite cives vosque matronae optimae,</l>
<l>Vostra sacrificia diis placere credite,</l>
<l>Dabuntque prospera sicut exta praedicant.</l>
<l>Sed de his deorum audite nunc interpretem.</l>
<l>HA. Regina caeli ceterique caelites</l>
<l>Preces libenter audiere supplicum</l>
<l>Intelliguntque vestra quam fiducia</l>
<l>Nitatur ipsis, sacra quod sint anchora</l>
<l>Vobis, refugium rebus ac in asperis.</l>
<l>Vident et hostium furorem et copias</l>
<l>Adversus urbem construentes aggeres,</l>
<l>Moeniaque variis impetentes machinis,</l>
<l>Et pervicaciter obsidentes undique.</l>
<l>Nec eos latet quam dira pestilentia,</l>
<l>Famesque tristis pariter et sitis arida</l>
<l>Iumenta et homines atterat magis ac magis:</l>
<l>Sed huc malorum rem venire non sua</l>
<l>Fatentur accidisse negligentia</l>
<l>Oblivioneque victimarum et cultuum</l>
<l>Huc usque vestrorum, sed omnino bona</l>
<l>Certaque ratione atque vobis utili.</l>
<l>Nam negligentes usque multo tempore</l>
<l>Cultu fuistis pristinisque ritibus</l>
<l>Adversus ipsos, ut remotis scilicet</l>
<l>Ad huc malis, vexatione maxima</l>
<l>Voluere nunc ad debitum vos cogere.</l>
<pb id='s176'/>
<l>Fecistis ergo quod salutis interest</l>
<l>Vestrae, quod et dii religioque postulat:</l>
<l>Siquidem frequentes precibus atque victimis</l>
<l>Votisque adestis supplicationibus,</l>
<l>Non absque spe certaeque opis fiducia.</l>
<l>Sunt haec deis grata et litastis approbe,</l>
<l>Adeoque veterem recuperastis gratiam.</l>
<l>Quapropter haec iussere vobis dicere:</l>
<l>Recedet hinc Chaldaeus in terram suam</l>
<l>Paucis diebus, nec canem quidem auferet.</l>
<l>Fuga recedet copiis perterritus</l>
<l>Aliunde venientibus, ut olim Benhadad</l>
<l>Samaria ab obsessa. relinquet machinas</l>
<l>Omnemque vobis commeatum bellicum,</l>
<l>Spoliis ut efficiamini praedivites,</l>
<l>Panisque larga copia fruamini.</l>
<l>Ablata et hinc grassante pestilentia</l>
<l>Hostes laborabunt peribuntque indies,</l>
<l>Tot millium supersit ut ne unus quidem.</l>
<l>Durate paulisper modo atque fortiter</l>
<l>Resistite, tolerate diis iuvantibus</l>
<l>Famem sitimque viriliter paucos dies,</l>
<l>Nullasque recipite pactiones hostium,</l>
<l>Promissionibusque nullis credite,</l>
<l>Ut ante credidere Reges turpiter</l>
<l>Et hactenus captivitatis perferunt</l>
<pb id='s177'/>
<l>Mala, fideique sero iam habitae paenitet.</l>
<l>Servate libertatem ab ipsis caelitus</l>
<l>Diis praestitam, qui servitute Aegyptia</l>
<l>Vestros benigne liberaverunt patres,</l>
<l>Et hanc eis dedere terram regibus</l>
<l>Populisque caesis plurimis et fortibus.</l>
<l>PH. Ecce, o viri, immortalium quae sit deum</l>
<l>Sententia. His igitur prophetis credite</l>
<l>Adversus hostes, et mala haec praesentia</l>
<l>Alacres ut et fortes et imperterriti</l>
<l>Reddamini. Cavete, quis persuadeat</l>
<l>Non esse placatos deos, aut longius</l>
<l>Hanc civitatem in his relicturos malis.</l>
<l>HIE. Audite me quoque, o viri, paucissimis.</l>
<l>Huc usque vobis saepe, mane et vesperi,</l>
<l>Hic et alibi praesentia haec dixi mala</l>
<l>Ventura, cultus hosce propter impios</l>
<l>Vestrasque propter iniquitates maximas,</l>
<l>Hortans ut in viam rediretis bonam.</l>
<l>Sed verba sprevistis mea, et nec hoc quidem</l>
<l>Mutastis omnium Deo quae non placent,</l>
<l>Nec credidistis ista passuros mala,</l>
<l>Nunc experimini ecce, nec quicquam tamen</l>
<l>Dei ad timorem debitum movemini.</l>
<l>Quapropter ira Domini et indignatio</l>
<l>Adversus urbem hanc vosque cunctos permanet</l>
<pb id='s178'/>
<l>Et permanebit quoad eatis perditum.</l>
<l>Decrevit autem, plurimis cum gentibus</l>
<l>Subicere vos Babylonii regis iugo,</l>
<l>Vestris ut impietatibus ponat modum.</l>
<l>In cuius exemplum atque testimonium</l>
<l>Prodire tali iussit ad vos schemate,</l>
<l>Verbis ut et signis moverentur magis</l>
<l>Praedura vestra corda. Nunc igitur iugo</l>
<l>Vos sponte subicite ducis Babylonii</l>
<l>Et sacra vestra humanaque illi dedite,</l>
<l>Vobis bene ut sit, nec fames vos nec sitis</l>
<l>Gladiusque voret atroxque pestilentia,</l>
<l>Et ignibus cremetur urbs et hec domus.</l>
<l>Sponte facite id quod imperat necessitas</l>
<l>Ne maximo facere malo cogamini</l>
<l>Tandem. Quid ista(quaeso)pertinacia</l>
<l>Subvertere ista cogitatis omnia?</l>
<l>Resistere Dei an tenditis potentiae,</l>
<l>Qui regna terrarum omnium dat cui lubet?</l>
<l>Humilesque tollit et superbos deprimit?</l>
<l>Nolite eos audire qui male somniant</l>
<l>Babylonium abiturum hinc fuga et tentoria</l>
<l>Vobis relicturum sua omnibus bonis</l>
<l>Referta. Somnia sunt, mera et mendacia</l>
<l>Seducere quibus vos volunt et perdere.</l>
<l>Supremum ut excidium urbis et cadavera</l>
<pb id='s179'/>
<l>Vestra invicem videatis atque liberum.</l>
<l>Nequaquam abibit huc vocatus a Deo,</l>
<l>Sed sponte nisi dedideritis vos, tamdiu</l>
<l>Quassabit haec et obsidebit moenia,</l>
<l>Donec fame pereatis et peste et siti,</l>
<l>Tandemque cives obtinebit relliquos,</l>
<l>Ferietque gladio inque Babylonem transferet,</l>
<l>Urbemque diruet hanc et aedes omnium,</l>
<l>Inque cinerem templum rediget et pulverem.</l>
<l>Sed, quaeso, vobis tandem et urbi parcite,</l>
<l>Deique veri obtemperate vocibus,</l>
<l>Vestraque colla Nabucho dono foris iugo</l>
<l>Submittite. id vobis enim atque plurimis</l>
<l>Imposuit immutabili edicto Deus.</l>
<l>HA. Audes ne rursus, homo omnium vanissime,</l>
<l>Contrarium nostris loqui sermonibus?</l>
<l>Te(quaeso) gens electa, ne huic obtemperes.</l>
<l>Nam somnium est mihi a Deo verissimum,</l>
<l>Babylonium hinc recessurum cito,</l>
<l>Nec nos suo, populos nec ullos amplius</l>
<l>Freno iugoque subditurum. et insuper</l>
<l>Quos optimates ante regesque hinc tulit</l>
<l>Templique vasa sacrilegus argentea</l>
<l>Et aurea in Babylonem, in hunc, mihi credite.</l>
<l>Referentur ocius et revertemur locum.</l>
<l>Nam conterere decrevit omnino Deus</l>
<pb id='s180'/>
<l>Durissimum regis iugum babylonici</l>
<l>De gentium collo omnium, haud nostro modo.</l>
<l>HIE. Amen. Utinam ita Deus faciat. At hoc tamen</l>
<l>Audi Hanania. Tu nunc quidem his sermonibus</l>
<l>Mulces popelli corda et aures, et tibi</l>
<l>Obnoxium facis praedicans felicia,</l>
<l>Ut ante nostra qui fuere tempora</l>
<l>Fecere plurimi Prophetae: sed tua</l>
<l>An vera sint, clare patebit, somnia</l>
<l>Et an Deus ad haec te docenda miserit,</l>
<l>Si non eo quoque optimates relliqui</l>
<l>Cum rege ceterisque vasis omnibus</l>
<l>Ferentur. HA. Haud ferentur. Hoc iugum sine.</l>
<l>Ita Dominus(credite)teret Babylonii</l>
<l>Regis iugum de gentium collo omnium</l>
<l>Post hoc biennium. HIE. Iugum tu ligneum</l>
<l>Fregisti Hanania, iussus haud quaquam a Deo</l>
<l>Nec missus. igitur pro iugo isto ligneo</l>
<l>Fragilique, confractum tua quod est manu,</l>
<l>Infractum aliud, et ferreum faciet Deus.</l>
<l>Nam ferreum decrevit omnino iugum</l>
<l>In nostra colla et plurimarum gentium</l>
<l>Imponere, ut deserviant Babylonio</l>
<l>Et liberis ipsius et nepotibus,</l>
<l>Tibi vero Hanania, quia docere talia</l>
<l>Non missus audes, frivolisque somniis</l>
<pb id='s181'/>
<l>Seducis hunc populum et facis confidere</l>
<l>Mendacio, hoc anno auferet vitam tibi</l>
<l>Deus ille, contra quem locutus publice es.</l>
<l>At vos viri Iuda, urbis huius incolae</l>
<l>Nolite verbis nuntiantum credere</l>
<l>Ablata quondam vasa templi, nunc cito,</l>
<l>Populumque translatum reversurum et duces,</l>
<l>Aut hinc recessurum ducem Babylonium,</l>
<l>Et illius vos subditos iugo haud fore.</l>
<l>Mendacium loquuntur et contra Deum,</l>
<l>Qui vos et hanc Nabucho dono fori dedit</l>
<l>Urbem, simulque vasa templi relliqua,</l>
<l>Inque Babylonem cuncta secum transferet,</l>
<l>Facietque sicut Silo templo huic, urbsque erit</l>
<l>Deserta, cunctisque in stuporem gentibus</l>
<l>Peccata propter vestra cultusque impios.</l>
<l>Nunc praevenite et vosmet ipsi dedite</l>
<l>Servare si templum cupitis et moenia.</l>
<l>HA. Quousque tandem hunc feremus, o viri,</l>
<l>Loco huic et omnibus prophetantem malum?</l>
<l>Nosque arguentem iugiter mendacii?</l>
<l>Et nunc in ipsis his malis praesentibus</l>
<l>Illudit omnibus, animosque deicit</l>
<l>Vestros, iubetque civitatem tradere</l>
<l>Locumque sanctum hunc hostibus. ph. Non hercule</l>
<l>Dubium, o viri, quin pro hoste sit habendus, qui ita</l>
<pb id='s182'/>
<l>Adversa nobis hostibusque prospera</l>
<l>Promittit omnia. Morte plectendum arbitror.</l>
<l>PO. Irruite, comprendite, alapis contundite,</l>
<l>Hostem loci huius omniumque publicum</l>
<l>Interficite, nostraque moriatur manu:</l>
<l>Huc huc cito omnis patriam qui diliget.</l>
</lg>
</div3>
<div3 id='NAHB.01.04.09' n='9' type='scene'>
<head>SCENA NONA. MELCHIADES, PHASSUR, POPULUS, HIEREMIAS.</head>
<lg met='trim'>
<l>IN templo (opinor) erit, alibi quando nequit</l>
<l>Reperiri. At at quid nam tumultus audio?</l>
<l>Seditio plane est orta. Satis incommode</l>
<l>Quando hostis est foris atque portus obsidet.</l>
<l>Ocius age, accurramus, PO. Euge, fortiter</l>
<l>Astringite latronem, Ita ne nobis exprobret</l>
<l>Peccata semper, vastitatemque intonet</l>
<l>Urbis domusque huius, et in hostum manus</l>
<l>Cuncta iubeat dedere? Age nunc, producite</l>
<l>Hominem scelestum, ut debitas poenas luat.</l>
<l>ME. Quid istud o cives? Tumultus hic sibi</l>
<l>Quid vult? An haud satis alioqui adest mali,</l>
<l>Nisi bella faciatis etiam civilia?</l>
<l>Desinite, remque potius agite sub arbitris.</l>
<l>PH. Non hic movemus bella (Principes viri)</l>
<pb id='s183'/>
<l>Sed malevolum hunc hominem molestumque omnibus</l>
<l>Et hanc iubentem civitatem prodere</l>
<l>Babyloniis, et insuper mala plurima</l>
<l>Populoque temploque occinentem iugiter</l>
<l>Comprendimus, volumusque morti tradere,</l>
<l>A simili ut abstineant et alii audacia.</l>
<l>ME. Ad haec quid adfers tu? Fateris? an minus?</l>
<l>HIE. Confiteor equidem praedicasse plurima</l>
<l>Adversus urbem atque populum et templum mala,</l>
<l>Sed non ea ex animo meo atque somniis,</l>
<l>Veram Deo Dominoque terrarum et poli</l>
<l>Mittente mandanteque, cui omnes convenit</l>
<l>Dicto audientes esse. quare non mihi</l>
<l>Quod dixerim quicquam mali, irasci decet.</l>
<l>Tam bene ego cupio patriae quam quispiam,</l>
<l>Doleoque pariter quod his premimur malis,</l>
<l>Atque auferantur opto, deteriora nec</l>
<l>Succedere videam. Quod autem irascitur</l>
<l>Iniquitates propter infractas Deus</l>
<l>Urbi huic, et irae nuntium me destinat,</l>
<l>Prohibere non possum: auctor ille est non ego.</l>
<l>Nunc ergo(amabo) studia recta capessite,</l>
<l>Bonosque tandem transigite cursum viis,</l>
<l>Vitae et prioris agite paenitentiam,</l>
<l>Tum paenitebit omnis et Dominum mali</l>
<l>Quod est locutus et minatus hactenus.</l>
<pb id='s184'/>
<l>Nec alia restat ulla vitandi via.</l>
<l>In vestra ego quidem sum potestate et manu</l>
<l>Mi facite quod vobis videtur commodum,</l>
<l>Verum tamen hoc vos velim cognoscere,</l>
<l>Si me neci dederitis, urbem et vos quoque</l>
<l>Quod innocenti polluetis sanguine:</l>
<l>Nam misit ad vos me Deus certissime,</l>
<l>Iussitque verba cuncta quae audistis, loqui.</l>
<l>HA. Mentiris, inquam, non locutus est tibi</l>
<l>Deus. sed ita colludis hostibus improbe.</l>
<l>ME. Non arbitramur o viri, in praesentia</l>
<l>Capitale designasse crimen hunc virum,</l>
<l>Quandoquidem ad omnes nos locutus est Dei es</l>
<l>Ore atque iussu, nec priores principes</l>
<l>Regesque sani similia Prophetas mala</l>
<l>Annuntiantes tradiderunt ad necem,</l>
<l>Sed deprecati sunt potius Dominum Deum,</l>
<l>Malaeque vitae egere paenitentiam,</l>
<l>Unde quoque praedicta Deus avertit mala.</l>
<l>Exempla quorum imitemur, ac innoxio</l>
<l>Non nos et urbem praegravemus sanguine:</l>
<l>Praeterea ad hunc mandata habemus regia.</l>
<l>HIE. Ad me ne? ME. Prorsus. HIE. quid rei est? ME. Scire expetit</l>
<l>Rex, numquam in obsidione praesenti, Dei</l>
<l>Sententiam habeas, et futurum quid putes.</l>
<l>HIE. Habeo. Sed hanc coram indicare convenit.</l>
<pb id='s185'/>
<l>ME. Fortasse melius est. proinde solvite</l>
<l>Nobiscum ut eat. PH. En vita donatur tibi</l>
<l>Nunc principum intercessione. tu vide</l>
<l>Umquam in meas ne postea incidas manus.</l>
</lg>
</div3>
<div3 id='NAHB.01.04.10' n='10' type='scene'>
<head>SCENA DECIMA. SEDECHIAS, SAPHATIAS, MELCHIADES, HIEREMIAS.</head>
<lg met='trim'>
<l>UT sitis animo fortiori et rectius</l>
<l>Consulere possitis, operae pretium puto</l>
<l>Aegyptii vos scripta regis noscere,</l>
<l>Iaculo alligata missa quae sunt nuper in</l>
<l>Urbem, et hodie reperta reddita sunt mihi,</l>
<l>Rescripsit autem haec. Pharao Rex Aegyptius</l>
<l>Regi Sedechiae salutem plurimam.</l>
<l>Et dona suscepi, atque legatos tuos</l>
<l>Vidi lubenter, ex quibus ut et epistola</l>
<l>Babylonici regis duces et milites</l>
<l>Regnum tuum invasisse didici et plurimas</l>
<l>Praedas agere, munitaque obsidionibus</l>
<l>Premere, et quia ad pugnam egredi non audeas,</l>
<l>Metuere te, ne ipsi admoveat exercitum</l>
<l>Metropoli, et inde, maximum in periculum</l>
<l>Tuque populusque tuus Deoque aedes sacra</l>
<l>Veniatis, ergo oras rogasque plurimis,</l>
<pb id='s186'/>
<l>Ut copiis cunctisque regni viribus</l>
<l>Tibi opituler. ego igitur tua motus preco</l>
<l>Periculoque pariter et donis tuis</l>
<l>Veterique amicitia quae inter nos fuit</l>
<l>Patresque nostros, annuo auxilium tibi</l>
<l>Quantum mea potest ferre cumque potentia.</l>
<l>Scitoque quam primum omnibus cum copiis</l>
<l>Babyloniis hinc me profecturum obviam</l>
<l>Ut congrediar et te tuosque vindicem.</l>
<l>Nam regibus reges opitulari decet,</l>
<l>Nec deserere in ipsis necessitatibus.</l>
<l>Vale. Bonum profecto vicinum arbitror</l>
<l>Aegyptium, fidumque nobis. et scio</l>
<l>Facturum abunde quae recepit omnia.</l>
<l>Optime igitur simus animati, nec malis</l>
<l>Frangamur hisce tristibus fame et siti,</l>
<l>Multosque devorante pestilentia.</l>
<l>Promissa praestolemur auxilia dies</l>
<l>Aliquot, et eadem haec et etiam ampliora sunt</l>
<l>Dicenda civibus, ut eo constantius</l>
<l>Tueantur urbem, nec animum despondeant.</l>
<l>SAP. Sic censeo et ego. Sed Prophetas maxime</l>
<l>Rei huic puto adhibendos, quibus populus solet</l>
<l>Credere. magisque providendum et hoc erit,</l>
<l>Ne forsitan quid praedicent contrarium,</l>
<l>Quo nihil ad haec funestius praesentia.</l>
<pb id='s187'/>
<l>Nam verba partem in utranque per multum valent</l>
<l>Illorum apud populum quibus magna est fides.</l>
<l>Et magna quo sit, iugiter verbum Dei</l>
<l>Et somnia immissa occinunt divinitus.</l>
<l>SE. Bene admones. Enixius curabitur.</l>
<l>Sed video Melchiaden redire, et alterum</l>
<l>Quos ad Prophetam miseram. Adducunt quoque</l>
<l>Ipsum simul, quod nullus equidem iusseram.</l>
<l>At audiam. ME. Magnifice Rex, adduximus</l>
<l>Ipsum huc Prophetam, ut voluit et esse addecens</l>
<l>Dixit, proinde scisciteris quae lubet.</l>
<l>SE. Vides Hieremia, angustiis modo in quibus</l>
<l>Totius huius civitatis sit salus.</l>
<l>Nos obsidet premitque rex Babylonius</l>
<l>Ut sustinere vix queamus omnia.</l>
<l>Et vulgus impatiens magis videtur, et</l>
<l>Vel transfugere, vel civitatem prodere</l>
<l>Velle, quod ut evitetur extremum malum</l>
<l>Et vos Prophetas Principesque et me decet</l>
<l>Curare pulchre quod quidem curabitur</l>
<l>Si poterit ostendi spei aliquid et auxili</l>
<l>Superesse vel ab hominibus vel a Deo,</l>
<l>Aegyptius quidem omnibus regni sui</l>
<l>Viribus opem laturus est cura ex mea,</l>
<l>At maior esset auxili fiducia</l>
<l>Annuntiarent si secunda Dei quoque,</l>
<pb id='s188'/>
<l>Et vos deorum(ut vultis esse) interpretes.</l>
<l>Ad te ergo misi principes, dominum ut Deum</l>
<l>Interrogares, an secundum pristina</l>
<l>Sit mira facturus popello cum suo,</l>
<l>Et ab hostium nos liberaturus manu,</l>
<l>Eosque procul pulsurus hinc terram in Suam.</l>
<l>Tu si quid ergo commodi responsi habes</l>
<l>Quod civitatis ad salutem conferat</l>
<l>Tuamque, profer. HIE. Domine rex, faciam ut iubes,</l>
<l>Aedamque mi quodcumque mandavit Deus.</l>
<l>Testatus ante sum frequenter, maximam</l>
<l>Vos contra et omnes civitatis incolas</l>
<l>Fervere dei iram, atque nisi paenitentiam</l>
<l>Ageretis, hostes adfuturos. Ecce iam</l>
<l>Adsunt. similiter atque pestilentiam</l>
<l>Famemque sentitis, minatus ut est Deus.</l>
<l>Vestrum tamen fit nemo melior vel pilo,</l>
<l>Nec lubet ab impietate tandem cedere,</l>
<l>Vestris sed armis et alienis fiditis.</l>
<l>Decrevit ergo Deus facere, fiducia ut</l>
<l>Ludatur omnis vestra, et arma quis modo</l>
<l>Adversus hostes obsidentes moenia</l>
<l>Pugnatis, urbe congregentur et foro</l>
<l>In medio, et hostibus spolia tantummodo</l>
<l>Vestris sient, nullique vobis usui.</l>
<l>Et interim vos ipse debellabit his</l>
<pb id='s189'/>
<l>Praesentibus malis fame et tristi <unclear reason='luc?'>lue</unclear>.</l>
<l>Demum relictos tradet in Babylonii</l>
<l>Regis manus, te Sedechiam et vos principes,</l>
<l>Vulgusque multum. Is cedet atque nemini</l>
<l>Parcet. proinde in castra qui transfugerit</l>
<l>Hostilia, is vitam tuebitur suam,</l>
<l>Qui vero in urbe durus ista manserit</l>
<l>Fame interibit atque pestilentia</l>
<l>Gladioque nec enim prosperum quid habebitis</l>
<l>Adversus hostes, neque etiam vos proteget</l>
<l>Aegyptius, nec ulla vis mortalium,</l>
<l>Quum vos abominetur <unclear reason='omnipoteris?'>omnipote. s</unclear> Deus,</l>
<l>Faciemque penitus hac ab urbe averterit,</l>
<l>Eamque sit daturus hostium in manus,</l>
<l>Aequetur ut solo et cremetur ignibus.</l>
<l>Credat prophetis nemo mentientibus</l>
<l>Ventura prospera, et recessurum hinc cito</l>
<l>Exercitum hostilem. Haud recedet (credite)</l>
<l>Effecerit dum de quibus dixi omnia.</l>
<l>Hec est Dei quam quaeritis sententia,</l>
<l>Quam civibus etiam ante feci cognitam.</l>
<l>SE. O perdite haeretice. Ista tune civibus?</l>
<l>HIE. Sic nempe cunctis expedire censeo</l>
<l>Ne quid spei consurgat adversus Deum.</l>
<l>SE. Auditis, o amici, homo hic mala non bona</l>
<l>Huic civitati quaerit. HIE Immo sedulo</l>
<pb id='s190'/>
<l>Bona quaero, sed frustra, Deo quum invisa sit.</l>
<l>SE. Vincla ergo non docuere te mage commoda</l>
<l>Loqui? Hoccine apud te admonitio valet mea?</l>
<l>HIE. Dei rogasti non meam sententiam.</l>
<l>Dixi ergo simpliciter eam, immutans nihil.</l>
<l>Si displicet, non mihi, Deo sed imputes.</l>
<l>SE. Mentiris. Haud est haec Dei sententia</l>
<l>Sed hostium, quibus magis tu perfide</l>
<l>Quam civibus faves reique publicae.</l>
<l>Arripite eum lorarii, et compingite</l>
<l>In carcerem. Exemplum Prophetis ceteris</l>
<l>Statuam, ne apud nos hostium partes agant,</l>
<l>Et tristiora addent etiam ad haec tristia.</l>
<l>SAP. Non absque causa Domine Rex, irasceris.</l>
<l>Quid enim futurum, si vel ista publice</l>
<l>Dixit, vel alius diceret? Corda omnium</l>
<l>Molliret, et bellantium dissolveret</l>
<l>Manus, frequentes et pararet transfugas.</l>
<l>Sicque urbs et omnes proderemur Principes.</l>
<l>Quare rogamus publice causa rei,</l>
<l>Iuguletur homo, cives magis ut et milites</l>
<l>Maneant in officio, salusque nostra sit</l>
<l>Stabilior SE. Ecce in manibus est vestris homo.</l>
<l>Nec fas enim, ut vobis neget Rex quippiam,</l>
<l>Quorum sine auxilio tueri non queat</l>
<l>Nec se nec imperium, facite quod collibet,</l>
<pb id='s191'/>
<l>SAP. Faciemus ex re quod tua et nostra siet.</l>
<l>Animoque tibi pro hoc magnam habemus gratiam.</l>
</lg>
</div3>
<div3 id='NAHB.01.04.11' n='11' type='scene'>
<head>CHORUS.</head>
<lg met='alca'>
<l>Malum atque mendax est hominum genus.</l>
<l>Probum videri non minus interim</l>
<l rend='indent'>Multumque verax et latere</l>
<l rend='indent'>Palliolo sub avet decenti.</l>
<l>Natura nulli displicet improba,</l>
<l>Factisque pravis quisque suis favet,</l>
<l rend='indent'>De se tamen sciri palamque</l>
<l rend='indent'>Sustineat mala nemo dici.</l>
<l>Abominamur quin meritas quoque</l>
<l>Audire poenas tristeque vindicis</l>
<l rend='indent'>Nomen. fit ergo, nun quam ut atri</l>
<l rend='indent'>Paeniteat pudeatque facti.</l>
<l>Ingens malum hoc, et plurima concitat</l>
<l>Bella atque cedes, crimina Spiritus</l>
<l rend='indent'>Quum tangit occulta, aut reprendit</l>
<l rend='indent'>Quae manifesta volant per orbem.</l>
<l>Immitis ergo conditio et status</l>
<l>Illorum, ad hoc quos Spiritus excitat</l>
<l rend='indent'>Perversa mundi ut sacta carpant,</l>
<l rend='indent'>Supplicium ve canant futurum.</l>
<l>Hoc munus olim perdidit alterum</l>
<l>Gnatorum Adami, perdidit et fere</l>
<l rend='indent'>Omnes prophetas atque Christum,</l>
<pb id='s192'/>
<l rend='indent'>Totam et Apostolicam cohortem.</l>
<l>Gentes et inter vivere longius</l>
<l>Vitae reprensor non potuit malae.</l>
<l rend='indent'>Hinc Socrates hausit cicutam,</l>
<l rend='indent'>Penthea rupit et ipsa mater.</l>
</lg>
</div3>
</div2>
<div2 id='NAHB.01.05' n='5' type='act'>
<head>ACTUS QUINTUS.</head>

<div3 id='NAHB.01.05.01' n='1' type='scene'>
<head>SCENA PRIMA. SATANAS, RASCHATES.</head>
<lg met='trim'>
<l>BEne cuncta succedunt adhuc nobis. Sine</l>
<l>Operaque consilioque nostro singula</l>
<l>Ut volumus eveniunt. Adeo multum interest</l>
<l>Vigilasse principio, et solida fundamina</l>
<l>Iecisse, congruisque recte principes</l>
<l>Populumque regesque imbuisse moribus.</l>
<l>Hinc tu meam perspicere diligentiam</l>
<l>Facile potes. RA. Profecto summam, ut longius</l>
<l>Excidium abesse non queat. SA. Prudentis hoc</l>
<l>Domini est, ita instituere servos, si crepet</l>
<l>Vel digitulo, vel absque crepitu etiam ut sciant</l>
<l>Faciantque, quod facto est opus. RA. Videlicet.</l>
<l>SA. Quid aula placet? RA. Est instituta non male.</l>
<pb id='s193'/>
<l>Nam principes perversa suadent impii,</l>
<l>Rex obsequitur, et ceteri applaudunt statim,</l>
<l>Perversiores nescias ut qui sient.</l>
<l>SA. Sic congruit. Quid dein Sacerdotes placent?</l>
<l>Nec non Prophetae, vulgus atque ignobile?</l>
<l>RA. Bene. Se inter omnes congruunt bellissime.</l>
<l>Talis Sacerdos et Propheta qualis est</l>
<l>Populus, ut haud suo forma calceo magis</l>
<l>Quadret. SA. Quid illud, quod Prophetam pessime</l>
<l>Tractant rebellem? RA. Perplacet. Non indigent</l>
<l>Monitoribus nobis SA. Licet iam scilicet</l>
<l>Esse otiosis. Rebus ipsi ceteris</l>
<l>Imposuerint colophonem et extremam manum.</l>
<l>RA. Sic spero. SA. Ad usque mentum in alto molliter</l>
<l>Coeno Propheta recubat, ille perditae</l>
<l>Corrector urbis, ut periculi nihil</l>
<l>Restet. nec inde enim poterit emergere.</l>
<l>Conficiet hominem foetor aut certe fames.</l>
<l>RA. O si manerent perduelles longius,</l>
<l>Nec obviam ire tenderent Aegyptiis,</l>
<l>Omnes propediem et milites penuria</l>
<l>Famesque perderet atque pestilentia.</l>
<l>SA. Oh pone curas. huc redibunt ilico,</l>
<l>Si per Prophetam vera praedixit Deus.</l>
<l>RA. Hem, quantum habebit tunc Charon negotii?</l>
<l>SA. Habebit, et vos volupe spectaculum.</l>
<pb id='s194'/>
<l>Sed en Prophetae comitem: ut udo lumine</l>
<l>Vultuque tetrico, magisque pallido</l>
<l>Quam buxus est, incedit? ut suspiria</l>
<l>Alta trahit, et utriusque palmae conserit</l>
<l>Digitos? dolet amici videlicet necem.</l>
<l>RA. Utinam simul demersus in coenum siet,</l>
<l>Ut societatis digna haberet praemia.</l>
<l>SA. Huc paululum cedamus, ut quid nam gerat</l>
<l>Subaudiamus.</l>
</lg>
</div3>
<div3 id='NAHB.01.05.02' n='2' type='scene'>
<head>SCENA SECUNDA. BARUCHUS, SATANAS.</head>
<lg met='trim'>
<l>O Creator omnium,</l>
<l>Quantos dolores et labore das tuis.</l>
<l>Huccine redire, rem sinis, preco ut tuus</l>
<l>Tam turpiter submersus intereat luto?</l>
<l>Quo pacto ego illi opem feram? Quem civium</l>
<l>Aut Principum invocem? Sibi omnes reddidit</l>
<l>Verbo tuo inimicos. vicem nemo illius</l>
<l>Dolebit, auxilio erit et miserebitur</l>
<l>Nemo. solutis prosequentur risibus</l>
<l>Meas querelas. iure meritoque omnia</l>
<l>Illi evenisse disputabunt. Ah miser</l>
<l>Ut contione perdidisti te tua</l>
<l>Odiumque ut esses comparasti publicum.</l>
<pb id='s195'/>
<l>Haec semper ego timui. Popelli et principum</l>
<l>Nam noveram mores, quibus cacodaemones</l>
<l>Satanasque rector et institutor pectora</l>
<l>Animumque corrupere totum funditus.</l>
<l>SA. Non paenitet vero, sed et post fecero.</l>
<l>Desistat: artis quem pudet suae aut piget.</l>
<l>BA. O frater, o frater, mihi cor rumpitur</l>
<l>Casum ob tuum. Peris in tenebris et luto</l>
<l>Miserrime, quum feceris nihil mali.</l>
<l>SA. Quid eum relinquis? Quin te eodem deicis?</l>
<l>Boni ambo sic bonitate quo fruamini.</l>
<l>BA. Quis hic loquitur? O daemones nequissimi.</l>
<l>O scelerum et impietatis omnis Principes.</l>
<l>O capita belli et calamitatum circuli.</l>
<l>Quid hic negotii est? Quid ita pervertitis</l>
<l>Recta et pia? Hanc cur itis urbem perditum?</l>
<l>Sa. Ha ha he. Suavem hominem. BA. Etiam ridetis? Hem</l>
<l>Vos digna tandem comprehendet ultio.</l>
<l>SA. Et multa nobiscum quodque hominum milia</l>
<l>Nostris agentium institutionibus.</l>
<l>BA. At vos eo inducitis, et exitium omnibus</l>
<l>Paratis atrox. SA. Immo suavia omnia.</l>
<l>Quippe nihil illis quam sequi nos, suavius.</l>
<l>BA. O illices, o sycophantae subdoli.</l>
<l>SA. Ha ha he. bona atque gloriosa praedicas.</l>
<l>BA. Malorum et impiorum patroni iugiter,</l>
<pb id='s196'/>
<l>Et persecutores bonorum asperrimi,</l>
<l>Quorum Hieremias opera etiam sedet in lacti.</l>
<l>Vir qualis (heu) torquetur indignis modis.</l>
<l>SA. Quid igitur advorsamini nobis, neque</l>
<l>Mavultis uti benevolis amiculis</l>
<l>Quam persecutoribus? BA. Amiculis? Deo</l>
<l>Nobis adhaerere bonum erit SA. Quando? Mea</l>
<l>Istud (erit) exspectate pace quoad lubet.</l>
<l>Et interim in carceribus agite vel luto</l>
<l>Et omnibus scindamini cruciatibus.</l>
<l>BA. Sum ne fatuus, cum talibus qui fabuler?</l>
<l>Quis gaudium est et cordis exsultatio</l>
<l>Si calamitates incidant, et omnia</l>
<l>Permisceantur, fiat et recte nihil?</l>
<l>Ibo potius, quaeramque qui auxilium ferat</l>
<l>Fratri, profundo ante moriatur quam in luto.</l>
<l>SA. I cito, tibique quaere etiam aliquid mali:</l>
<l>Quin contionem ordire. BA. Diruptos velim.</l>
<l>SA. At nos beatum te perenniter in lacu.</l>
<l>BA. Malum cavere satius esset hercule,</l>
<l>Ut monuit improbus ille, quam opitularier</l>
<l>Homini omnibus odioso et ipsis maxime</l>
<l>Principibus et Regi, tamen dilectio</l>
<l>Persuadet et veneranda amicitiae fides,</l>
<l>Ut deserere summo haud queam in periculo</l>
<l>Et est honestum ubique amicis compati.</l>
<pb id='s197'/>
<l>Sed quo gradum vertam? Quid incipiam aut agam?</l>
<l>Quem conveniam in hac urbe? Cui casum hunc querar?</l>
<l>Quem pro salute illius auxilium rogem?</l>
<l>Incertus omnino atque inops sum consili.</l>
<l>SA. Sequamur a longe, an patronum quem piam</l>
<l>Inveniat huiusmodi prophetae, cognitum.</l>
</lg>
</div3>
<div3 id='NAHB.01.05.03' n='3' type='scene'>
<head>SCENA TERTIA. ABEDMELECHUS. BARUCHUS.</head>
<lg met='trim'>
<l>SEruate vos tamen et nihil relinquite,</l>
<l>Donec sciamus hoc futurum quid siet.</l>
<l>Hostes recedunt et relinquunt moenia,</l>
<l>Magnas Deo debemus unde gratias.</l>
<l>Iam consulere fami et aliis angustiis</l>
<l>Licebit, huc usque quibus urbs miserrime</l>
<l>Oppressa fuit, et capere somnos denique</l>
<l>Plenos et arma paululum reponere</l>
<l>Fessumque dabitur spiritum resumere.</l>
<l>Ad Regem eo, haec illi ut cupita nuntiem</l>
<l>Dignaque recipiam evangelia. Sequimini age</l>
<l>Famuli. BA. Bone Deus, qui tuos non deseris</l>
<l>Penitus suam in te qui locant fiduciam:</l>
<l>Quid video? Qui venit, num Abedmelechus est?</l>
<l>Is est profecto, solus inter principes</l>
<l>Cui lex fidesque atque Domini curae est metus,</l>
<pb id='s198'/>
<l>Niger cute quidem, candidus at pectore.</l>
<l>Non eius in mentem mihi ante venerat:</l>
<l>Absque haesitatione adivissem statim.</l>
<l>Nostros dolores nempe doliturum scio</l>
<l>Ut nosmet aeque. Suppliciter ergo alloquar.</l>
<l>AB. O Baruche, salve plurimum. BA. Et tu principum</l>
<l>Optime. AB. Quid agitur? BA. Sic: ut est, misere satis.</l>
<l>AB. Sperato bene. Meliora succedent puto.</l>
<l>BA. Vellem. Sed unde putas? Ab. Abire cernimus</l>
<l>Hostes. BA. Abire? Ab. Prorsus. Excessere iam</l>
<l>Castris, dolus si nullus et facto subest</l>
<l>Adversus aegyptum videntur tendere.</l>
<l>BA. Utinam abeant in maximam malam crucem</l>
<l>Cedatur urbi ut ulla respiratio.</l>
<l>Sed numquid est negotii tibi? AB. Ad regem volo.</l>
<l>Numquid cupis? Subtristis aliquantum mihi</l>
<l>Videre. BA. Pertristem immo vere diceres,</l>
<l>Si cordis omnes nosceres curas mei,</l>
<l>Et praeter unum te scio mortalium</l>
<l>Iam neminem, qui ferre suppetias queat.</l>
<l>AB. Quid accidit? Equidem si quid adiuvare te</l>
<l>Possum, voluntas non deerit. Ubi est tuus</l>
<l>Amicus ille Hieremias? Non te is potest</l>
<l>Iuvare, vir Dei repletus spiritu?</l>
<l>Mitte lacrimas. BA. Iam semet ipse non potest.</l>
<l>In Malchiae demersus est enim lacu.</l>
<pb id='s199'/>
<l>AB. Quid audio? Tanti facinoris auctor est</l>
<l>Quis? BA. Principes et aulici. Sed te rogo</l>
<l>Propter Deum in quem collocas fiduciam, et</l>
<l>Cuius propheta est ille, quum perveneris</l>
<l>Ad regem, ut inde liberetur effice,</l>
<l>Ne forte suffocetur aut pereat fame.</l>
<l>Quod si salutem tu illius neglexeris,</l>
<l>Actum est. eum alter nemo iam respexerit,</l>
<l>Quin neque supereo apud alterum ausim conqueri.</l>
<l>AB. Bono animo es. Absit a me ut illum negligam,</l>
<l>Qui verba nobis praedicat salubria.</l>
<l>Quicquid mea valet gratia vel auctoritas,</l>
<l>Efficiam ut extrahatur ocius e lacu.</l>
<l>BA. Fac (quaeso)princeps et Prophetarum pater.</l>
<l>Dominus rependet ipse mercedem tibi.</l>
<l>AB. Quiesce, Confectum dabo ante vesperum.</l>
<l>BA. O quam auspicato hic obviam venit mihi</l>
<l>Verbi inter aulicos amator unicus,</l>
<l>Qualem haud putes tam prava in aula vivere,</l>
<l>Nec esse corruptum societate impia.</l>
<l>Haec est Dei benignitas autem, ut bonos</l>
<l>Quam plurimis interserat etiam malis</l>
<l>Propter bonos, faciem a quibus suam Deus</l>
<l>Avertere haud solet. Nisi unus enim hic foret,</l>
<l>Esset Hieremiae omnino moriendum in lacu.</l>
<l>Sed cesso pone sequi, ut quid efficiat, sciam.</l>
<pb id='s200'/>
</lg>
</div3>
<div3 id='NAHB.01.05.04' n='4' type='scene'>
<head>SCENA QUARTA. SEDECHIAS, ABEDMELECHUS, NAZOR.</head>
<lg met='trim'>
<l>SAtis querelas audio vestras quidem</l>
<l>Fame super violentiaque militum,</l>
<l>Sed unde panes aut cibum vobis ego</l>
<l>Praestem omnibus? vacuata sunt granaria</l>
<l>Carnariaque penoraque tam mea propria</l>
<l>Quam publica, nec est panis aut farinulae</l>
<l>Iam plurimum adeo super meis in aedibus.</l>
<l>Vestras quod autem milites quoque in domos</l>
<l>Violenter irruunt cibosque devorant</l>
<l>Rapiuntque vestros e manibus et faucibus,</l>
<l>Penetraliaque scrutantur aedium intima,</l>
<l>Facinus iniquum sane et indignum quidem,</l>
<l>Sed ego prosecto militibus obsistere,</l>
<l>Cibumque prohibere undecumque sumere</l>
<l>Quando facultas alia nulla suppetit,</l>
<l>Non queo. Laborant pro omnibus nobis enim,</l>
<l>Vigilantque noctu interdiuque, et omnium</l>
<l>Armis defendunt focos et moenia.</l>
<l>Si cui cibus debetur, illis maxime</l>
<l>Debetur. ergo ferte quae ferenda sunt</l>
<l>Patienter, usque dum melior affulserit</l>
<l>Fortuna. AB. Salve Rex, in aeternum. SE. Deus</l>
<pb id='s201'/>
<l>Optata det tibi, quid affers nuntii?</l>
<l>AB. Hostes recedunt versus Aegyptum, haud scio</l>
<l>An sint reversuri huc: ideo tu consule</l>
<l>Quid agas quod intersit tua atque civium.</l>
<l>SE. Ain' recedunt? AB. Maxime. Ipse e turribus</l>
<l>Prospice, probabis esse verum quod loquor.</l>
<l>SE. Satis tibi credo. euge, nempe intelligunt</l>
<l>Venire suppetias, quamobrem occurrere</l>
<l>Volunt. AB. Opinor. SE. O fidelem Aegyptium.</l>
<l>Quid impedit nunc, quo minus patentibus</l>
<l>Portis eamus, proximis ut ex agris</l>
<l>Frumenta plaustris inferamus ac equis</l>
<l>Quotquot supersunt: ut (quod aliter dii dabunt)</l>
<l>Si forte redeant, ferre adhuc diutius</l>
<l>Queamus obsidionem. AB. Ego metuo dolum.</l>
<l>Norunt enim oppressos fame nos, egredi et</l>
<l>Cupere, ergo in insidiis latere suspicor</l>
<l>Vivos ut apprendant, et impetu undique</l>
<l>Portam occupent nobiscum et irruant simul.</l>
<l>Quapropter exploratum itinera censeo</l>
<l>Mittendum equitem: et is si renuntiaverit</l>
<l>Abiisse longius atque vere, et omnia</l>
<l>Circum esse tuta, tunc poterimus egredi.</l>
<l>SE. Sed omnis est molesta in his dilatio.</l>
<l>Magnus tyrannus est fames qui plurimos</l>
<l>Ad inferos demisit usque miserrime.</l>
<pb id='s202'/>
<l>Et cernis, ut me plebs fatiget indies</l>
<l>Pro pane frumentisque quod si occasio</l>
<l>Mea fuerit amissa negligentia,</l>
<l>Quid deinde respondebo tot famelicis?</l>
<l>AB. Alterius horae aut unius dilatio</l>
<l>Non multum obesse potest, et est periculo</l>
<l>Certe anteponenda manifesto. SE. Assentior.</l>
<l>Ito ergo Nazor, remque diligentius</l>
<l>Perspicito et explorato, et hoc velociter:</l>
<l>Nam totius in hoc civitatis est salus.</l>
<l>AB. Nil verius. Res quippe nostra (quod ferunt)</l>
<l>Ad preaecipitium rediit urgenti fame.</l>
<l>NA. Ibo, et revertar quam potero citissime.</l>
<l>SE. Nunc Hieremiam libenter alloqui velim</l>
<l>Mendaciique arguere, qui dudum ausus est</l>
<l>Babylonium hinc minime abiturum dicere.</l>
<l>Nunc abit (ut inquis) nec potest nervosius</l>
<l>Refellier praesente quam re. AB. Ah optimus</l>
<l>Homo, quique spiritum Dei prae ceteris</l>
<l>Habet, atque nobis veritatem praedicat.</l>
<l>SE. Non hic profecto. AB. Ipse tueretur optime</l>
<l>Sua dicta praesens si foret. nunc innocens</l>
<l>In Malchiae miserrime perit lacu,</l>
<l>Si non profundo luto, at improba fame,</l>
<l>Qua nunc laborat civitas magis ac magis.</l>
<l>SE. Quis in lacum coniecit? Haud mandavi ego.</l>
<pb id='s203'/>
<l>AB. Tui (o domine rex) principes. Et pessime</l>
<l>Fecere, civitatis in discrimine</l>
<l>Innoxio et se et civitatem sanguine</l>
<l>Contaminantes. Hisce non placabitur</l>
<l>Studiis Deus, si nuntios etiam illius</l>
<l>Occidimus, malum et referimus pro bono.</l>
<l>Te quaeso vero, illum ocius iube extrahi.</l>
<l>SE. Hinc cito age, triginta viros tecum accipe,</l>
<l>Eumque de lacu extrahe prius quam fame</l>
<l>Moriatur: extractum statim ad me ducito:</l>
<l>At clam velim, ut ne principum quis sentiat.</l>
<l>AB. Faciam, domine rex, et tibi huius gratia</l>
<l>Plurimum equidem debeo. SE. Utinam Nazor cito</l>
<l>Redeat, et urbi nuntium referat bonum.</l>
<l>Mora nimis etiam excrucior horaria,</l>
<l>Et esse verum sentio proverbium,</l>
<l>Quod concitet bilem mora in nasum et fames.</l>
<l>Ad hoc, miseret et plebis afflictae diu,</l>
<l>Duobus afflictae malis gravissimis</l>
<l>Penuria simul et fame, atque militum</l>
<l>Violentia, ferocia, libidine,</l>
<l>Quibus etiam aequant hostium vel pessimos.</l>
<l>Ab hisce cohiberem libenter milites,</l>
<l>Plebemque ab omni liberarem iniuria,</l>
<l>Sed tempus infaustum facere neutrum sinit.</l>
<l>Nihil relatum proinde si fuerit boni</l>
<pb id='s204'/>
<l>Absque hoste et intra moenia interibimus.</l>
</lg>
</div3>
<div3 id='NAHB.01.05.05' n='5' type='scene'>
<head>SCENA QUINTA. ABEDMELECHUS. HIEREMIAS,</head>
<lg met='trim'>
<l>REsiste paulisper Baruche hic. Rex habet</l>
<l>Quod cum hoc secreto colloquatur, non erit</l>
<l>Mora longa. Maximus animum dolor meum</l>
<l>Tenuit Hieremia simul ut accepi in lacum</l>
<l>Ob veritatis verba missum te, Dei</l>
<l>Prophetam, et ab rege impetravi ut ilico</l>
<l>Iuberet extrahi. Et ante cor nosti meum</l>
<l>Ut fuerit erga te inter alios principes,</l>
<l>Porro magis ex hoc nunc potes perpendere,</l>
<l>Deum enim metuo, cuius Prophetam te scio.</l>
<l>Dic (quaeso) mihi nobis futurum quid putas?</l>
<l>Valde timeo mihi abs tuis sermonibus.</l>
<l>Recessit hinc Babylonius, num denuo</l>
<l>Est huc reversurus? HIE. Procul dubio. Neque ab</l>
<l>Hac civitate domum reducet copias</l>
<l>Nisi ceperit eam. Dominus implebit meas</l>
<l>Quas publice habui contiones hactenus</l>
<l>Adversus urbem hanc atque cives impios:</l>
<l>At omnibus vastabit et perdet malis,</l>
<l>Videbis ipse quum dies advenerit</l>
<l>Constituit extremae ultioni quam Deus.</l>
<pb id='s205'/>
<l>Te liber abit autem in illa tunc die,</l>
<l>Nec in virorum quos reformidas manum</l>
<l>Traderis, hostili neque gladio cades,</l>
<l>Sed salvus incolumisque conservabere,</l>
<l>Quod non cucurristi simul cum ceteris</l>
<l>Ad impios cultus facinoraque pessima,</l>
<l>Sed obsequenti corde timuisti Deum,</l>
<l>Fiduciamque collocasti in eum tuam.</l>
<l>AB. Utinam has Deus promissiones impleat.</l>
<l>HIE. Noli metuere. implebit et bonis bona</l>
<l>Malisque mala, quaecumque praedixit semel,</l>
<l>Praedixit et quiscumque conditionibus.</l>
<l>BA. Eamus intro iam. HIE. Gradere prae. Subsequar.</l>
</lg>
</div3>
<div3 id='NAHB.01.05.06' n='6' type='scene'>
<head>SCENA SEXTA. ABDEMELECHUS, SEDECHIAS, HIEREMIAS, NAZOR.</head>
<lg met='trim'>
<l>MAgnifice Rex, adduco Hieremiam tibi</l>
<l>Seminecem et aegre prorsus extractum e lacu.</l>
<l>SE. Bene est. Quid ais aut Hieremia nunc ad hoc</l>
<l>Quod hinc reduxit copias Babylonius.</l>
<l>Quas haud reducturum ante paulo dixeras?</l>
<l>Omittam ut alia multa quae dixti mala:</l>
<l>Non te vides mendacii palam reum?</l>
<l>Quid haesitas? Ex te volo ego cognoscere</l>
<pb id='s206'/>
<l>Quo nam modo defendere istuc possies.</l>
<l>Et numqua praeterea habeas certa ex Deo.</l>
<l>Dic veritatem. HIE. Quid ego vera praedicem.</l>
<l>Quum non queas audire, neque tui aulici?</l>
<l>Et ubique mihi sit capitalis veritas?</l>
<l>Dictum est satis, quod ad salutem pertinet,</l>
<l>Sed nemo paret civium nec principum.</l>
<l>SE. Audacter aede, quando soli nunc sumus,</l>
<l>Quicquid futurum est. HIE. Vera si tibi dixero.</l>
<l>Annuntiavero et futurum quicquid est,</l>
<l>Dederoque consilium, quid es mihi (cedo)</l>
<l>Facturus? Occides ne, an in manus dabis</l>
<l>Vulgi aut sacerdotum aut tuorum principum?</l>
<l>SE. Non te necabo, nec ullius dabo in manus</l>
<l>Necem tuam volentis, ita me amet Deus</l>
<l>Nostrum omnium vitae dator, qui et praeses est.</l>
<l>HIE. Audi igitur. Haud dum hostes recessisse autumes.</l>
<l>Speratis in cassum istud adversus Deum.</l>
<l>Qui cessit horulam et hodie rediturus est.</l>
<l>Pacem dedisse et hinc recessisse haud potest</l>
<l>Dici. Redibit quin et iracundior</l>
<l>Ut leo, fugato qui voluit e faucibus</l>
<l>Eripere praedam, lacerat iracundius</l>
<l>Voratque raptim ceu subactis dentibus.</l>
<l>Babylonius ita in vos dein ruet acrius</l>
<l>Ut exacerbato animo et aucta bile. Nam</l>
<pb id='s207'/>
<l>Pharaonis haud audebit illi exercitus</l>
<l>Occurrere, cito exterritus sed impetu</l>
<l>Babylonii venientis, ad Niloticas</l>
<l>Remeabit arces, nilque vobis proderit.</l>
<l>Mox ista Chaldaei revertentur sua</l>
<l>In castra, bellabuntque contra urbem acriter,</l>
<l>Capientque, redigentque in minutum pulverem.</l>
<l>Quorum licet concideretis copias</l>
<l>Et vulnerati ex universis pauculi</l>
<l>Relinquerentur, singuli illi surgerent</l>
<l>Incenderentque civitatem hanc impiam,</l>
<l>Sciatis ut bellare contra vos Deum</l>
<l>Flagitia propter vestra et alienos deos.</l>
<l>Ut civitas seruetur autem, consulo</l>
<l>Tibi Res, ut exeas ad hostium duces</l>
<l>Illisque te tradas. et hoc si feceris</l>
<l>Nec civitas haec ignibus cremabitur,</l>
<l>Et tu salutem consequeris et domus</l>
<l>Tua. sin minus tradetur urbs hec hostibus</l>
<l>Eamque succendent, nec illorum manus</l>
<l>Tu poteris evadere. SE. Libenter aedepol</l>
<l>Obtemperarem tibi, sed unus me tenet</l>
<l>Scrupulus, is est, ne forte tradar transfugis</l>
<l>Nunc hostium qui gloriantur gratia,</l>
<l>Mihique sunt infensi. HIE. Eum tu scrupulum</l>
<l>Mitte, nec enim traderis illis. Tu modo</l>
<pb id='s208'/>
<l>Fac obsecro quod ex Dei sententia</l>
<l>Suasi, et bene tibi erit tuisque liberis.</l>
<l>Protestor autem, si egredi neglexeris</l>
<l>Quod liberos et coniuges et te quoque</l>
<l>Et civitatem atrocibus perdes malis.</l>
<l>SE. Satis est. Cave resciscat ista quispiam,</l>
<l>Et mortis inde nullum erit periculum:</l>
<l>Et principes si forte te rogaverint</l>
<l>Mecum locutus quid sies, respondeas,</l>
<l>Ne me iuberet sum precatus in domum</l>
<l>Ianathan reduci, ne moriar ibi fame.</l>
<l>Et liberarem te quidem e custodia</l>
<l>Penitus, ut ires quo voluntas duceret,</l>
<l>Sed facere propter principes non audeo.</l>
<l>Iu vestibulo igitur manebis carceris,</l>
<l>Donec resideat ira forte principum.</l>
<l>Sed Nazor exoptatus advenit mihi,</l>
<l>Quid refer at audiam. Bonum ad fers nuntium</l>
<l>Nazor? NA. Domine Rex, non bonum. Hostes advolant</l>
<l>Plenis viis. Fere incidi illis in manus,</l>
<l>Tanta est alacritas pariter et velocitas.</l>
<l>SE. Heu miseriam. Cito Abedmeleche ad munia</l>
<l>Tua ito, et omnes excitato milites</l>
<l>Ut gnaviter pro patria et sancto loco</l>
<l>Pugnent. AB. Bene hoc cecidit, <unclear reason='quid?'>quod</unclear> egressi haud sumus</l>
<l>Pro commeatu. SE. Vade. Nescio an fames</l>
<pb id='s209'/>
<l>Tolerabilior an hostium furor siet.</l>
<l>Videor mihi hercle audire cornua et tubas</l>
<l>Validumque clamorem ante portas hostium</l>
<l>Attendite. Haud fallor profecto. Adsunt. Vola.</l>
<l>Tu Nazor abduc Hieremiam in carceris</l>
<l>Vestibulum ut ibi maneat. iube etiam illi dari</l>
<l>In sigulos panem dies et pultium</l>
<l>Aliquid. Manebis haud diu illic. HIE. Sic puto.</l>
</lg>
</div3>
<div3 id='NAHB.01.05.07' n='7' type='scene'>
<head>SCENA SEPTIMA. BARUCHUS, HIEREMIAS.</head>
<lg met='trim'>
<l>HEi mihi Hieremia, rursus an nunc duceris</l>
<l>In carcerem? HIE. Non. sed alium in locum haud procul</l>
<l>A carcere. BA. In lacum. HIE. Neque huc, sed carceris</l>
<l>In vestibulum. BA. Ita ergo obtinere non potes</l>
<l>Ut libere ambules? HIE. Monarchia optima est.</l>
<l>Ubi capite ex uno impetrare id quod velis</l>
<l>Licet. capita enim multa quando contrahes</l>
<l>Ut idem velint? Hoc nunc obest etiam mihi.</l>
<l>Monarcha rex quidem est, sed is iam Principum</l>
<l>Seruit volunt ati aut libidini magis,</l>
<l>Nec dare nec adimere quippiam audet Principum</l>
<l>Nutu sine, ita (quod dictitant) plaustrum boves</l>
<l>Trahit. atque merito hoc accidit, quando unius</l>
<pb id='s210'/>
<l>Reges monarchiam repudiarunt Dei,</l>
<l>Et gentium idola coluerunt plurima,</l>
<l>Periret ipsorum ut etiam monarchia.</l>
<l>BA. Iuste profecto. Quamdiu vero hic tibi</l>
<l>Est desidendum? HIE. Non diu. Non cornuum</l>
<l>Tubaeque clangorem accipis? BA. Etiam, quid est?</l>
<l>HIE. Hostes reversi sunt, mihique clangoribus</l>
<l>Dant liberationis, at regi et simul</l>
<l>Principibus illis me interemptum qui volunt,</l>
<l>Captivitatis signa cladisque horridae.</l>
<l>BA. Quid ais? HIE. Mei me compeditum detinent,</l>
<l>Alieni et ipsi hostes, vicissim liberum</l>
<l>Reddent, catastropheque mira fabulae</l>
<l>Fiet. Mane hic, ne alibi repertus, occidas.</l>
<l>Crudelis est futura strages omnium,</l>
<l>Et civitatis totius vastatio.</l>
<l>Hei mihi, quod huius non modo actor fabulae</l>
<l>Cogor, sed et spectator esse. O civitas</l>
<l>Inobediens, scelesta, sanguinaria,</l>
<l>Quoties paterne huc usque te voluit Deus</l>
<l>Correctam, et egit multa verbis et minis</l>
<l>Plagisque tecum? non redis tamen in viam,</l>
<l>Sed corde duro et martiis cervicibus</l>
<l>Contemnis omnia. En propinquat terminus</l>
<l>Tuae maliciae. BA. Ah miseret urbis inclitae.</l>
<l>Ah ah Hieremia, huc usque nos cur viximus?</l>
<pb id='s211'/>
</lg>
</div3>
<div3 id='NAHB.01.05.08' n='8' type='scene'>
<head>SCENA OCTAVA. SEDECHIAS, NABUZARDAN, SAPHATIAS.</head>
<lg met='trim'>
<l>AT at, magis quo ausculto et aures arrigo</l>
<l>Hoc clarior propinquiorque perfurit</l>
<l>Sonitus tubarum, tympanorumque ingruit</l>
<l>Fragor, boantque classica magis ac magis.</l>
<l>Heu clamor et ululatus inde dissonus</l>
<l>Quantus oritur? Durare nequeo, quin sciam</l>
<l>Quid nam siet. Servate nos dii maximi.</l>
<l>Hac sequimini. NA. Ho ho, cede, sterne, interfice,</l>
<l>Irrue, trucida, dexteram ne contrahe,</l>
<l>Heus huc viriliter atque militariter.</l>
<l>SE. Certe hostium voces loquelasque audio.</l>
<l>Eamus ocius, metuo ne quid mali</l>
<l>Ducum ve militum ve negligentia</l>
<l>Feramus. NA. O victoria, res o victoria,</l>
<l>Io io fugam dant. perde, comprende, obrue.</l>
<l>SE. O perditas res, o diem novissimum</l>
<l>Regni mei, Vincuntur heu nostri, et fuga</l>
<l>Sibi consulunt. Quo fugitis ah? Quae moenia</l>
<l>Quaeretis? Hem resistite. In manibus salus</l>
<l>Non pedibus est. Proh Saphatia ducum optime,</l>
<l>Quando est edendum vel bibendum fortiter,</l>
<l>Cur nunc fugis? Ubi lingua nunc et os tuum</l>
<pb id='s212'/>
<l>Grandiloquum? Ita ne Regem tuum atque patriam</l>
<l>Defendis? SAP. Ah fugite, fugite, quantum pote</l>
<l>Quisque pedibus. Stat omnis in fuga salus.</l>
<l>Portam occupavit hostis. Interivimus.</l>
<l>SE. Heu heu supremam calamitatem. Omnes fugae</l>
<l>Dant terga, nil restat nisi ut fugiam simul.</l>
<l>NA. Persequere, prosterne, cape, vinci, interfice,</l>
<l>Eia agite Regem Principesque et duces,</l>
<l>Nec non sacerdotes prophetasque impios,</l>
<l>Uno et citato persequamur impetu,</l>
<l>Ne principia nos capitaque effugiant mali.</l>
<l>Euge euge, victoria benigna, o plaudite.</l>
<l>Io io io io io io io io io victoria.</l>
<l>Diruuntur moenia, incenditur civitas et templum, Rex</l>
<l>vinctus excaecatur, eius liberis prius interfectis. Occiduntur</l>
<l>et Principes et Sacerdotes. Ceteri vincti astant ducendi</l>
<l>in Babylonem. flent planguntque vehementer.</l>
</lg>
</div3>
<div3 id='NAHB.01.05.09' n='9' type='scene'>
<head>SCENA NONA. SATANAS, RASCHATES, NABUZARDAN, HIEREMIAS, BARUCHUS.</head>
<lg met='trim'>
<l>HOc hoc volebam. Audacter agite. hosce exitus</l>
<l>Ab initio nonne augurabar Raschates?</l>
<l>Hinc tu meam institutionem et ceteri</l>
<pb id='s213'/>
<l>Pariterque nostra promovendi industriam</l>
<l>Potestis agnoscere, triumphale hoc mihi.</l>
<l>Io io, lubet nunc ceteris plorantibus</l>
<l>Ridere, saltare, atque agere festum diem.</l>
<l>RA. Merito hercle. Verum ego permoleste unum fero.</l>
<l>SA. Quidnam? RA. Hieremiam quod solutum conspicor</l>
<l>Vivereque SA. Sine: suum quoque inveniet malum.</l>
<l>Non gentium est Dei prophetas cedere,</l>
<l>Sed sanctuli ipsius popelli: ergo necem</l>
<l>Putato dilatam modo. NA. Ecce, quae Dei</l>
<l>In nomine tui huc usque vaticinatus es,</l>
<l>Et civitatem atque populum hunc tuum super</l>
<l>Impleta cernis, nempe peccastis Deo</l>
<l>Multis modis: quapropter haec mala omnia</l>
<l>Vos apprehenderunt. Ego autem te, quia</l>
<l>Peccata populi, Regis atque Principum</l>
<l>Constanter arguisti, et in iustam viam</l>
<l>Omnes reducere studuisti sedulo,</l>
<l>Nunc liberum reddo. et venire si tibi</l>
<l>Mecum optimas Babylonis in terras placet,</l>
<l>Veni, benignam Regis et meam quoque</l>
<l>Clementiam experiere. sin minus et cupis</l>
<l>Manere terra in hac, in arbitrio tuo est.</l>
<l>HIE. Si Regis inveni tuamque gratiam,</l>
<l>Hic me manere sinito, quaeso. NA. Permane.</l>
<l>Simulque dona haec accipe, omnemque hanc tuam</l>
<pb id='s214'/>
<l>Putato terram. habita ubi maxime placet.</l>
<l>HIE. Ago gratiam magnifice princeps. Unum adhuc</l>
<l>Rogo tamen. hunc mihi meum amicum liberum</l>
<l>Quoque redde. NA. Et hoc et aliud omne quod voles</l>
<l>Habebis a me. Tu, quod est nomen tibi?</l>
<l>BA. Baruchus. NA. Esto liber, et i quo lubet.</l>
<l>Agite, alios abducite hinc miseros greges,</l>
<l>Ut serviant et torqueantur pessime.</l>
<l>Licebat esse, at noluerum, liberis.</l>
<l>Quid fletis et ploratis, o miserrimi?</l>
<l>Caelestis haec est impios super ultio,</l>
<l>Quam oportuit cavisse paenitentia.</l>
<l>Ducite, trahite, tardosque tundite fustibus.</l>
<l>Vale Hieremia. HIE. Tuque princeps optime.</l>
</lg>
</div3>
<div3 id='NAHB.01.05.10' n='10' type='scene'>
<head>EPILOGUS.</head>
<lg met='trim'>
<l>HAec sunt malorum ac impiorum praemia.</l>
<l>Quae quamlibet morentur interdum diu,</l>
<l>Tamen offerunt se quando minime censeas.</l>
<l>Agat ergo quisque paenitentiam, o viri,</l>
<l>Nec se secundo fallat usque tempore.</l>
<l>Nec admonitiones paternas respuat</l>
<l>Verbisque factisque incidentes iugiter,</l>
<l>Ne sero tandem sapere discat ut Phryges</l>
<l>Ipsique Hebraei, irrecuperabile post malum.</l>
<l>Valete nunc, memores supremi vindicis.</l>
<pb id='s215'/>
</lg>
</div3>
<div3 id='NAHB.01.05.11' n='11' type='scene'>
<head>CHORUS.</head>
<lg met='iast'>
<l>Est poena cunctis perpetrantibus mala</l>
<l rend='indent'>Certo statuta tempore.</l>
<l>At maior illis qui Dei se nomine</l>
<l rend='indent'>Verboque sancto contegunt.</l>
<l>Est causa multiplex nec explicanda nunc</l>
<l rend='indent'>Contractione carminis.</l>
<l>Maiore primum quisque cura pro domo</l>
<l rend='indent'>Sua suisque ringitur.</l>
<l>Qui vivat alter et parum ad nos pertinens,</l>
<l rend='indent'>Curae nec est nec macerat.</l>
<l>Iurisque longe tenditur si dictio</l>
<l rend='indent'>Curanda suntque plurima,</l>
<l>A propriis, nec non propinquis maxime</l>
<l rend='indent'>Decebit ordiri tamen,</l>
<l>Correcta vel punita si qua pervelis</l>
<l rend='indent'>Rectumque servatum ordinem.</l>
<l>Deinde, non delicta nobis sic nocent</l>
<l rend='indent'>Nostrumque nomen inquinant</l>
<l>In alteris quae perpetrantur aedibus</l>
<l rend='indent'>Nostros nec attingunt lares.</l>
<l>Ingratitudo et est, domestici si herum</l>
<l rend='indent'>Vel si patrem vel principem</l>
<l>Offenditent spernantque contumaciter</l>
<l rend='indent'>Et illius sententiam.</l>
<l>Accedit huc, seruis voluntas omnis est</l>
<pb id='s216'/>
<l rend='indent'>Quod nota heri non exteris,</l>
<l>Proinde peccatum scientis maius est</l>
<l rend='indent'>Quam nescientis dogmata.</l>
<l>Peccata sed maiora maiores quoque</l>
<l rend='indent'>Poenas et ocius volunt.</l>
<l>Hinc perspicis, cur ordiatur a suis,</l>
<l rend='indent'>Et ordiatur acrius</l>
<l>Ad puniendum quando tendit dexteram</l>
<l rend='indent'>Malumque visit at Deus</l>
<l>Summa ergo nobis gloriantibus</l>
<l rend='indent'>Dei sacris et nomine</l>
<l>Est cautione opus, gravis ne nos Dei</l>
<l rend='indent'>Comprendat indignatio.</l>
<l>Turcae quidem cunctique per mundum ethnici</l>
<l rend='indent'>Per multa peccant. Quis neget?</l>
<l>Peccamus at nos plura, fac aequalia,</l>
<l rend='indent'>Poenis tamen maioribus</l>
<l>Ex ante dictis legibus digni sumus</l>
<l rend='indent'>Quin atque plectendi ocius.</l>
</lg>
</div3>
</div2>
<closer>
FINIS.</closer>
</div1>
</body>
</text>
</TEI.2>
