<?xml version="1.0" encoding="ISO-8859-1"?>
<!DOCTYPE TEI.2 SYSTEM "http://www.uni-mannheim.de/mateo/camenatools/DTD/teixlite.dtd">
<TEI.2>
<teiHeader type='text'>
<fileDesc>
<titleStmt>
<title>Incendia, seu Pyrgopolinices.</title>
<title type='sub'>Machine-readable text</title>
<author n='Naogeorg'>Naogeorg, Thomas</author>
<editor>Naogeorg, Thomas</editor>
</titleStmt>
<editionStmt>
<edition>XML version, markup prototype, December 1999</edition>
<respStmt><name>Ruediger Niehl</name><resp>markup</resp></respStmt>
</editionStmt>
<publicationStmt>
<publisher>Camena</publisher>
<address>
<addrLine><anchor n="http://www.uni-mannheim.de/mateo/camena/naogeorg2" type="href" id="naogeorg2"/></addrLine>
</address>
</publicationStmt>
<notesStmt>
<note type="href">http://www.uni-mannheim.de/mateo/camena/</note>
<note type="pathname">naogeorg2</note>
<note type="filename">naogeorgusincendia.html</note>
<note type="titleimage">s001.html</note>
<note type="srcfile">naogeorgusincendia.xml</note>
<note type="imgpath">naogeorg2/jpg</note>
<note type="imgtype">html</note>
</notesStmt>
<sourceDesc>
<bibl>Wittenberg: Georg Rhau, 1541.</bibl>
</sourceDesc>
</fileDesc>
<encodingDesc>
<editorialDecl>
<p>Regeln fuer die Texterfassung 03/2001</p>
</editorialDecl>
<refsDecl>
<p>not necessary</p>
</refsDecl>
</encodingDesc>
<revisionDesc>
<change>
<date>January 2005</date>
<respStmt>
<name>Manuel Roehrich (spell check), Ruediger Niehl (tagging)</name>
<resp>markup</resp>
</respStmt>
<item>
new TEI header; typed text - structural tagging complete - no semantic tagging - Morpheus spell check</item>
</change>
</revisionDesc>
</teiHeader>
<text>
<front>
<gap id='GR'/>
<pb id='s001'/>
<titlePage><titlePart>
INCENDIA, SEU PYRGOPOLINICES TRAGOEDIA RECENS NATA, NEFANDA QUORUNdam Papistici gregis exponens facinora.
THOMA NAOGEORGO Straubingensi auctore.
VITEBERGAE APUD GEORGIUM RHAU.
Anno MDXLI.
</titlePart></titlePage>
<pb id='s003'/>
<div type='prologue'>
<head>PROLOGUS.</head>
<lg>
<l>QUid nova sibi isthaec, Spectatores, fabulae</l>
<l>Velit, breviter faventibus vobis dabo,</l>
<l>Non praeterit vos, multa ubique incendia,</l>
<l>In annis his duobus, et duntaxat in</l>
<l>Doctrinae sectatorum vere finibus</l>
<l>Exorta esse, indeque magnis calamitatibus</l>
<l>Affectas civitates et provincias.</l>
<l>Quorum Architectus ignoratus est quidem</l>
<l>Primum, verum, ut nil caelari diu potest,</l>
<l>Emersit pulcher Pyrgopolinices quoque,</l>
<l>Huius satelles rabiei papisticae,</l>
<l>(Quis iste sit, ni vos putarem noscere,</l>
<l>Exponerem clarius) una in lucem quoque</l>
<l>Episcoporum et Papae venit sanctitas,</l>
<l>Qua fatagunt orbem denuo convertere.</l>
<l>Nos igitur tam ignobilia, nephandaque scelera</l>
<l>Mundo, vobisque, quantum licuerit, paiam</l>
<l>Facere volumus, ponentes factorum ob oculos</l>
<l>Hoc qualecumque specimen. Vos cetera, et rei</l>
<l>Atrocitatem, indignitatemque, pariter</l>
<l>Ipsi sollertius considerabitis,</l>
<l>Et quicquid defuerit, animo supplebitis.</l>
<l>Adeste, favete, cupideque animumadvortite,</l>
</lg>
</div>
<div type='dramatis personae'>
<pb id='s004' n='4'/>
<head>INTERLOCUTORES.</head>
<lg>
<l>Pammachius Papa.</l>
<l>Porphyrius Cardinalis.</l>
<l>Satanas.</l>
<l>Oncogenes Episcopus.</l>
<l>Disidaemonades Episcopus.</l>
<l>Polystratus princeps.</l>
<l>Pyrgopolinices princeps.</l>
<l>Strabax eques.</l>
<l>Philalethes princeps.</l>
<l>Probus Cancellarius,</l>
<l>Polipristes.</l>
<l>Pyrobolus.</l>
<l>Phlegondas.</l>
<l>Cacorthotes carnifex.</l>
<l>Ocypus nuntius.</l>
<l>Trechidius nuntius.</l>
<l>Coetus principum.</l>
</lg>
</div>
</front>
<body>
<pb id='s005'/>
<div1 id='NaIW.01' type='act'>
<head>ACTUS PRIMUS. </head>
<div2 id='NaIW.01.01' n='1' type='scene'>
<head>SATANAS. Alloquitur Episcopos, et Monachos.</head>
<lg>
<l>MIttite iam orare, genibusque meis cernui</l>
<l>Advolui, Ipse scio, videoque in qua miseria</l>
<l>Miseri versemini, ut vestra iam publice,</l>
<l>Et privatim pendatur nihili auctoritas,</l>
<l>Honor pereat, et conspuatur sanctitas.</l>
<l>Olim qui ad vestrum monachorum, atque praesulum</l>
<l>Nomen, conspectumque suas iungebant manus,</l>
<l>Et quodam basiabant quasi poppysmate,</l>
<l>Suaque religiose tundebant pectora,</l>
<l>Ii iam nunc vos exsecrantur fortiter,</l>
<l>Suosque docent, ut exsecrentur liberos.</l>
<l>Adeo, ut pueri, senesque, cives, rustici,</l>
<l>Docti, indoctique nil detestentur magis,</l>
<l>Ac nomen vestrum, infaustumque diem illum putent,</l>
<l>Quo se vestrum aliquis forte illis tulit obviam.</l>
<l>Hinc duntaxat, quod odorati sunt, vos mihi,</l>
<l>Papatuique deditos esse potius,</l>
<l>Quam Christo, sanisue pietatis dogmatis.</l>
<l>Sed ego (ne vivam) hoc illorum ulciscar odium,</l>
<l>Rependam contemptum, Vos omnes protegam,</l>
<l>(Parcite lacrimis) daboque huc operam maximam,</l>
<pb id='s006' n='6'/>
<l>Ne inulti sitis et redigamini ad incitas.</l>
<l>Mihi dehiscat tartarus, ni secero</l>
<l>Ut magnas mihi post paulum agatis gratias.</l>
<l>Et iam in momento ipso, punctoque temporis,</l>
<l>Pammachium adibo, exstimulaboque graviter,</l>
<l>Magis ut vigilet, meliusque curet commoda,</l>
<l>Tam suaque vestra, Sed ecce illum ipsum in tempore.</l>
</lg>
</div2>
<div2 id='NaIW.01.02' n='2' type='scene'>
<head>PAMMACHIUS, SATANAS, PORPHYRIUS.</head>
<lg>
<l>Discrutior miser, animique sollicitudines,</l>
<l>Gravesque curae, ad mortem me usque macerant.</l>
<l>Ita neminem esse fere, qui operam Papatui</l>
<l>Sinceram navet. Gliscunt haereses, nec est</l>
<l>Qui Romanae, opprimendo eas, se filium</l>
<l>Ecclesiae monstret. Consultant, differunt,</l>
<l>Loculos, queruntur, obsident araneae,</l>
<l>Sunt aliis occupati, connivent, ferunt.</l>
<l>Interea papalis tota perit dignitas,</l>
<l>Nostraque navis magnis iactatur fluctibus,</l>
<l>Ut plane naufragium timeam, nisi Satanas</l>
<l><foreign lang='GR'>Apo\ mhxanh=s fasi</foreign> propere subvenerit.</l>
<l>Sed lupus in fabula. SA. Eadem secum ringitur.</l>
<l>Ad te ibam Pammachi, Salve, PA, Ni abs te salus</l>
<pb id='s007' n='3'/>
<l>Detur, salutem cetera prorsus denegant.</l>
<l>Quare nemo omnium est, quem iam mihi mavelim</l>
<l>Praesto esse, ita cor meum, cerebrumque finditur,</l>
<l>Praeconsilii inopia, Sed unde te iam agis?</l>
<l>SA. Alia mallem curares, sed si scire vis,</l>
<l>Venio ex Britannia. Sed per acheronticas</l>
<l>Regiones Pammachi, quae ista est socordia,</l>
<l>Ut non melius tibi, tuisque consulas?</l>
<l>PA. Quid factum est? SA. Quid factum fit? Nonne perspicis?</l>
<l>Quo tandem magno versere in periculo?</l>
<l>Quique tua omnia plaerisque sint despectui?</l>
<l>Regnum minuitur nostrum, frigent nondinae,</l>
<l>Compluresque a nobis desciscunt in dies,</l>
<l>Monachi vilescunt, contemnitur auctoritas</l>
<l>Praesulum et unctorum, nullusque est ventrib. honor.</l>
<l>PA. Perspicio sane, sed me consilium fugit</l>
<l>Iam tandem, nec quidque prorsus video auxili,</l>
<l>Postque primis nihil caeptis promovimus.</l>
<l>SA. Auxilium non deesset, si conquireres.</l>
<l>An exspectas ut hostes auxilium ferant?</l>
<l>Teque legiones angelorum protegant?</l>
<l>PA. Nen exspecto hercle isthuc, neque aequum esse arbitror,</l>
<l>Vel hostibus vel angelis me credere.</l>
<l>Per me satis valeo opibus et potentia,</l>
<pb id='s008'/>
<l>Magnumque apud multos Papatus hactenus</l>
<l>Nomen habet, suspiciturque reverenter satis.</l>
<l>Et haec omnia (credas velim)impendam libens</l>
<l>Pro Papatu, tuisque adeo pro commodis.</l>
<l>Et usque huc, quicquid velis, remisque potui</l>
<l>Accuratum est: Multum est effusum sanguinis,</l>
<l>Carceribus, ignibus, edictis atrocibus,</l>
<l>Flagris, gladiis, defossionibus, minis,</l>
<l>Proscriptionibus, exiliis, et aliis</l>
<l>Immanibus tormentis, poenisque acriter</l>
<l>Saevitum est. Isthaec a sinistris. Non minus</l>
<l>Et a dextris haereticos oppugnavimus</l>
<l>Illecebris, promissis, fictis honoribus,</l>
<l>Magnificis titulis, praefecturis, praemiis.</l>
<l>Haereticorum quoque libellos curavimus</l>
<l>Cremari. Mox Paulinas etiam Epistolas,</l>
<l>Quia ex illis praecipue oriuntur hereses,</l>
<l>Haereticique inde sua confirmant dogmata,</l>
<l>Immo etiam quia nusquam quidque Papatui</l>
<l>Nec studiis suffragantur nostris, nec probant</l>
<l>Aliud ad gratiam requiri, quam fidem,</l>
<l>Mandabo aboleri. Quod quidem quam utile siet</l>
<l>Video, quod autem succedet Deo in manu est,</l>
<l><foreign lang='GR'>O(/s ou) teleuta|= pan t' a)ndre/ssi noh/mata</foreign>.</l>
<l>SA. Quasi vero alium, que te scias Deum, Omnia.</l>
<pb id='s009'/>
<l>In te sita sunt. Te praefeci negotiis</l>
<l>Isthic terrestribus, meisque copiis.</l>
<l>Omnino curiosus si esse vult Deus,</l>
<l>Caelum regat, et recte disponat tempora,</l>
<l>Nobis terram, terraeque sinat negotia.</l>
<l>PA. Sunt haec ita, ut dicis. Neque tamen, quod seiam,</l>
<l>Dextris, atque sinistris (quae memoravi) omnibus,</l>
<l>Tantum res procedunt nostrae, quantum in mari</l>
<l>Reciproco corbitae, aut testudines gradum</l>
<l>Accelerant, Incrudescit in dies malum,</l>
<l>Nec plus quam ingens exstingui incendium potest.</l>
<l>Quapropter angor, cruciorque in mirum modum</l>
<l>Ea me, quae summe cupio, haud posse efficere. Nec</l>
<l>Praeterea quid faciam, aut quo me vortam, sero,</l>
<l>SA, Enecas me frivolis tuis sermonibus,</l>
<l>Non ergo es, qui fuisti olim, diademate</l>
<l>Dignus triplici? PA. Idem prorsum, eisdem moribus,</l>
<l>Eadem probitate, qua iuratus sum tibi.</l>
<l>SA. Quid ergo (malum)isthaec fabulare, quasi nihil</l>
<l>Facere queas amplius, in rem quodquod sit tuam,</l>
<l>Et nationi omni prosit Papisticae?</l>
<l>PA. Nisi me suspendam, aliud nil video reliquum.</l>
<l>SA. Nondum isthuc tempus, Cum fuerit, dicam tibi.</l>
<l>Vorato interea illorum carnes, qui docent</l>
<l>In Christo solo gratiam consistere.</l>
<pb id='s010'/>
<l>Eoque tuis obstant praefractae commodis.</l>
<l>Omnes adhibeto machinas, terram et mare</l>
<l>Ab inis commoveto sedibus, tuam ad</l>
<l>Tutelam, atque tuorum hostium <foreign lang='GR'>panoleqri/an</foreign>,</l>
<l>Sed quid ego haec frustra tecum commentor, qui inops</l>
<l>Et animi et consilii es? Ubi nobis cardinum est</l>
<l>Regni tui primus? PA. Porphyrius forsitan?</l>
<l>SA. Ille ipse. PA. I puer, accerse, ut adsit ilico.</l>
<l>SA. Cum rebus tam grandibus isthaec haud convenit</l>
<l>Mollicies animi. Est usus firmitudine,</l>
<l>Audaciaque insigni atque impudentia.</l>
<l>Quae cuncta dicebam vobis ab initio.</l>
<l>Sed, opinor, luxus, assiduaeque crapulae,</l>
<l>Libidines, iugisque opum affluentia,</l>
<l>Faciunt, officii ut vestri obliviscamini,</l>
<l>Nec ante vigiletis, quam fures omnia</l>
<l>Abstulerint, vosque plane eatis perditum.</l>
<l>PA. Alienos perfacile ese labores carpere.</l>
<l>Atque aliorum, princeps, culpere industriam</l>
<l>Illis proclive qui frugi sunt nullius.</l>
<l>SA. Ne mihi quaeso stomachum moveas. Age vero, si</l>
<l>Rerum ita tuarum te fatagere reris, et</l>
<l>Nulla prorsum occupatum somnolentia,</l>
<l>Cur isti tot monachi, Abbates et Episcopi,</l>
<l>Me hodie questum adierunt, flentes ac supplices,</l>
<pb id='s011'/>
<l>Sui ut miserear, restituamque in pristinum</l>
<l>Statum? Nonne hos defendere potius est tuum,</l>
<l>Quam meum? Ego sollicitor, ego imploror, quasi</l>
<l>Nusque mihi quidque negotii siet,</l>
<l>Quam in tam multis Germaniae provinciis?</l>
<l>Aut quasi non vobis hoc dederim negotii</l>
<l>Curare, ne quis aliud tradat, que quod in</l>
<l>Voluptatem vobis sit, et summum lucrum?</l>
<l>Scilicet id curatis, quum quaqua inceditis,</l>
<l>Vobis oppedatur, nec non derisui</l>
<l>Sitis vulgo, decedat et proventui</l>
<l>Quottidie quidque. Sed Porphyrius advenit,</l>
<l>Caput quassans, schedasque ventilans manu.</l>
<l>Miror quid sit. PA. Scio. Regi Britanniae</l>
<l>Meo, conscripsit litteras ex nomine.</l>
<l>PO. Te princeps advenisse gaudeo. SA. Tibi</l>
<l>Eveniant quae velis. PO. Sed ubi tu tam diu?</l>
<l>Nam te nemo nostrum in diebus quindecim</l>
<l>Conspexit. SA. Rogita, nisi mille mihi negotia</l>
<l>Ubique gentium et terrarum obeunda sunt.</l>
<l>Mihi, Porphyri, parum pro dignitate tam</l>
<l>Vasti huius imperii attendere videmini.</l>
<l>Id quod iam Pammachio dixi, tibique identidem</l>
<l>Dico. PO. Quid ita? SA. Dicam. Viden Episcopos</l>
<pb id='s012'/>
<l>Hosceque tetricos monachos? PO. Video, sed quid volunt?</l>
<l>SA. Me venientem huc hodie adierunt commodum.</l>
<l>Multas, magnasque quosdam contra Principes</l>
<l>Iniurias querentes, Non de vi quidem,</l>
<l>Neque cede, nec veneno, nec de similibus</l>
<l>Se tantam esse umque moturos Tragoediam,</l>
<l>Dicentes, quantam praesens rerum vastitas.</l>
<l>Cetera percommodos movere cogeret,</l>
<l>PO. Exspecto quid dicas. SA. Nam quosdam Principes,</l>
<l>Aliosque complures proceres Germaniae.</l>
<l>Totos in hoc esse, ut primum quidem Episcopis,</l>
<l>Canonicis, et cunctis, quos clericos vocant,</l>
<l>Adamata scorta, et concubinas auferant,</l>
<l>Ut aut contineant, caelibemque vitam agant,</l>
<l>Aut uxores ducant legit imas. Neutique</l>
<l>Passuros, ut scortentur more gentium, et</l>
<l>Alienas, ut hactenus, uxores perviolant.</l>
<l>PO. Haud vulgarem aedepol refers iniuriam.</l>
<l>SA. Deinde ut missarium prorsus negotium</l>
<l>Missum faciant privatum, aliosque corrigant</l>
<l>Ritus, prorsum et ceremonias vitent malas.</l>
<l>PA. Quasi Principum sit in ordinem nos cogere,</l>
<l>Qui nullis sumus hominum subiecti legibus.</l>
<l>SA. Inno nec Dei quidem. Sed audite reliqua,</l>
<l>Queruntur Episcopi quoque aeramenta se</l>
<l>(Quas campanas vocant) nulla in decennio</l>
<pb id='s013'/>
<l>Perpetuo baptizasse, nec aras, nec sacras</l>
<l>Ullas aedes sanctificasse, neque chrismata</l>
<l>Perinde, ut olim venire, atque etiam sacrum</l>
<l>Iam confirmationis passim negligi.</l>
<l>PA. Nos exstinctos vult, isthaec qui mortalibus</l>
<l>In contemptum venire suasit perfidus.</l>
<l>SA. At Monachorum res longe peius habet, ut haud</l>
<l>Multum absit, quin genus intereat sacerrimum</l>
<l>Radicitus. Eiciuntur ex nidis, ut aut</l>
<l>Laborent manibus, aut aliud negotii</l>
<l>Quid honesti faciant. Si qui invalidi sunt tamen,</l>
<l>In otio sustentantur, quamque in suis</l>
<l>Manere mallent impiis laboribus.</l>
<l>Fit ergo hinc, ut pereat hypocrisis, nondinae</l>
<l>Meritorum tollantur, nephanda facinora</l>
<l>Patrentur pauciora, nullae denique</l>
<l>Nobis vivae post defodiantur hostiae.</l>
<l>Est ne, ut dico? Annuunt. Nam prae doloribus</l>
<l>Vix possunt hiscere, ne dum verbum proloqui.</l>
<l>Erat autem vestrum providere singula,</l>
<l>Et maxime, ne quid nobis decederet</l>
<l>Auctoritate, honoribus, et potentia.</l>
<l>Deinde, ne qua lederentur subditi</l>
<l>Iniuria nostri, postremo, ne novi</l>
<l>Doceretur, seu innovaretur aliquid,</l>
<l>Etiamsi de caelis meliora traderet</l>
<pb id='s014' n='14'/>
<l>Angelus, ipsene Christus corrector adforet.</l>
<l>Quam vero providi fueritis, quamque me</l>
<l>Absente regni sit curata dignitas,</l>
<l>Istorum declarant satis quaerimoniae,</l>
<l>Non idcirco ditavi vos, et omnibus</l>
<l>Praeposui, ut in equis iretis tantum modo</l>
<l>Albis, sumptusque perficeretis dapsiles,</l>
<l>Verum etiam, ut salva servaretis omnia,</l>
<l>Tam res quam populum, ut levior mihi foret labor,</l>
<l>Nec totius in me unum regni incumberet onus.</l>
<l>PO. Equidem, princeps, haud per nos, qui sciam, stetit,</l>
<l>Quo cuncta minus servarentur tibi integra,</l>
<l>Omneque defenderetur, quicquid pertinet</l>
<l>Ad cultum augmentumque huius nostri culminis.</l>
<l>Malis bonisque strenue rem gessimus.</l>
<l>PA. Haec eadem iam dudum illi ego dixi omnia.</l>
<l>SA. Res ipsa vestram loquitur diligentiam.</l>
<l>PO. Equidem <unclear reason='?'>ministatim</unclear> discerpi mavelim,</l>
<l>Quam iota unum nostro deregno cedere.</l>
<l>Scis autem princeps, nos praestare haud posse, ne</l>
<l>Quid adversarii in suis regionibus,</l>
<l>Adversum nos et nostros comparent mali.</l>
<l>SA. Potestis certe reprimere conatus, et in</l>
<l>Integrum, ablata, per industriam restituere,</l>
<l>PA, Aliter sentires, si faceres periculum,</l>
<pb id='s015'/>
<l>SA. Quid? Quasi mundus me non novit. Sexcenta ego</l>
<l>Talia, virtute possem effecta reddere.</l>
<l>PA. Monstra modum, nos operam dabimus sedulo.</l>
<l>SA. Dudum nihil erat animi, Iam mihi places.</l>
<l>Illos igitur magistratus vel principes,</l>
<l>Qui hosce et alios nostros <sic corr='gravant'>granant</sic> iniuriis,</l>
<l>Fulminibus sexcentis, si aliter fieri nequit,</l>
<l>Quietos reddito, vel in tartara trudito.</l>
<l>PA. Pulchre dicis, Verum nos experientia</l>
<l>Scimus co hisce haud expugnari machinis,</l>
<l>Nauci faciunt, et solum contra appedere</l>
<l>Solent. Nec cuncta plus formidant fulmina</l>
<l>Quam vel marinus vitulus, vel Iovis armiger.</l>
<l>Quin etiam obtusa iam sunt et plane hebetia,</l>
<l>Adeo, ut vix Vulcanum sperem recudere</l>
<l>Posse. PO. Profecto sic habet. Et si qua fulmina</l>
<l>Eiaculamur, nostrum in caput irrita recidunt.</l>
<l>SA. Esto, Atqui Concilium potestis cogere,</l>
<l>Constantiense quale fuit olim, omnia</l>
<l>Ubi ad vestram liceat cudere sententiam,</l>
<l>Orbemque omnem vestris subicere legibus.</l>
<l>PA. Apage sis cum Conciliis. SA. Quare isthuc ais?</l>
<l>PA. Non nostra semper usque quaque promovent.</l>
<l>Siquidem et constanciense aliquot e sedibus</l>
<l>Deturbavit Papas. Multa capita, plurimae</l>
<pb id='s016' n='16'/>
<l>Et eaedem variae sunt illic sententiae,</l>
<l>Nostras quibus res committere non arbitror</l>
<l>Perinde tutum. Siquidem etiam ita vivimus,</l>
<l>Ita omnes nostrae in aperto sunt libidines,</l>
<l>Et impietates, ut non inimici modo,</l>
<l>Sed etiam amici, fautoresque murmurent</l>
<l>Adversum nos frequenter, atque pessimis</l>
<l>Nonnumque exemplis dignos esse indicent.</l>
<l>SA. Verisimile est. At nuper tamen indixeras</l>
<l>Concilium Mantuae. PA. Nugae, quod perhibent,</l>
<l>Bullatae erant, et gerrae longe maximae.</l>
<l>SA. Quid audio? Mihi tamen erat iniecta spes</l>
<l>Fore, ut illic magnificus triumphus ab omnibus</l>
<l>Decerneretur nobis. PA. Ego mihi boni</l>
<l>Habebam polliceri nihil. Atque id meam</l>
<l>Contra voluntatem a multis principibus, et</l>
<l>Caesare compulsus indixeram, ut aliqua foret</l>
<l>Mundo spes, omnes tum correctum iri status.</l>
<l>SA. Hoc vero est ab re nostra. PA. Noveram. Neque</l>
<l>Animus umque fuit Concilium admittere,</l>
<l>Quamque pulchre mihi praesidiis, et loco,</l>
<l>Alliisque caveram ad rem conditionibus.</l>
<l>SA. Perlatum ad me fuit, et consilium istuc tuum</l>
<l>Probavi. PO. In Conciliis Romanam curiam,</l>
<l>Omnesque prorsus ordines Ecclesiae,</l>
<pb id='s017'/>
<l>Olim Sigismundus Caesar molitus est</l>
<l>Reformare, et certis includere terminis.</l>
<l>Id etiam perpetuo cavendum est. PA. Scilicet.</l>
<l>SA. Age. Mitto Concilia. Armatote Caesarem,</l>
<l>Reges, tyrannos, principes, satrapas, duces,</l>
<l>Episcoposque vestros, uno ut impetu, et</l>
<l>Memorabili strage hostes vestros opprimant.</l>
<l>PA. Hic non cessatum est, Sed tanta est socordia</l>
<l>Fere omnium, ut parum absit, quin mihi desinant</l>
<l>Probari, dilectique dici filii.</l>
<l>Excusant, tergiversantur, penuriam</l>
<l>Queruntur, moliuntur, tandem negligunt.</l>
<l>SA. Adeo ne nullus Doechus, aut Amanus est,</l>
<l>Aut Holophernes tot vobis inter Principes,</l>
<l>In adversarios qui inconnventer, et</l>
<l>Audacter irruat? PA, Fuit in Germania</l>
<l>Ipsis nostris vicinus adversariis</l>
<l>Holophernes, opibus pollens, intrepido animo,</l>
<l>Et plane gladiatorio, is promiserat</l>
<l>Pietatis ergo, et in Romanae gratiam</l>
<l>Sedis, se radicitus evulsurum haereses,</l>
<l>Et iam tum magna moliebatur, sed in</l>
<l>Ipso pietatis disperiit molimine.</l>
<l>SA. Scio quem dicas. Versatur apud inferos.</l>
<l>PA. Sat hercle incommode illa nobis anchorae</l>
<pb id='s018' n='18'/>
<l>Periit. Ego aedepol, accepto illo nuntio,</l>
<l>Haud aliter perpulsus, et exanimatus fui,</l>
<l>Quam si esset angelorum porta ab hostibus</l>
<l>Capta. Nec immerito. Quippe an alius quispiam</l>
<l>Huic vir similis supersit Princeps, nescio.</l>
<l>SA. Et ipsi excusatis, et aliorum plurimas</l>
<l>Adfertis excusationes. Hoc volo</l>
<l>Vos omnino scire, meam si qui gratiam</l>
<l>Magni facitis, et eam vobis esse cupitis</l>
<l>Perpetuam, istos in pristinum restituite</l>
<l>Statum, et omnibus ab iniuriis defendite</l>
<l>Nostri causa periclitantur, nos decet</l>
<l>Protegere, et conservare nobis deditos.</l>
<l>Videte, ne quid in vobis desiderem.</l>
<l>Cavete diligenter, ne quid omnium</l>
<l>Rerum innovetur privatim, vel publice,</l>
<l>Quod vobis, aut istis incommodum siet.</l>
<l>Videtis quam sint demissi, atque supplices,</l>
<l>Quam macie confecti, quam exsuci, atque graciles. (<foreign lang='GR'>anti/frasis</foreign>)</l>
<l>Videtis item, quam ora miserabiliter sibi</l>
<l>Monachi distorserint, prospiciantque haud secus</l>
<l>Cucullis ex suis, quam ex dumeto lupus.</l>
<l>Ideo tantum, quo vos ad misericordiam</l>
<l>Commoveant, miseriasque declarent suas.</l>
<pb id='s019'/>
<l>Quamobrem istis prae aliis ego prospectum volo.</l>
<l>PA. Dabimus operam hercle pro virili. SA. Convenit.</l>
<l>PO. Ne dubites princeps (ut etiam pro me loquar)</l>
<l>Aliquid aliqua modo aliquo excogitabimus,</l>
<l>Consilium capiemus, deliberabimus,</l>
<l>Efficiemusque, quod in rem sit nostrum omnium.</l>
<l>SA. Facto opus est. Iam igitur abite vos, Nos vindices,</l>
<l>Protectoresque vestri erimus, quantum licet.</l>
<l>Horum certe hominum est cura habenda, Porphyri,</l>
<l>Nostri sunt, iurati sunt, regnum promovent,</l>
<l>Mores colunt, servant praecepta nostra, ita, ut</l>
<l>Centum ante devorarent animas, quam pedem</l>
<l>Nostris ab institutis latum cederent.</l>
<l>PA. Non frustra ego hasce ceraturas finxi mihi</l>
<l>SA. Vide, ut conserues ergo. Sed quas Porphyri</l>
<l>Hic tu schedas geris? PO. Nihil est. Sunt literae ad</l>
<l>Britanniae dictatae Regem, ex nomine</l>
<l>Sanctissimi huius patris. SA. In mentem venit,</l>
<l>Mihi esse ab hoc dictum. Isthuc de vobis placet</l>
<l>Ubique terrarum nostra agere negotia,</l>
<l>Mihi quoque iam dies aliquot in Anglia</l>
<l>Consumpti sunt, meque hoc sine fructu, quod sciam.</l>
<l>PA. Perlege praesente hoc. SA. Audiam perquam lubens.</l>
<l>PO. Pammachius Papa, et Episcopus huius nominis</l>
<l>Primus, et extremus Henrico Britanniae</l>
<pb id='s020' n='20'/>
<l>Regi, superlative Christiano, et in</l>
<l>Nostrae defensione sedis principi.</l>
<l>Salutem, omnemque favorem optat papisticum.</l>
<l>Dilectissime fili, Perlatum ad nos erat</l>
<l>De charitate tua, quod oboedientiam,</l>
<l>Decreta, fidemque nostram floccipenderes,</l>
<l>Atque etiam pensiones nobis annuas</l>
<l>Eregno debitas parares tollere,</l>
<l>Ac phibere, atque te, ac regnum velles tuum</l>
<l>E nostro in libertatem vendicare iugo. (Hypermeter)</l>
<l>Insuper et scriptis dicebaris in caput</l>
<l>Nostrum invehi, characteremque pessimum</l>
<l>Ecclesiae Romanae in vulgus prodere.</l>
<l>Communicare cum haereticis, nova dogmata</l>
<l>Audire avide, seductores arcessere,</l>
<l>Nostrumque regnum habere despicatui.</l>
<l>His auditis, contristati afflictim sumus,</l>
<l>Ut, qui omnes cupiamus salvos fieri homines,</l>
<l>In nostroque manere iugo, et oboedientia</l>
<l>Pietatem existimemus esse maximam.</l>
<l>Non fuimus igitur pro te solliciti parum,</l>
<l>Salute ne nobis dicta, te iungeres</l>
<l>Nostrae cum turbatoribus monarchiae,</l>
<l>Nosterue quaestus et apud vos vilesceret,</l>
<l>Quare nostros legatos, atque cardines</l>
<pb id='s021'/>
<l>Suetae visceribus moti misericordiae,</l>
<l>Ad avocandos vos a doctrinis novis,</l>
<l>Quas quidam in nostrae perniciem sedis docent,</l>
<l>Totumque papatum illis exstinctum volunt,</l>
<l>Adque fidem vestram confirmandam misimus.</l>
<l>Redeuntes autem illi ad nos, nix verbis potest</l>
<l>Dici, quanta cum alacritate, atque gaudio,</l>
<l>Ad sanam te rediisse mentem, et omnia</l>
<l>Sentire nobiscum, nec umque dogmatis</l>
<l>Velle affinem posthac fore novis, quin et in</l>
<l>Tuae perpetuum mentis testimonium,</l>
<l>Et ad placandos nos, doctorem dogmatum</l>
<l>Perversorum, immolasse in holocaustum integrum,</l>
<l>In consessu retulerint Cardinalium.</l>
<l>Unde et nos pro pietate tua exsultavimus,</l>
<l>Interque pocula, io triumphe, vocibus</l>
<l>Clamavimus summis, teque extemplo in sinum</l>
<l>Nostrum, ceu filium mater, suscepimus.</l>
<l>Tantum de te nostrum reverso in ordinem</l>
<l>Letantes, quantum non de aliis centum, qui apud</l>
<l>Nos manserunt stabiles, nec umque ad dexteram,</l>
<l>Neque levam declinarunt. Quum tu igitur diem</l>
<l>Nobis festum reditione tua feceris,</l>
<l>Animosque nostros gaudio repleveris,</l>
<l>In unum contractis suggessit spiritus,</l>
<pb id='s022' n='22'/>
<l>Ut te vicissim repleremus gaudio,</l>
<l>Et nostram in te monstraremus clementiam</l>
<l>Indulgentia aliqua papistica, tibi</l>
<l>Grata, nobis digna, ut posthac nostrum iugum</l>
<l>Aliorum ferres ante libertatibus</l>
<l>Itaque edocti, quid cuperes, et tibi maxime</l>
<l>Licere velles, thesaurum reseravimus</l>
<l>Omnis ligandi, solvendique copiae.</l>
<l>Inde tibi large, et sine radio deprompsimus,</l>
<l>Ne matrimonii ullo arcteris vinculo,</l>
<l>Sed uxores ducas, quot, et quae arriserint,</l>
<l>Repudiesque, ut lubet, ullis absque legibus.</l>
<l>Utere igitur isthac, fili dilectissime,</l>
<l>Nostra indulgentia paterna, nec Deum,</l>
<l>Nec homines alios, sed duntaxat nos tibi</l>
<l>Ob oculos iugiter proponens, ut bonam</l>
<l>Satagas nobis aliquando referre gratiam.</l>
<l>Datae Romae in porta Angelorum, et cetera.</l>
<l>Sub annulo aeruscatoris. PA. Recte, satis.</l>
<l>SA. Idem aedepol in his, etiam absque indicio meo,</l>
<l>Sensistis, quod ego. Ita porro pergite esse, ne</l>
<l>Opus sit me monitore. Vos portisculum</l>
<l>Tenetis, ut terrarum reges sentiant</l>
<l>Vestrum ad praescriptum, quasi coacti remiges.</l>
<l>Videte tantum ut imperetis gnaviter,</l>
<pb id='s023'/>
<l>Omnesque suum faciant officium remiges.</l>
<l>PA. Curabimus. SA. Sed quid de Rege? Num fore</l>
<l>Illum speratis constantem? PA. Quid ni? Omnibus</l>
<l>A nobis illi concessis, atque titulis,</l>
<l>Quasi esca, collatis. SA. At illum ego hercule</l>
<l>Versutiorem figulari arbitror rota.</l>
<l>Instandum, vigilandumque est noctes, ac dies,</l>
<l>Ne sese is, vel alius vestris e retibus</l>
<l>Expediat, fingite, permittite, promittite,</l>
<l>Concedite, quicquid illis tandem collibet.</l>
<l>Digni sunt, late regnant, possunt plurimam</l>
<l>Opibus, et vi vobis referre gratiam.</l>
<l>PO. Quin facto est opus. Atque hoc praesertim, quod sibi</l>
<l>Dynastae iam plerique alioqui etiam, et sine</l>
<l>Nostro permissu, sine Dei, et hominum metu</l>
<l>Licere persuadent absurda quaelibet.</l>
<l>SA. Hoc magis ergo est vobis annitendum, ut aliquae</l>
<l>Inde haud magno empta vobis exstet gratia.</l>
<l>PA. Intelligimus. SA Mihi est abeundum. Vos volo,</l>
<l>Ut dixi, et isthuc, et aliae meminisse. Prae</l>
<l>Cunctis tamen monachorum curam, ac praesulum</l>
<l>Gerite. Nullum alium, quem vos (scitis) habent Deum.</l>
<l>PA. Erunt nobis curae. SA. Ego descendant adinferos,</l>
<l>Ne me absente etiam illic turbarum quid piam</l>
<l>Exoriatur, ita furiis seruent omnia.</l>
<pb id='s024' n='24'/>
<l>Curate, quae dixi. Cras, si vacaverit,</l>
<l>Ad vos recurram. Iam ab eo, Sed heus, Ne denuo</l>
<l>Ad me questum veniant Monachi, et Episcopi.</l>
<l>PA. Potes ne quietus esse? Sat curabimus.</l>
</lg>
</div2>
<div2 id='NaIW.01.03' n='3' type='scene'>
<head>PAMMACHIUS, PORPHYRIUS.</head>
<lg>
<l>QUantum ego principis intelligo sententiam,</l>
<l>Aliter, ac hactenus nobis curanda sunt</l>
<l>Tam nostra, quam subiectorum negotia.</l>
<l>Deus universam disperdat Germaniam,</l>
<l>Laboris tantum quae una nobis exhibet.</l>
<l>Italia, Hispania, Gallia, et Britannia</l>
<l>Facile acquiescunt, sponte, et ultro serviunt,</l>
<l>Decreta servant, concelebrantque nondinas,</l>
<l>Nos e quibus hactenus luculenter pascimur.</l>
<l>Soli iam Germani rursum, et prorsum rident,</l>
<l>Frenum mordent, nostroque quaestui invident.</l>
<l>Iugum excutiunt nostrum, imposturas non serunt,</l>
<l>Monachos abolent, molesti sunt Episcopis,</l>
<l>Mores, et instituta tollunt, denique</l>
<l>Cognoscunt intus (ut aiunt) nos, et in cute.</l>
<l>Serpet malum isthuc et in alias provincias,</l>
<l>Si vulgaribus, ut huc usque, usi suerimus</l>
<l>Remediis. Nobis satis est exempli Anglia,</l>
<pb id='s025'/>
<l>Quam virus hoc cito regiones permeet,</l>
<l>Quam plaudat vulgus, nostras cum libidines</l>
<l>Expositas audit, proditasque propalam.</l>
<l>Quamobrem rebus hisce, Prophyri, decet,</l>
<l>Et si Satanas nullus monuisset, acribus,</l>
<l>Fortissimisque pharmacis occurrere.</l>
<l>Tu plenus es consilii, dic quid censeas</l>
<l>Faciundum. Sunt iurati nostri plurimi,</l>
<l>Audaces, magnanimi, potentes, divites,</l>
<l>Nec dubito, quin, si sacra nos per omnia</l>
<l>Illos obtestemur, succursuri semel,</l>
<l>Haereticosque armis extirpaturi sient</l>
<l>In nostram, et Apostolicae adeo sedis gratiam.</l>
<l>PO. Vel hoc, vel aliud mihi placeret Pammachi,</l>
<l>Si reperiri possent ad hanc provinciam</l>
<l>Idonei, satisque instructi, et (quod est</l>
<l>Vel primum) qui sedis Apostolicae gratia</l>
<l>Mortem, nullaque prorsus fugerent pericula.</l>
<l>Sed favor est rarus, qui ad animam usque penetret, et</l>
<l>Omnia velit pro merito afflictis ponere.</l>
<l>Semper bellorum incertus solet esse exitus.</l>
<l>Pulchre caderet, si nos penes victoria</l>
<l>Consisteret, enyaliosque hostibus foret</l>
<l>Adversus, tum sane mundo exemplum dari</l>
<l>Caede, excidiisque posset, ne quis postea</l>
<pb id='s026' n='26'/>
<l>Nobis se doctrinis opponeret novis,</l>
<l>Sin vero (absit tantum mali) victoriae</l>
<l>Faveret adversariis, quos dictitant</l>
<l>Et esse muitos, et coniunctos foedere,</l>
<l>Et bellicosos, et magnarum virium,</l>
<l>Opumque tum nostri plane irent perditum</l>
<l>Tam Episcopi, quam monachi, quotquot hostibus</l>
<l>Essent vicini. Quis enim non victoria</l>
<l>In rem utitur suam victor? Quis non premit</l>
<l>Eos pessum victos, qui idem facturi erant,</l>
<l>Si sorte vicissent? Accedit huc quoque</l>
<l>Quod adversariis pro patria, pro socis,</l>
<l>Pro liberis, pro veritate, pro fide,</l>
<l>Et pro libertate foret pugna denique.</l>
<l>At contra nostris nostra pro lubidine,</l>
<l>Honoribus, quaestu, superstitionibus,</l>
<l>Hypocrisi, luxuria, stupris, impietatibus</l>
<l>Esset contentio alienis. Quare hostibus</l>
<l>Cresceret animus, et segniores milites</l>
<l>Essent nostri. Haec sunt dispicienda Pammachi.</l>
<l>PA. Animi iam multo, quem dudum, sum incertior.</l>
<l>PO. At praestat hoc, quam supra vires quid piam</l>
<l>Moliri. PA. Nihil aliud ergo das consili?</l>
<l>Mori hercle satius est, quam contumelias</l>
<l>Forre adversariorum tam insignes diu.</l>
<pb id='s027'/>
<l>Audis Satanam quoque quid velit. Pro Episcopis,</l>
<l>Monachisque quam laboret sollicite. Eius haud</l>
<l>Esse audientes nos dicto, non addecet</l>
<l>Romanam disciplinam Porphyri. PO. Scio.</l>
<l>PA. Quid ais ergo? PO. Si viveret Germanicus</l>
<l>Nobis Holophernes, cuius meministi prius,</l>
<l>Egregium pro nobis haberemus ducem.</l>
<l>PA. Dicis, quod non est, nec fieri potest. PO. Nihil</l>
<l>Aliud iam mihi venit in mentem, quam principes</l>
<l>Nostrarum partium, simul et Episcopos</l>
<l>Potentiores in Concilium ut convoces,</l>
<l>Rem proponas, per omnes obsecres Deos,</l>
<l>Ut nobis subveniant perituris. Tum scies</l>
<l>Perspicue, quantum in omnibus restet spei.</l>
<l>PA. Placet hoc, Sed cuiates illos Episcopos,</l>
<l>Et principes dicis? PO. Germanicos, pater,</l>
<l>Et adversariis vicinos maxime,</l>
<l>Nam frustra cum illis, qui longe absunt, egeris.</l>
<l>PA. Recte censes. Date ergo ad illas literas,</l>
<l>Cras ut conveniant nobiscum de maximis</l>
<l>Consultatum rebus. Ne quis omnium,</l>
<l>Ad quos meo literas dederis ex nomine,</l>
<l>Venire detrectet, relaturi domum</l>
<l>Benedictionem cumulate Papisticam.</l>
<l>PO. Dabo operam, ut fiat. Et iam nunc ibo ocius</l>
<pb id='s028' n='28'/>
<l>Negotium expeditum. PA. Ito, Sed mane eras</l>
<l>Ad me. PO. Intelligo. PA. Interim consilia congere,</l>
<l>Et exquire, in promptu ut sint. PO. Pulchre meminero.</l>
</lg>
</div2>
<div2 id='NaIW.01.04' n='4' type='scene'>
<head>CHORUS. Carmen Coriambicum.</head>
<lg met='asc1'>
<l>Sic numquam Satanas desinit, et sui,</l>
<l>Quos semper furiis concitat in malum,</l>
<l>Verbum odisse Dei, et Christicolas simul.</l>
<l>Oppugnant variis omnia machinis,</l>
<l>Quae suetas adimunt cumque libidines,</l>
<l>Et mundi reprobant impia dogmata,</l>
<l>Aut certum sceleri ponere terminum,</l>
<l>Peccative iugum rumpere destinant.</l>
<l>Sic numque Satanas desinit, et sui,</l>
<l>Quos semper furiis concitat in malum</l>
<l>Verbum odisse Dei, et Christicolas simul.</l>
<l>Non hoc mira demam tempore proferunt,</l>
<l>Antiquum facinus, cura veterrima est.</l>
<l>Serpens insidias perpetuo struit,</l>
<l>Tam Christo, quam aliis semine de Dei,</l>
<l>Omnes ut miseris excruciet modis.</l>
<l>Sic numque etc.</l>
<pb id='s029'/>
<l>Abeli fuit haud quidque aliud bono</l>
<l>Primae causa necis, quam proba, et innocens</l>
<l>Vita, et sane placens simplicitas Deo.</l>
<l>Et quod corde Deo credidit integro,</l>
<l>Abducens animum rebus ab impiis,</l>
<l>Sic numque etc.</l>
<l>Davidem immerito persequitur Saul</l>
<l>Confessus toties perfidiae nihil</l>
<l>Compertum esse sibi. Scilicet impia</l>
<l>A pravis nequeunt corda quiescere,</l>
<l>Nec somnum capiunt, ni male fecerint.</l>
<l>Sic numque etc.</l>
<l>Iudaeis probitas, quin quoque gentibus</l>
<l>Semper displicuit. Nemo Propheticis,</l>
<l>Aut castis potuit vivere legibus.</l>
<l>Olim inter Satanae tot segetes malas,</l>
<l>Quo mundum a Satana semper agiliquet.</l>
<l>Sic numque etc.</l>
<l>Quid Christus nocuit, vel quid Apostoli,</l>
<l>Quod terreae fuerint pondera publice</l>
<l>A pravis habiti, qui speciem, et locum</l>
<l>Electo in populo praecipuum tamen</l>
<l>Gesserunt? Sinne sunt crimine mortuis</l>
<l>Sic numque etc.</l>
<pb id='s030' n='30'/>
<l>Gentes innumeros Christi genum serae</l>
<l>Mactarunt, uti Diis obsequium suis</l>
<l>Praestarent, et honor cultibus impiis,</l>
<l>Iratis superis, cresceret in dies</l>
<l>Causa nulla alia, quam Satanae dolis.</l>
<l>Sic numque etc.</l>
<l>Et iam nunc quoque rem fraudibus improbis</l>
<l>Orditur. Titulis captat, et extera</l>
<l>Ignaros specie. Nempe negotia</l>
<l>Se Christi simulat nomine perditi</l>
<l>Papatus agere, at subdole agit sua.</l>
<l>Sic numque etc.</l>
<l>Letatur nebulo sanguine iugiter</l>
<l>Praetexens fidei nomen, et omnia</l>
<l>Novit quis homines cumque moverier.</l>
<l>In lingua est pietas, sanaque dogmata,</l>
<l>At revera animas illicit in plagas.</l>
<l>Sic numque etc.</l>
</lg>
</div2>
</div1>
<div1 id='NaIW.02' type='act'>
<head>ACTUS SECUNDUS.</head>
<div2 id='NaIW.02.01' n='1' type='scene'>
<head>SATANAS.</head>
<lg>
<l>PErcommodus hercle hesternus contigit mihi</l>
<l>Ad inferos descensus. Numque aeque bene</l>
<l>In tempore quoque veni. Nam Germanicus</l>
<pb id='s031'/>
<l>Holophernes, postque primum venit ad inferos,</l>
<l>Semper quidem stomachatus est se neutique</l>
<l>Commeruisse inferorum regionem, neque</l>
<l>Pro suppliciis tam constanter papatui</l>
<l>Favisse, et adhaesisse usque ad extremum halitum,</l>
<l>Se caelum sperasse, haud nostrum consortium,</l>
<l>Illum ego tamen consolatus sum, uti soleo;</l>
<l>Ne succenseret, nullam iniuriam pati.</l>
<l>Hoc magis illum nobiscum debere esse prae</l>
<l>Aliis, quo adhaesisset nobis constantius.</l>
<l>Benefactorum quoque illi ostendi codicem,</l>
<l>Quo nictus sortem aequanimiter ferret suam:</l>
<l>At imo ex pectore is traxit supspiria</l>
<l>Iurans superos, et inferos, se perside</l>
<l>Deceptum, seque, quam olim foret occasio,</l>
<l>Deceptionis huius ultorem fore,</l>
<l>Subrisi ego, nauci illius faciens minas,</l>
<l>Ringi ille, at ego vicissim paruipendere,</l>
<l>Ut numque sperarim tam audax facinus cum</l>
<l>Ausurum, praesertim cum esset circumdatus</l>
<l>Cathena. At ille bonus, nobis absentibus,</l>
<l>Apud superos (quemadmodum negotia</l>
<l>Iam plurima sunt ubique) cum umbris ceteris</l>
<l>Conspiravit, subinde perfidiam arguens</l>
<l>Nostram, sidemque devovens Papisticam.</l>
<pb id='s032' n='32'/>
<l>Donec persuasit umbris, monachis maxime</l>
<l>Sibi notis, uno animo, eadem sententia</l>
<l>Uti suas quisque cathenas circumroderent,</l>
<l>Effugerentque ad superos, atque Gygantum vetus</l>
<l>Renovarent factum, admotis caelo machinis.</l>
<l>Quid multa? Postremo inter bis septem dies</l>
<l>Omnes perroserunt cathenas, senibus, et</l>
<l>Edentulis iuvenes ad opem vocantibus</l>
<l>Ferendam, Iam per portas regia via</l>
<l>Euadere difficile erat, cum propter canem,</l>
<l>Et monstra quaedam in primis Orci faucibus</l>
<l>Cubantibus, tum etiam interiectas propter, et</l>
<l>Altas paludes, torrentiaque flumina.</l>
<l>Est autem in supremis Orci faucibus</l>
<l>Spiraculum angustum, et rotundum, cetera</l>
<l>Naris habens similitudinem, per quod sumus</l>
<l>Corporibus ab assatis emittitur foras.</l>
<l>Hoc conspicatus Holophernes cum ceteris</l>
<l>Euasioni est arbitratus commodum.</l>
<l>Quid vero altus, et abruptus erat ascensus, is</l>
<l>Quemque sua comportare iussit merita, ne</l>
<l>Cerberus exaudiret, summo in silentio,</l>
<l>Construereque scalas, addidit et ipse sua opera,</l>
<l>Meritaque. Quo factum, ut scalae ad spiraculum</l>
<l>Iam pertinerent. Porro erant simillimae</l>
<pb id='s033'/>
<l>Araneis tenuibus scalae. His hoc modo</l>
<l>Perfectis, iam, iamque illis ascendentibus,</l>
<l>Holopherne duce, nihil ego sespicans mali</l>
<l>In tempore superveni. Et iratus statim</l>
<l>Difflavi scalas, comminuique in pulverem.</l>
<l>Retrorsum illi in praeceps ruere magno meo</l>
<l>Cum risu. Holofernem autem, qui iam spiraculum</l>
<l>Attigerat, inque eo pendebat medius, in</l>
<l>Barathrum arreptum pede proieci dextero,</l>
<l>Atque cathenis constrinxi tribus adamantinis,</l>
<l>Itidem et alios pro meritis donavi suis.</l>
<l>Rebus ita noctu compositis, Episcopum</l>
<l>Constitui, qui sollicite animum advortat suum,</l>
<l>Ne quis posthac absente nobis talia</l>
<l>Attentet. Hinc ego iam ad Pammachium propero, uti</l>
<l>Receperam heri, rebus ut etiam, atque etiam magis</l>
<l>Invigilet. Nam, cum machinentur talia</l>
<l>Cathenis vincti, nil mihi de liberis</l>
<l>Boni queo polliceri.</l>
</lg>
</div2>
<div2 id='NaIW.02.02' n='2' type='scene'>
<head>PORPHYRIUS, SATANAS.</head>
<lg>
<l>HErcle audiam lubens,</l>
<l>Quantus apud omnes nobis restet principes,</l>
<l>Episcoposque favor, SA. Quis hic loquitur prope?</l>
<pb id='s034' n='34'/>
<l>Porphyrius est, et ipse adibit forsitan</l>
<l>Pammachium. PO. Si omnes suppetias negaverint,</l>
<l>Actam est. Spurios pro filiis vocabimus.</l>
<l>SA. Iratus est. Porphyri. PO. Ehem princeps. Hercule</l>
<l>Mane advenis, male potus, dormisti male.</l>
<l>SA Immo hanc noctem insomnem ego traduxi propetem,</l>
<l>Propter seditionem coortam apud inferos.</l>
<l>PO. Quid ais? SA. Holophernes cum coniuratis suis</l>
<l>Cathenis corrosis adornabat fugam.</l>
<l>Sed quo tu nunc is? PO. Ad Pammachium. SA. Numquid est</l>
<l>A vobis captum consilii, negotio</l>
<l>Super hesterno? PO. Est SA. Quid tandem: PO.</l>
<l>Quod visum optimum.</l>
<l>Episcopos, partisque nostrae principes</l>
<l>Germaniae indigenas huc convocavimus,</l>
<l>Quibus re exposita, cognoscemus quid animi,</l>
<l>Fiduciaeque in rebus monstrent publicis.</l>
<l>SA. Laudo consilium. At quando venturi? PO. Immo Iam</l>
<l>Ipsos adesse arbitror, aut mox certe adfore.</l>
<l>Rescripserunt enim oboedienter, in mora</l>
<l>Se non futuros. SA. Recte ego, qui revenerim.</l>
<l>Nam cupio et ipse illorum animos cognoscere.</l>
<l>Cognosces liquido et illos, et nostram simul</l>
<l>Papatus summam in rebus diligentiam.</l>
<l>Sed eamus nunc intro ad Pammachium. SA. I prae, sequar.</l>
<pb id='s035'/>
</lg>
</div2>
<div2 id='NaIW.02.03' n='3' type='scene'>
<head>PORPHYRIUS, PAMMACHIUS, SATANAS.</head>
<lg>
<l>SAlve pater sanctissime. PA. Dii dent, quae velis.</l>
<l>Hem Satana, recte ades. SA. Quid agis nunc Pam.</l>
<l>PA. Quod animi dubius, unaque iracundus. Hac (machie</l>
<l>Nocte integra parum mihi propitius suit</l>
<l>Somnus, adeo corculum curis amburitur,</l>
<l>Quo tandem pacto nostra queat Monarchia</l>
<l>Restitui in integrum, et defendi ab hostibus.</l>
<l>SA. Bene speres. PA. An liceat cognoscemus statim.</l>
<l>Quippe aliquot huc iussi accersiri principes,</l>
<l>Episcoposque, quibus cum agam. SA. Audivi, et placet.</l>
<l>PA. invisum Porphyri, omnes an convenerint.</l>
<l>Certe Satana, parum est ubique gentium</l>
<l>Favoris sinceri, et verae observantiae.</l>
<l>Quum tamen absque his nostra nequeat potentiae</l>
<l>Diu subsistere. Nemo est, qui nos diligat,</l>
<l>Qui non sua, qua nos, diligat, et quaerat magis.</l>
<l>Qui nos timent, qui primum perditos volunt.</l>
<l>Et si minus aperte, tamen adversariis</l>
<l>Clam nostris colludunt, collaudant, pronovent.</l>
<l>Hinc ego maceror, et discrucior animi oppido,</l>
<l>Quid tandem sit futurum. SA. Loqueris, quasi dies</l>
<l>Instet supremus, resque ad restim venerit,</l>
<pb id='s036' n='36'/>
<l>Non nostra dum ita plance est dilapsa factio,</l>
<l>Ut reperiatur nemo, nostri gratia</l>
<l>Qui velit insanire semel, bis, ter, et quater,</l>
<l>Ausitque mortalibus, et immortalibus</l>
<l>Perfricta fronte medium digitum ostendere.</l>
<l>PA. Quid dis? PO. Adsunt omnes, teque exspectant pater,</l>
<l>PA. Eamus ergo. SA. Ite, ego vos a tergo sequar.</l>
<l>PA. Tu Porphyri rem pro tua eloquentia</l>
<l>Illis expone. Atque audin? diligenter. PO. Ut</l>
<l>Quivero pater sancte.</l>
</lg>
</div2>
<div2 id='NaIW.02.04' n='4' type='scene'>
<head>ONCOGENES DISIDAEMONA. des, Pammachius, Satanas, Prophyrius, Pyrgopolinices, Polystratus.</head>
<lg>
<l>VEniunt, ut audio.</l>
<l>DI. Veniant. Libenter audiam quid sit novi.</l>
<l>PA. Hem Satana, sta tu hic paulisper soris, quoad,</l>
<l>Veni fautor Satana, cuncti cecinerimus.</l>
<l>SA. Belle profecto. PA. Sequere Porphyri. PO. Viden?</l>
<l>Assurgunt omnes. PA. Mallem, facerent, quae volo.</l>
<l>PO. Facient fortassis. Porgito illis dexteram.</l>
<l>PA. Salvete fratres, atque filii mei</l>
<l>Dilecti. Vos huc advenisse gaudeo.</l>
<l>ON. Habemus gratias tibi sanctissime pater.</l>
<pb id='s037'/>
<l>PA. Sedete. Rebus magnis, ac urgentibus</l>
<l>Nostram hoc tempore turbantibus monarchiam,</l>
<l>Rebus nostris, et vestris duxi esse utile</l>
<l>Vos convocare, Fecistis igitur bene,</l>
<l>Quod adveneritis cito, relictis omnibus,</l>
<l>Egoque hanc vestram pro tempore oboedientiam,</l>
<l>Digne aliquibus renumerabo gratiis.</l>
<l>Ut autem concilium hoc nostrum faustum sit, et</l>
<l>Rite auspicatum, ante omnia nostri spiritus</l>
<l>Auxilium imploremus, cantando unanimiter,</l>
<l>Veni fautor Satana, nostra imple pectora</l>
<l>Ardore, et consilio, quod in rem sit tuam,</l>
<l>Iam ventribus ipse nostris tandem prospice.</l>
<l>Exstingue Christi gloriam, ac Euangeli</l>
<l>Fulgorem exorientem tenebris opprime tuis.</l>
<l>Qui similia in mundi solitus es origine</l>
<l>Per omnes linguas magna cum laude facere.</l>
<l>SA. Ecce ego. Quid me vultis? PA. Sede a dextris meis.</l>
<l>PO. Loquar ne nunc, quae mandasti mihi pater?</l>
<l>PA. Loquere. PO. Non vos, etiam tacente me, puto</l>
<l>Ignorare patres, et dilecti filii,</l>
<l>Quis rerum in orbe Christiano sit status,</l>
<l>Omnia vergunt ad interitum tam humana, quam</l>
<l>Divina, ut vix sine lacrimis dicere queam.</l>
<pb id='s038' n='38'/>
<l>Humana quidem habebunt correctores suos,</l>
<l>Qui singulis praefecti sunt provinciis,</l>
<l>De quibus haud nos laboramus, nec admodum,</l>
<l>Ut de privatis rebus, solliciti sumus.</l>
<l>Quia vero in divinis nobis auctoritas</l>
<l>Praecipua, et summa est, et fidei sumus caput,</l>
<l>De illis equidem angimur haud in vulgarem modum,</l>
<l>Quandoquidem in conditione sunt miserrima,</l>
<l>Quali vix a mundi fuere exordio.</l>
<l>Et quanque confitemur harum principes</l>
<l>Nos esse, et correctores, tutoresque, non</l>
<l>Minus tamen et ad Christianos pertinent</l>
<l>Omnes, ad principes, et Episcopos magis.</l>
<l>Unus Deus, una fides, una religio est</l>
<l>Nostrum omnium, eisdem omnes quoque utimur sacris.</l>
<l>Quare aequum est, uno ut aninmo, unisque copiis</l>
<l>Divina, sacra, fidemque defendamus, et</l>
<l>Haereticos omnes extirpemus gnaviter.</l>
<l>Quoniam autem apud vos Germanos Papistica</l>
<l>Hoc temporis quassatur maxime fides.</l>
<l>Totius orbis prae aliis nationibus</l>
<l>Vos huc patres, et filii carissimi,</l>
<l>In consilium, auxiliumque; convocavimus,</l>
<l>Certo persuadentes nobis, quemadmodum</l>
<l>De bis, Romanam a nobis qui didicerunt fidem,</l>
<pb id='s039'/>
<l>Eamque huc usque conservarunt firmiter,</l>
<l>Non verbis vos tantum consulturos rei,</l>
<l>Id quod alios facere hactenus perspeximus,</l>
<l>Sed summis opibus, viribus, et industriis,</l>
<l>Nec vitae parcentes, nec honoribus, neque</l>
<l>Potentiae vestrae, neque aetati quidem,</l>
<l>Romanae auxilium laturos Ecclesiae.</l>
<l>Et hoc magis, quod vos cum omni potentia,</l>
<l>Honoribusque communi in periculo</l>
<l>Versemini nobiscum. Communis salus,</l>
<l>Perditio eadem. Quandoquidem constat funditus</l>
<l>Perire illos, a Romana qui deviant</l>
<l>Fide, itidem, eam qui servant, conservarier.</l>
<l>Quid autem vobis proderit potentia?</l>
<l>Quid aetas? quid honor? quidue cuncta dignitas,</l>
<l>Fide exstincta? Viam in caelum ignorantibus,</l>
<l>Quam solam monstrare potest hic sanctus pater?</l>
<l>Huc igitur, spretis, et relictis omnibus,</l>
<l>Operam convertite omnem, ut huius dignitas</l>
<l>Conseruetur, demumque hostium ab iniuriis</l>
<l>Cum laude vindicetur vestra, et omnium</l>
<l>Per vos provinciarum firmiter salus.</l>
<l>Miramur nos prosecto non mediocriter</l>
<l>Qui fiat tandem, ut isthoc in negotio</l>
<l>Non aliarum tantum regionum principes,</l>
<pb id='s040' n='40'/>
<l>Germanicis ab oris longe dissiti,</l>
<l>Huc usque quasi veterno capti dormiant,</l>
<l>Petri naviculam magnis iam propemodum</l>
<l>Fluctibus interituram auxilio non sublevent,</l>
<l>Sed vos quoque apud ipsos prope fontes haeresum</l>
<l>Sedentes, vicini ipsis adversariis,</l>
<l>Nostrisque, et Romanae totius Ecclesiae</l>
<l>Altum otiosi dormiatis hactenus,</l>
<l>Quasi non vestrum quoque geratur negotium,</l>
<l>Vestraque salus non a Papatu pendeat.</l>
<l>Quod dedecus Patris non etiam ad filios</l>
<l>Pertinet? Aut quae fit patri contumelia,</l>
<l>Cuius participem se neget esse silius?</l>
<l>Aut quo versabitur pater in periculo,</l>
<l>Equo illum non obnixe eripere filius</l>
<l>Debeat? Vos hunc vocatis patrem, atque dominum,</l>
<l>Et recte isthuc, vereque dicitis. Est enim,</l>
<l>At hic iam ab haereticis, et adversariis,</l>
<l>Vestris vicinis, antichristus dicitur,</l>
<l>Pernicies pietatis, colluvies haeresum,</l>
<l>Superstitionum doctor, fidei pestilens</l>
<l>Germen. Proscinditur libellis, fabulis,</l>
<l>Tragoediisque agitatur indignissime.</l>
<l>Bullae huius conspuuntur, decreta percunt,</l>
<l>Fulmina nihili fiunt, maiestas temnitur.</l>
<pb id='s041'/>
<l>Haec scitis patres, et dilecti filii,</l>
<l>Videtis, et auditis noctes ferme, ac dies,</l>
<l>Et patimini. Ubi isthic filiorum permanet</l>
<l>Officum quaeso? filiorum erat, patris</l>
<l>Iniurias armis, belloque tollere,</l>
<l>Maiestatis contemptores, incendiis</l>
<l>Caedibus, eversionibusque perdere.</l>
<l>Hinc essetis et ipsi tuti, et sanctissimi</l>
<l>Non ita patris contemneretur dignitas.</l>
<l>Si familias patrem Antichristum nuncupant,</l>
<l>Idem certe vobis fiet domesticis.</l>
<l>Incendium hoc neglectum vicinos quoque</l>
<l>Involvet, ut exstinguendi nulla copia,</l>
<l>Quantum libet cupiatis, fiat postea.</l>
<l>At vobis isthaec levia videntur forsitan,</l>
<l>Parumque Christianorum omnium patris,</l>
<l>Vestrisque simul iniuriis movemini,</l>
<l>An non etiam movet vos, quos Papistica,</l>
<l>Salvificaque fides ita misere discerpitur?</l>
<l>Quod tunica Domini inconsutilis nunc denique</l>
<l>Vulgo laceratur, rumpitur, discinditur?</l>
<l>Missa aboletur, sacramentorum numerus ad</l>
<l>Duo est redactus. Nemo emit indulgentias.</l>
<l>Reginae caeli, divorumque disperit</l>
<l>Sacer cultus, Meritorum nil iam nondinae</l>
<pb id='s042' n='42'/>
<l>Valent, bonis etiam haud perinde plurimum</l>
<l>Tribuitur operibus. Nemo basiat</l>
<l>Iam relliquias, nec lac beatae virginis,</l>
<l>Confessio sublata est nostra, pro suis</l>
<l>Nemo peccatis Romam, aut Compostellam adit.</l>
<l>Quid vobis commemorem (quod seitis antea,</l>
<l>Uti rebus omnibus vicini) in quo statu</l>
<l>Res sint monachorum germinis sacerrimi?</l>
<l>Periculum hercle est, ne rasorum verticum</l>
<l>Apud Germanos prorsus intereat genus.</l>
<l>Unaque tota dispereat Ecclesia.</l>
<l>Sacerdotes passim uxores ducunt, preces</l>
<l>Horarias omittunt. Quin novi quoque</l>
<l>Sacerdotes instituuntur sine ordine, et</l>
<l>Nostris sine, et antiquorum patrum regulis,</l>
<l>Quid vobis decedat, quantique auctoritas</l>
<l>Pendatur vestra, ipsi puto sentitis satis.</l>
<l>Nobisque iuges declarant querimoniae.</l>
<l>Ieiunia statae observat nemo, sed ut libet,</l>
<l>Et in quovis tempore vescuntur carnibus,</l>
<l>Ossibus, ovis, butyro, lacte, piscibus,</l>
<l>Scitis in his religionem omnem consistere</l>
<l>Nostram, nostrosque hinc vivere stabularios,</l>
<l>Sublatis igitur, universa tollitur</l>
<l>Religio, et noster questus interit vetus.</l>
<pb id='s043'/>
<l>Saxeus oportet sit, quem non ista moveant,</l>
<l>Et qui von nobis primum suppetias ferat,</l>
<l>Deinde et religioni operam probet suam.</l>
<l>O Germania multorum Caesarum parens,</l>
<l>Viris, opibusque potens, olim inter totius</l>
<l>Regiones orbis nobis devinctissima,</l>
<l>Quam facile dogmatis consensisti malis.</l>
<l>O Saxonia olim fidissima Papatui,</l>
<l>Quam prorsus illi immerito fregisti fidem,</l>
<l>Quam te haud iuvat avorum incedere vestigiis.</l>
<l>Quanta ex te pernicies (haud queo sine lacrimis</l>
<l>Dicere) religioni exorta est papisticae.</l>
<l>Verum tamen habes hosce, aliosque pauculos,</l>
<l>Communi adhuc intactos ab rubigine.</l>
<l>Qui tibi utinam faciem restituant pristinam,</l>
<l>Inque salutis certam reducant semitam.</l>
<l>Vos igitur patres, et dilecti filii,</l>
<l>Exurgite tandem, omnem abicite socordiam,</l>
<l>Armemini, commilitones cogite,</l>
<l>Opprimite haereticos vicinos vestros, fidem,</l>
<l>Atque religionem nobis restituite, nil</l>
<l>Malorum habentem dogmatum. Germaniam</l>
<l>Hoc vestram credite lacrimantem poscere.</l>
<l>Flagitat idem expassis Christus manibus, idem</l>
<l>Omnes regiones Christianae flebili</l>
<pb id='s044' n='44'/>
<l>A vobis contendunt voce. Ipsa denique</l>
<l>Fides, pietas, honestas, atque religio,</l>
<l>Simulque conglobati monachorum ordines,</l>
<l>Officium isthic requirunt vestrum supplices.</l>
<l>Maiorem hinc certe habituri vobis gratiam,</l>
<l>Quam crepto e Turcarum manibus Byzantio,</l>
<l>Circum vos Turcae, circum vos Byzantium est.</l>
<l>Isthuc nostro bellum auspicio capessite,</l>
<l>Interficite, evertite, vastate, in pulverem</l>
<l>Redigite, nulli aetati, nulloque ordnini</l>
<l>Parcentes. Hoc pater a vobis sanctissimus</l>
<l>Cum Romana omni supplex petit Ecclesia.</l>
<l>Quod si patri, matrique vestrae in his opem</l>
<l>(Uti sperant, vobisque est dignum, et laudabile)</l>
<l>Tuleritis, excepto, quod nomen maximum,</l>
<l>Laudemque immortalem acquiretis, optimas</l>
<l>Etiam e thesauro vobis indulgentias</l>
<l>Proment, etiam si fundum inverti debeat.</l>
<l>Dixi. PA. Intelligitis nunc fratres, et filii,</l>
<l>Quid a vobis petam, et quid facto opus siet.</l>
<l>Non dubito igitur, quin vestra huc quoque sententia</l>
<l>Benigne concedat, et adiutrices manus</l>
<l>Sitis porrecturi. Die Oncogenes. ON. Ego</l>
<l>Me sanctissime pater Romanae Ecclesiae</l>
<l>A qua huius dignitatis nactus sum gradum</l>
<pb id='s045'/>
<l>Triginta salis aureorum milibus,</l>
<l>Multum debere confiteor, nec me parem</l>
<l>Unque referre posse gratiam scio.</l>
<l>Ecclesiae, fidei, sacrorum sentio,</l>
<l>Moercoque gravem casum, tum iniurias quoque</l>
<l>Nostras, et sacrificorum, et monachorum omnium,</l>
<l>Tam vindicatas cupio, quam qui maxime.</l>
<l>Haereticos omnes, et praesertim Saxones</l>
<l>Meos vicinos, evelli radicitus</l>
<l>Malim, quam Turcis Hierosolymas eripi.</l>
<l>Sedego ad tantas res, pater sanctissime</l>
<l>Ob multas causas non sum idoneus. Gravi</l>
<l>Sum corpore, quieti deditus, Episcopus,</l>
<l>Martis ludum a teneris odi (aiunt) unguibus.</l>
<l>Non sum audacis, et intrepidi animi, pecuniae</l>
<l>Nihil est, et ferme animam etiam ipsam debeo.</l>
<l>Statuas conflavi argenteas, et omnia,</l>
<l>Meos ad ossa deglubi usque subditos.</l>
<l>Me quoque removi a vicinis iam, ne mali</l>
<l>Quid paterer, et ita ab haereticis circumdatus</l>
<l>Essem. Itaque alium his rebus tua quaerat sanctitas.</l>
<l>Alias ad res numque officium frustra meum</l>
<l>Requires pater. PA. Ecce Satana, ut dixi tibi.</l>
<l>Quid ais tu Disidaemonades? DI. Ego quoque</l>
<l>Sanctissime pater, afflictis Ecclesiae, et</l>
<pb id='s046' n='46'/>
<l>Perturbatis, et pene perditis lubens</l>
<l>Succurrerem rebus, si quid corpusculo</l>
<l>Hic invalido virium adesset, nostraeve opes</l>
<l>Tantamrerum molem possent ferre. Potius</l>
<l>Haec conveniret Caesari provincia,</l>
<l>Aliisue principibus, qui plurimum et opibus</l>
<l>Possunt, et studiis sunt Bellonae dediti,</l>
<l>Quam cunctis nobis imbellibus Episcopis,</l>
<l>Umbra gaudemus, et otio, solem, gelu,</l>
<l>Ventos, et pulverem abominamur maxime.</l>
<l>Nec hostes contra, nec tormenta bellica</l>
<l>Tueri possumus. Quare sanctissime</l>
<l>Pater, nos missos fac, nil nobiscum egeris.</l>
<l>Si quid Missis, rosariis, ieiuniis</l>
<l>Non magnis, si quid exsecrationibus,</l>
<l>Occultisque potest machinationibus</l>
<l>Adversus promoveri haereticos, nos habes.</l>
<l>Armis, et aperta vi agere haud est Episcopi.</l>
<l>PA. Nonne isthaec ante Satana dicebam tibi?</l>
<l>SA. Audi etiam reliquos. PA. Quid tu ais Polystrate!</l>
<l>POL, Sancte pater. Si quis in Apostolicae gratiam</l>
<l>Sedis, et in fidei tutelam Papisticae,</l>
<l>Proque monachis, et iure Ecclesiastico</l>
<l>Quid magni fecit, inter eos non ultimum</l>
<l>Me pono. Adversus haereticos vix faevior,</l>
<pb id='s047'/>
<l>Truculentiorque quisque fuit. Hoc scilicet</l>
<l>Mei persuaserant mihi doctores, malum</l>
<l>Suppliciis, et vi exstingui posse maxime.</l>
<l>Re tentata hactenus, diversum comperi, et</l>
<l>Idem, quasi quis mare exhaurire cogitet.</l>
<l>Inde ergo semper fuit animus, totum genus</l>
<l>Haereticorum esse tollendum, aque stirpibus</l>
<l>Euellendum imis, idque commodissime</l>
<l>Me sum arbitratus armis posse consequi, et</l>
<l>Exercitu. Quamvis hic me vicinitas</l>
<l>Movebat non nihil, firmavi animum tamen</l>
<l>Ius omne fasque violandum esse pro fide,</l>
<l>Et vel parentem occidendum pro Ecclesia</l>
<l>Romana, adeoque pro paternis ruibus.</l>
<l>Totus proinde in hoc fui, sumque hactenus</l>
<l>Omnem haereticam armis nationem tollere.</l>
<l>Sed, ut una (quod aiunt) ver hirundo non facit,</l>
<l>Ita unus vir, vel princeps is sit, non facit</l>
<l>Exercitum. Nec sane per se plus potest,</l>
<l>Quam quivis alius unus ex gregariis.</l>
<l>Exposui proceribus consilium illud meum,</l>
<l>Illorumque fidelem poposci operam mihi,</l>
<l>Illi uno vero consilio auxilium mihi</l>
<l>Negarunt omnes. Si pro patria, aut finibus</l>
<l>Tuendis, aut pro communibus iniuriis</l>
<pb id='s048' n='48'/>
<l>Bellum incidat, si vim hostis aliquis denique</l>
<l>Patriae, mihive faciat, aut facturus siet,</l>
<l>Se totis adfuturos tum nervis mihi,</l>
<l>Responderunt. Romanenses ad se nihil</l>
<l>Neque monachos, neque ius Ecclesiasticum</l>
<l>Quidque attinere, nec se iudices fore</l>
<l>Fidei, et vestrarum rerum. Quin se ne hoc quidem</l>
<l>Scire merito, an immerito pateremini omnia.</l>
<l>Itaque sanctissime pater, quid solus queam</l>
<l>Non video. Non quiescam tamen. Omnis lapis</l>
<l>Movebitur. Agam cum proceribus denuo,</l>
<l>An opem Romanae ferre velint Ecclesiae.</l>
<l>PA. Quid ego tibi multa dicam? Iam ipse perspicis</l>
<l>Quid sit spei. SA. Quasi in his solis nostra ratio</l>
<l>Vertatur omnis. PY. pro me, sanctissime pater,</l>
<l>Quanque rogatus non sum, iam tandem loquar.</l>
<l>PA. Loquere audacter. PY. Stomacho moto sermunculos</l>
<l>Istorum accepi, ut vix iam prae iracundia</l>
<l>Loqui possim. Adeo hic inveniri neminem,</l>
<l>Qui pariter animo, et amore praeditus siet</l>
<l>Ecclesiam erga Romanam, et sanctissimum</l>
<l>Hunc patrem, cui iutam debemus, et omnia?</l>
<l>O tempora, o mores. En me, quantus sum, habes.</l>
<l>Protectorem, propugnatorem, vindicem.</l>
<l>Faciam, ut. Plura loqui nequeo, adeo iracundia</l>
<pb id='s049'/>
<l>Incendor, ea obstat linguae, oculis, et memoriae.</l>
<l>SA. En hunc tibi. PA. Asper sit aquam. SA. Sed quis tu es optime?</l>
<l>PY. Ego? Pyrgopolinices, ille Caesaris primarius</l>
<l>Satrapes, nullorum debellator hostium.</l>
<l>Non me nosti? SA. Non equidem. PY. Quid? Germanici</l>
<l>Illius certe Holophernis noras intimum?</l>
<l>SA. Pulchre. PY. Is ego sum. SA. Mores, vultusque recte habent.</l>
<l>Sed nomen non convenit. PY. Alius domi vocor</l>
<l>SA. Intelligo. PY. O si noster ille diutius</l>
<l>Mansisset in vivis, pulchram Tragoediam</l>
<l>Vidisses. Romanae iam pridem Ecclesiae, et</l>
<l>Episcopis, monachisque consultum foret.</l>
<l>PO. Vel. PY. Quid vel? PO. Vel conversa Martis alea</l>
<l>Peius haberent, quam habent. PY. Oh, Nequaquam. Probe</l>
<l>Nostra sibi constabat ratio. Ego eram impiger,</l>
<l>Volitabam huc, illuc, clam, noctu, ac interdiu,</l>
<l>Capiebam consilia, sollicitabam oppida</l>
<l>Munita, et populosa, applicabam me equitibus.</l>
<l>Breviter, magnum molimen erat, ratio integra,</l>
<l>Quae numque nos fefellisset. Cognoscerent</l>
<l>Idam haeretici, uter tandem Deus esset fortior,</l>
<pb id='s050' n='50'/>
<l>Sanctissimus hic pater, an is, quem Christum vocant.</l>
<l>PA. Ille quidem obiit diem suum, irato Deo,</l>
<l>Ingens regni firmamentum Papistici.</l>
<l>Quid autem porro tu facturus es cedo?</l>
<l>PY. Ingentia, et horribilia. PA. Papae. Quid obsecro?</l>
<l>Parabis bellum, illosque teres vi bellica?</l>
<l>PY. Facerem hercle, si liceret. PA. Qui minus licet?</l>
<l>PY. Multi sunt, fortes sunt, iunctique foedere.</l>
<l>Denique nostro haud fieri posset sine sanguine.</l>
<l>Ego vero viam reperi, qua citra sanguinem,</l>
<l>Nostroque sine periculo vinci queant.</l>
<l>PA. Astutum sane. PY. Ego illos ita reddam, ut tuos</l>
<l>Aut osculentur, aut amplectantur pedes,</l>
<l>Aut se exempla sciant cunctis hominibus fore.</l>
<l>PA Age optime Pyrgopolinices, dic, si licet,</l>
<l>Quidnam isthuc sit viae. PY. Tacituris omnibus,</l>
<l>Et, quod ferunt nostrates, dicam sub rosa.</l>
<l>PA. Mutis dixeris, aut, si mavis, lapidibus, PY. Hoc</l>
<l>Opus est scilicet. In primis, quamvis me sciant</l>
<l>Euangelicis fuisse adversum semper, haud</l>
<l>Me tamen ostendam machinari quid piam</l>
<l>In illorum perniciem aperte. Illis nihil</l>
<l>Timentibus, nec suspicantibus mali,</l>
<l>In omnibus vicis, silvis, et oppidis,</l>
<l>Per iuratos meos movebo incendia.</l>
<pb id='s051'/>
<l>Igni vastabo, quando ferro non licet.</l>
<l>Adeo multos conducam incendiarios,</l>
<l>Uno, et eodem tempore ut illorum compleant</l>
<l>Omnia, Saxoniam praesertim, Turingiam,</l>
<l>Et Misnam, Et ante, quam hostes quid agatur, sciant,</l>
<l>Conflagrent vici, civitates, praedia,</l>
<l>Silvae, frumenta, et apparatus bellicus,</l>
<l>Opes, congestaque pecunia, pecora, homines.</l>
<l>Et, si qui lata evaserint incendia,</l>
<l>Ad vivendum tamen nullam habeant copiam,</l>
<l>Nec ad defendendum quidem. PO. Quid postea?</l>
<l>PY. Quid postea rogas? Parvulus exercitus</l>
<l>Provincias igne vastatas facilime</l>
<l>Tum possidebit, et reliquias ignium</l>
<l>Sibi subiugabit aut, delebit funditus.</l>
<l>Ita ferme, nobis altum dormientibus,</l>
<l>Haereticorum pars opprimetur maxima.</l>
<l>Simile formidabunt exemplum ceteri,</l>
<l>Coactique facient, quicquid sanctissimus</l>
<l>Rebus in humanis, divinisque iusserit.</l>
<l>PA. Benedictus tu fili dilecte Deo tuo.</l>
<l>Qui Romanae ex animo faves Ecclesiae,</l>
<l>Pro nobis, teque polliceris vindicem.</l>
<l>Egregium cor tuum, quod isthuc repperit</l>
<l>Consilium, nobis iucundum, adversum hostibus.</l>
<pb id='s052' n='52'/>
<l>Nae tu solus recte scis agere principem,</l>
<l>Parentes colare tuos, honestis actibus</l>
<l>Operam dare, veram, et immortalem gloriam</l>
<l>Methodo, nec sollicitis quaerere laboribus,</l>
<l>Quare facere non possum, quin te exosculer,</l>
<l>Tuoque dilecto capiti imponam manus.</l>
<l>Accede igitur ad me. Ecce sic fautoribus</l>
<l>Communico meis. Iam nunc inclina caput,</l>
<l>Ut bona tibi imprecer. Huius nostri rector, et</l>
<l>Auctor consilii, et mentis formator tuae,</l>
<l>Te corroboret, et confirmet, tuumque efficax</l>
<l>Promoveat consilium semper, et in saecula,</l>
<l>Amen omnes dicite. ON. etc. Amen. SA. Non vobis med</l>
<l>In his deerit opera, Iubeto tu tuos</l>
<l>Gnaviter incendere, ego ventos in aere</l>
<l>Ciebo, ut latius vadant incendia</l>
<l>PA. Recte, et pro officio feceris. Gaudeo equidem</l>
<l>Divinitus nobis hunc oblatum virum,</l>
<l>Qui labanti Atlas subveniat ecclesiae</l>
<l>Nunc recipio animum. Quid restat igitur, nist ut</l>
<l>Quam primum vadas, perfecturus operibus</l>
<l>Quae dicis? PY. paululum quiddam restat pater.</l>
<l>PA. Quid illud est? PY. Oportebit aliquid in manum</l>
<l>Adiutoribus illis incendiariis</l>
<l>Dare. Mihi non est, quod dem, qui stipendiis</l>
<pb id='s053'/>
<l>Mereo plerumque. PA. Ah. Solidum beneficium hoc tibi</l>
<l>Serva, praestaque te hic, et alibi maximum.</l>
<l>Aliquas tibi, si vis, dabo indulgentias.</l>
<l>Aurum et argentum non est mihi. PY. Vereor pater</l>
<l>Adiutores ne nolint indulgentias</l>
<l>Non multum in re possum ego pecuniaria.</l>
<l>Cetera mihi diligenter erunt curae, pater</l>
<l>PA. Sane pecunias Romana curia</l>
<l>Non dare, sed venari, et ab aliis capere solet.</l>
<l>Huic ramen operi tam Christiano nemo opem</l>
<l>Negare debet. Quapropter vos ceteri</l>
<l>A me sanctum vobis exemplum sumite,</l>
<l>Quam liberales vos conveniat in pios,</l>
<l>Euangelicosque esse usus. Effer Porphyri</l>
<l>Saccum illum plenum. Scis quem dico? In angulo</l>
<l>Arcam super ferratam. PO Scio. PA. Carissime</l>
<l>Fili, iam hunc totum accipe. Sunt numerata integre</l>
<l>Octo aureorum milia. Da adiutoribus</l>
<l>Illis tuis, quantum libet, reliquum tibi</l>
<l>Habe. PY. Curabo ne te paeniteat pater</l>
<l>Dedisse. PA. Curato. Igni, ferro, et omnibus,</l>
<l>Quibus potestis, expugnate machinis,</l>
<l>Nostrae adversarios omnes monarchiae.</l>
<l>PY. Laudabis pater. PA. Et vos dare decet Episcopos</l>
<l>Pro censu quemque suo, proque facultatibus</l>
<pb id='s054' n='54'/>
<l>Vestra quoque res agitur. Nullam pecuniam</l>
<l>Utilius collocaveritis. ON, Dabimus domi.</l>
<l>Illic petito pyrgopolinices. Ita tamen,</l>
<l>Omnibus adiutoribus interdicas tuis,</l>
<l>Nostra ut nobis, nostrorumque intacta maneant.</l>
<l>Vicini sumus, error facile committitur.</l>
<l>PY. Quin vos mihi hanc curam relinquite. Omnia, et</l>
<l>Singula constituam nominatim, ne queat</l>
<l>Ullus committi error. DI. Oportet prsum hercule.</l>
<l>PA. Vestris quoque Canonicis, monachisque dicite,</l>
<l>Quam isthuc sit opus pium, quam utile, quam denique</l>
<l>Honestum, eos ne aliquid pigeat attribuere.</l>
<l>ON. Dabunt libenter, certo scio. PA. Scribam quoque</l>
<l>Et aliis hoc Episcopis Germaniae,</l>
<l>Ut idem faciant, nec thesauris parcant suis.</l>
<l>Facile et alia octo possunt cogi milia,</l>
<l>ON Plus pater PA. Opinor. Tu rerum modo fatage</l>
<l>Pyrgopolinices, nec quid de pecuniis</l>
<l>Sollicitus sis. Si foenore sumendae sient,</l>
<l>Quin et si oppignerandus sit sanctus Petrus,</l>
<l>Non deerunt tamen. Honorem pro nobis tuum,</l>
<l>Deumque, hominesque parui constanter facis.</l>
<l>Aequum est aliquas nos quoque spernere pecunias.</l>
<l>PY. Intelligo sancte pater, et habeo gratiam,</l>
<l>Iam destinatis quoque referam factis probe.</l>
<pb id='s055'/>
<l>Hoc unum rogo, quae hic inter nos tractavimus,</l>
<l>Sepulta ut sint, in pectorisque scrinio</l>
<l>Condantur imo, ne vel hostes, vel alius</l>
<l>Aliquis aliqua resciscat, Hoc Tragoediae,</l>
<l>Quam sum acturus, longe inter prima congruit</l>
<l>PA, Sat est, Erunt sepultissima. Sententiam</l>
<l>Habebit excommunicationis, in</l>
<l>Aurem qui fratri germano horum quid piam</l>
<l>Effutiverit. PY. Ergo venia abibo tua?</l>
<l>PA. Abi bonis avibus. Vos ceteri quoque;.</l>
<l>ON. Vale, sanctissime pater. PA. Ite in pace. Quid</l>
<l>Tibi placet hoc Concilium Satana? SA. Sic satis.</l>
<l>Sciebam hercle haud ita nos contemptos esse, quin</l>
<l>Restaret aliquis recte nobis deditus.</l>
<l>Lubens audivi. Vestram diligentiam</l>
<l>Perspexi callide. Et nisi adfuissem ego,</l>
<l>Legitimum isthuc Concilium non fuisset. PA. Hem,</l>
<l>Quapropter? SA. Ego implevi numerum. PO. Recte pater.</l>
<l>Quum sex essemus, ipse septimum dedit.</l>
</lg>
</div2>
<div2 id='NaIW.02.05' n='5' type='scene'>
<head>CHORUS.</head>
<lg met='iast'>
<l>Mortalium vires canat, quicumque vult</l>
<l rend='indent'>Reum imperitus arbiter,</l>
<pb id='s056' n='56'/>
<l>Illisque dicat liberum malum, et bonum, et</l>
<l rend='indent'>Eandem ad utrumvis viam.</l>
<l>Exempla sed nos multa rerum perdocent,</l>
<l rend='indent'>Simulque sacrae litterae,</l>
<l>Ab unguibus nos esse deditos malo</l>
<l rend='indent'>Primis, malumque quaerere.</l>
<l>Humana nos huc promovet nativitas,</l>
<l rend='indent'>Corruptum et Adami genus,</l>
<l>Divina ni suffulserit nos dextera,</l>
<l rend='indent'>Ut proximemus in eris,</l>
<l>Nihilque tam sit impium, nec tam malum,</l>
<l rend='indent'>Quod non amemus exsequi.</l>
<l>Gaudemus omnes perpetratis pessimis,</l>
<l rend='indent'>Fusoque frustra sanguine,</l>
<l>Furtoque rapta proximi substantia,</l>
<l rend='indent'>Damnisue grandibus datis.</l>
<l>Quem non iuvat contaminasse proximi</l>
<l rend='indent'>Famam, torum, vel gloriam,</l>
<l>Si falsa quaedam impunitatis spes modo,</l>
<l rend='indent'>Aut premium refulserit?</l>
<l>Est nullus in mortalibus Dei metus,</l>
<l rend='indent'>Nullusque recta quaeritat,</l>
<l>Sibi relictus, liberisque viribus,</l>
<l rend='indent'>Prompta Dei absque gratia.</l>
<pb id='s057'/>
<l>Fortes, benigni, perspicaces, callidi,</l>
<l rend='indent'>Citi, efficaces oppido,</l>
<l>Et indole omnes praediti mirabili, et</l>
<l rend='indent'>Magna sumus prudentia,</l>
<l>Liberrimaque omnes voluntate utimur,</l>
<l rend='indent'>Contra Deum, etque proximum.</l>
<l>Verum ad bonum nec cor, nec aures, nec caput,</l>
<l rend='indent'>Vires nec ullas ingeni,</l>
<l>Et nec pedes, manusve habemus, sed quasi</l>
<l rend='indent'>Ad recta mortui sumus.</l>
</lg>
</div2>
</div1>
<div1 id='NaIW.03' type='act'>
<head>ACTUS TERTIUS.</head>
<div2 id='NaIW.03.01' n='1' type='scene'>
<head>PYRGOPOLINICES, POLIPRIstes, Pyrobolus, Phlegondas.</head>
<lg>
<l>ADeste nunc equites omnes, atque pedites,</l>
<l>Qui nostra in aula iugiter versamini,</l>
<l>Quique estis ditioni subiecti meae.</l>
<l>Facile vobis licebit iam ditescere,</l>
<l>Et absque magnis vitam agere laboribus.</l>
<l>Nam saccus iste, quem auro cernitis gravem,</l>
<l>Inter fideles quosdam dividundus est.</l>
<l>Ut parvum aliquid duntaxat faciant, quod siet</l>
<l>In nostrum, et rerum publicarum commodum.</l>
<pb id='s058' n='58'/>
<l>Inter vos ergo si quis est industrius,</l>
<l>Talisque, cui recte quid committi queat,</l>
<l>Prodat se mihi. Faxo, non spernendam auferat</l>
<l>Auri huius portionem. Omnes acceditis</l>
<l>Hiantes, sed ego ipse fere video, qui nam ad hoc</l>
<l>Idonei sint. Polipristes, Pyrobole tu,</l>
<l>Atque phlegonda manete, abite ceteri,</l>
<l>Alia vobis exspectanda erit occasio.</l>
<l>Nec addecet etiam pro ferre in publicum</l>
<l>Rem, quam paucis notam, et celatam quis velit.</l>
<l>Vos tres prae ceteris idoneos puto</l>
<l>Ad rem, quam paro, neque fides, neque taciturnitas,</l>
<l>Nec singularis vobis deest industria.</l>
<l>Ut igitur vobiscum iam aperte fabuler,</l>
<l>Per omnes in primis iurate mihi Deos,</l>
<l>Mortalium, immortaliumque nemini</l>
<l>Dicturos verbum de his, quae vobiscum loquar.</l>
<l>POL. Iurabimus libenter. Et iam nunc Deas,</l>
<l>Deosque iuramus tam nostros, quam tuos,</l>
<l>Nos verborum omnium numque fore sutiles,</l>
<l>Quaecumque inter nos commentabuntur hodie.</l>
<l>Hoccine satis? PY. Est. Iam nunc accipite, quid velim.</l>
<l>Placuit Romano Pontifici, et Episcopis</l>
<l>Mihique, et ceteris Papistici gregis,</l>
<l>Haereticos vicinos nostros radicitus</l>
<pb id='s059'/>
<l>Euelli, ignique vastari illorum omnia.</l>
<l>Saxoniam in primis, et Misnam, et Turingiam,</l>
<l>Voitlandiam, Hessiam, hisceque iunctos foedere,</l>
<l>Fideive consensu, comitatus, oppida.</l>
<l>Comitatum plessensem, Embeccum, Brunsuigiam,</l>
<l>Goslariam, Northusiam, aliaque proxima.</l>
<l>His vastatis primum, tum quoque de ceteris</l>
<l>Deliberabimus, Ad opus isthuc tam pium,</l>
<l>Et publicis quoque multum rebus utile</l>
<l>Haec a patribus auri nobis copia data est,</l>
<l>Ut ad rem aptos hinc conducamus homines.</l>
<l>Quales vos esse arbitror. Igitur, si quid placet</l>
<l>In otio vivere, nulloque negotio</l>
<l>Ditari, in promptu est, hinc iam maxime licet.</l>
<l>Suscipite opus, facite, ut conflagrent omnia, et</l>
<l>Mortalium haeretici fiant miserrimi.</l>
<l>Labor exiguus, et otiosis commodus.</l>
<l>POL. Cur non princeps in hoc, inque aliis omnibus</l>
<l>Voluntati lubentes gereremus tuae</l>
<l>Morem? Praesertim quum scias nos operibus</l>
<l>Operam honestis dedisse semper. Idem his quoque</l>
<l>Placere opinor. PY. Pyrobole, quid animi habes?</l>
<l>PYRO. Meis quicquid principibus, et pecuniae,</l>
<l>Idem mihi quoque semper placet. PYRG. At quid tu ais</l>
<l>Phlegonda? PH. Pro pecunia princeps ego</l>
<pb id='s060' n='60'/>
<l>Facile conduci possum, ut imiter Orphea, et</l>
<l>Descendam ad inferos, nedum mertalibus</l>
<l>Cede, aut incendiis adverser sedulo.</l>
<l>PYRG. Placetis omnes. Sed quid vobis poscitis</l>
<l>Dari pro opera? PO Quia princeps grande periculum</l>
<l>Nostrae vitae subest, certe quicquid datur</l>
<l>Nimium esse non potest. PYRG. Intelligo satis.</l>
<l>Sed ferre ne potestis, ut pronuntiem?</l>
<l>PO. Bene. Ut unus omnium nomine respondeam.</l>
<l>PYRG. Recte facitis. Igitur octingentos tibi</l>
<l>Polipristes, tibi sexcentos, tantundem tibi</l>
<l>Phlegonda dabo. Siccine satis? PO. Accipimus. PO. Et</l>
<l>Anteque abeatis hinc, quinquaginta statim</l>
<l>Numerabuntur, reliquum dein bona fide,</l>
<l>Post egregia aliquot peracta facinora</l>
<l>Dabitur. Estote duntaxat fortes viri,</l>
<l>Et agite rem gnaviter. PYRO. Haud nos quisquam arguet.</l>
<l>PYRG. At volo quoque unum quemque vestrum quindecim</l>
<l>Alios in hoc pium opus incendiarios,</l>
<l>Vel plures, si licet, alicubi conducere.</l>
<l>Sunt multi homines egeni, pauperes, mali,</l>
<l>Bibones, otiosi, lusores, nihil</l>
<l>Habentes pensi, decoctores strenui,</l>
<l>Subulci, opiliones, bubulci, et sordidi</l>
<pb id='s061'/>
<l>Quidam institores, et mendici publici.</l>
<l>Illos paruo, denariis octo, aut decem,</l>
<l>Quin vel vini, cerevisiaeve cantharo</l>
<l>Conducere potestis, uti plus, quam vos, agant.</l>
<l>PO. Fieri potest. PYRG. Et si quid illi amplius</l>
<l>Promiseritis, fraudate, quibus tandem modis</l>
<l>Poteritis. PO. Opus est hercle. PYRG. Uno ergo impetu</l>
<l>In antedictis regionibus, ac oppidis,</l>
<l>Ubique ceu locustae, vos dispergite,</l>
<l>Ut nocte una plurima surgant incendia,</l>
<l>Et multa oppida, vicique exurantur simul.</l>
<l>Prius, quam quid fiat, vicini sentiant.</l>
<l>PO. Opere pretium erit. PYRG. Maiorem tamen in modum</l>
<l>Cavete, et vestris cunctis interdicite,</l>
<l>In ditionibus ne quid Papisticis,</l>
<l>Nempe meis, vel vicini alicuius Episcopi</l>
<l>Vel igni, vel ferro committatur mali.</l>
<l>PO. Cavebimus princeps attente. PYRG. Congruit.</l>
<l>Heus puer. Isthinc numera quinquaginta aureos</l>
<l>Horum unicuique. Quibus acceptis, celeriter,</l>
<l>Et e vestigio factum contendite,</l>
<l>Quae iam inter nos conelusa sunt. PO. Ocissime</l>
<l>Ibimus. Et hodie, si Vulcanus faverit,</l>
<l>Hiemis rigorem haereticis temperabimus.</l>
<pb id='s062' n='62'/>
</lg>
</div2>
<div2 id='NaIW.03.02' n='2' type='scene'>
<head>CHORUS.</head>
<lg met='alca'>
<l>Vis magna fortes saepe pecuniae</l>
<l>Movit viros, ut iustitiae viis</l>
<l rend='indent'>Retro relictis, cor, manusque</l>
<l rend='indent'>Vendiderint sceleri nefando.</l>
<l>At illa rursus serviit ad bonum</l>
<l>Plaerisque. Rebus commoda publicis</l>
<l rend='indent'>Permulta, privatisque clare</l>
<l rend='indent'>Attulit, atque feret futuris.</l>
<l>Quid interest ergo? Impius, et pius</l>
<l>Humana vulgo ductus in omnia</l>
<l rend='indent'>Usus. Piis non fit ruina</l>
<l rend='indent'>Copia magna pecuniarum.</l>
<l>At rariores sint ave candida</l>
<l>Quum iam pii, sit plenus et impiis</l>
<l rend='indent'>Mundus, videmus multum ubique</l>
<l rend='indent'>Ex opibus scelerum parari.</l>
</lg>
</div2>
</div1>
<div1 id='NaIW.04' type='act'>
<head>ACTUS QUARTUS.</head>
<div2 id='NaIW.04.01' n='1' type='scene'>
<head>PHILALETHES, PROBUS.</head>
<lg>
<l>SEquere me aliquo deambulatum iam Probe.</l>
<l>PR. Sequor. PH. Animo aliquid aegre est, quid rei tamen</l>
<l>Sit, ignoro. PRO. Excutiendum est. PH Recte, si queam</l>
<pb id='s063'/>
<l>Aliquid mihi animus certe praesagit mali,</l>
<l>Quamque Probe nos habeamus multa Principes,</l>
<l>Quibus curae, et graves animi aegritudines,</l>
<l>Quae saepe nobis accidunt prae ceteris,</l>
<l>Molliri, aut expelli queant, si quis tamen</l>
<l>Agere vere, recteque principem volet,</l>
<l>Dignamque rebus habere sollicitudinem,</l>
<l>Is nulla tantum oblectamenta sentiet,</l>
<l>Nullasque posse dilicias, quin saepius</l>
<l>Altus corde dolor sit praemendus, et animum</l>
<l>Mordaces rodant curae, et sollicitudines.</l>
<l>Si quid mali in tota usque fit provincia,</l>
<l>Si quid malarum machinationum, ab his</l>
<l>Qui privatim, publiceve nobis male volunt,</l>
<l>Exoritur, si quid detrimentum usu venit,</l>
<l>Id nos sentinus primi, primos convenit</l>
<l>Praesidio, et auxilio esse rebus in omnibus.</l>
<l>Vitae huius qui splendorem nobis invident,</l>
<l>Impie, ne dicam, stulte, facere mihi</l>
<l>Videntur, quam privatorum nemo non fere</l>
<l>Quietius, qui omnes terrarum principes,</l>
<l>Vivat. Magnum imperium, magnae molestiae,</l>
<l>Opes magnas curae sequuntur plurimae,</l>
<l>Ut dictum est olim, qui mel cupit apes ferat</l>
<l>Oportet. PRO. Isthaec hercle sunt verissima.</l>
<pb id='s064' n='64'/>
<l>Et ita Deo visum est, esse in mundo omnia</l>
<l>Commista, temperataque bonis et malis,</l>
<l>Ut rerum homines crucient vicissitudines,</l>
<l>Et nusque stabilis isthic sit felicitas,</l>
<l>Quam aliquis non casus turbet, aut molestia.</l>
<l>PHI. Hoc sane, si quis alius, et ego sentio.</l>
<l>Iamque vereor ne haec aegritudo forsitan</l>
<l>Alicuius indicium mali sit aut mihi,</l>
<l>Aut subditis obiecti. PRO. Avertat hoc Deus.</l>
<l>Non arbitror. PHI. Spero et ego, et propterea magis,</l>
<l>Quod nec Trechidius advenit, nec Ocypus,</l>
<l>Quos res odoratum emisi, et negotia.</l>
<l>Si quid scitu esset dignum, iam dudum scio,</l>
<l>Alteruter aut ambo venissent. Haud Probe</l>
<l>Ulla esse superflua potest cura. Episcopi,</l>
<l>Aliique Euangelii osores, nos omnibus,</l>
<l>Quod scis, oppugnant machinis. Nec quid piam</l>
<l>Tanti emerent, quanti interitum Euangeli, et omnium,</l>
<l>Id qui prae nugis diligunt Papisticis.</l>
<l>PRO. Apparet hercle, et studiis monstrant suis.</l>
<l>Se non quieturos, nisi nos oppresserint,</l>
<l><foreign lang='GR'>A)se/beia/n te</foreign> suam usque tot admatam saeculis</l>
<l>Adversum Euangelii fulgorem texerint.</l>
<l>Certum est tamen hominum studia contra Deum</l>
<l>Strepitus multorum esse foliorum frivolos.</l>
<pb id='s065'/>
<l>Si cogitant mala, dominus est, qui dissipat,</l>
<l>Si decernunt mala, dominus vertiginis</l>
<l>Immittit spiritum, ut, quo vadant, nesciant.</l>
<l>PHI. Facit hoc dominus, suorum qui curam gerit,</l>
<l>Tamen idem etiam flagellat nonnumque suos,</l>
<l>Ut magis, atque magis seruet in officio, ac probet.</l>
<l>Sed redeamus iam intro. Est ne is noster Ocypus?</l>
<l>Est prorsus. PRO. Est. PH. Faxo sciam, quid adferat.</l>
</lg>
</div2>
<div2 id='NaIW.04.02' n='2' type='scene'>
<head>PHILALETHES, PROBUS, Ocypus, Trechidius.</head>
<lg>
<l>Em venisti Ocypus? Quid fers? Quid nuntias?</l>
<l>HOC. Adfero quidem princeps, sed, quod nollem, malum.</l>
<l>PH. Hoc tibi quidem non est novum. Sed quid cedo?</l>
<l>OC. Embeccensis tota igni periit civitas.</l>
<l>PH. Quid narras? OCY. Verum princeps. Spectaclum fuit</l>
<l>Miserandum, et calamitosum, ut ad narrandum ego</l>
<l>Non sufficiam. Nihil domorum relliqui</l>
<l>Ignis fecit. Quid rerum, atque supellectilis,</l>
<l>Quid opum, frumentorumque perierit, ipsa res</l>
<l>Omnes homines facile rationem docuerit.</l>
<l>PH. Calamitatem haud vulgarem narras Ocypus.</l>
<pb id='s066' n='66'/>
<l>OCY. Northusiae quoque bis natum est incendium,</l>
<l>Quod quamque insigne damnum dederit, est tamen</l>
<l>Restinctum, ne totum inflammaret oppidum.</l>
<l>Passim quoque in vicis surgunt incendia.</l>
<l>Atque equidem, quantum mihi animadvertere licet,</l>
<l>In his praesertim, qui nostrorum dogmatum</l>
<l>Censentur. PH. Ecce Probe, an laevus mihi fuerit</l>
<l>Animus. PRO. Hoc arguit princeps satis, ac super.</l>
<l>PH. Fortuito accidit, an data opera? OC. Data ferunt</l>
<l>Opera, nec ulla factum negligentia.</l>
<l>PH. Quis huius illis calamitatis auctor est?</l>
<l>OC. Nescitur certam, quidam divinent licet.</l>
<l>PH. Hem et Trechidius advenit, haud dubie nuntius</l>
<l>Et ipse mali alicuius facti. PRO. Isthuc quidem</l>
<l>Sat est malorum, etiamsi aliud nihil adferat.</l>
<l>PH. Quid narras Trechidi? Num sunt salva omnia?</l>
<l>TR. Non omnino princeps. PH. Non? Qua propter cedo?</l>
<l>TRE. Quoquo versum ivi, in oppidis incendia,</l>
<l>Vicisque consurgunt. Atque in Voitlandia</l>
<l>Triptosis, et Pausa conflagrarunt funditus,</l>
<l>Illique tui immerito periere subditi,</l>
<l>Summam ad inopiam raptim redacti scilicet.</l>
<l>PH. O Deus, hoc erat, animum quod agitabat meum.</l>
<l>Quid aiunt Trechidi? Num negligentia</l>
<l>Est factum, an hostili quadam ex industria?</l>
<pb id='s067'/>
<l>TRE. Studiose aiunt factum, sed quare, et a quibus,</l>
<l>Scire nequeunt. PH. Non poterit celari tamen</l>
<l>Perpetuo. Rem miseram, et inauditam, et novam</l>
<l>Iam nuntiastis ambo. OCY. Nos potius bonam</l>
<l>Vellemus nuntiasse, Princeps, si ad manum</l>
<l>Fuisset, Verum insignis hominum malicia,</l>
<l>Et furiis hoc agitatum saeculum haud finit.</l>
<l>Fit igitur, ut audiatur semper plus mali,</l>
<l>Quam boni, et Ates caleant aures negotiis</l>
<l>Ferme omnium. PH. Verum dicis, Proinde vos</l>
<l>Abite rursus, et circumspicite omnia,</l>
<l>Et ubique diligenter animum advortite,</l>
<l>Quid rerum vel boni geratur, vel mali,</l>
<l>Et quam primum referte ad me. OC. Imus, atque res</l>
<l>Longe canibus sagacius odorabimur.</l>
</lg>
</div2>
<div2 id='NaIW.04.03' n='3' type='scene'>
<head>PROBUS, PHILALETHES.</head>
<lg>
<l>DEmiror princeps, unde hoc tantum sit mali.</l>
<l>Vah tot ubique incendia, tot damna maxima, et</l>
<l>Irrecuperabilia per aetatem. Haud scio</l>
<l>Tamen aliquem nobis hostem esse publicum,</l>
<l>Atque manifestum. PH. Non est. Porro plurimi</l>
<l>Sunt clandestini insidiatores, quod sciam.</l>
<l>PRO. Hoc nil certius. At tantae illos audaciae</l>
<pb id='s068' n='68'/>
<l>Non esse reor, nec tantis sese sceleribus</l>
<l>Contaminare velle. PH. De hoste nil licet</l>
<l>Sperare boni. Illorum hominum magnus numerus est,</l>
<l>Et ingens colluvies Probe, de quibus queat</l>
<l>Davidicum illud vere dici, nullus est</l>
<l>Ante oculos illorum plane Dei timor.</l>
<l>Sunt etiam multi, quibus Erostrati placet</l>
<l>Exemplum. Sunt Nerones quoque, qui facinora</l>
<l>Se nulla censeant indigna, sed hominum,</l>
<l>Rerumque in miseriis, damnisque maximis</l>
<l>Exsultent, <foreign lang='GR'>a(/lwsi/n te</foreign> cantent Ilii.</l>
<l>Dubitas tu, quin ab Episcopis incendia</l>
<l>Isthaec exorta sint? PRO. Dubitarem maxime</l>
<l>De tam sanctis, Princeps, patribus Episcopis,</l>
<l>Monachisque, aliisque foederis Papistici,</l>
<l>An talia nefanda patrarent facinora, ni</l>
<l>Sat ante illorum esset mihi perspectus furor.</l>
<l>PHI. Addo etiam odium nos adversum inexpiabile.</l>
<l>PRO. Recte. PH. Manifesta vi desperant forsitan</l>
<l>Dei nos auxilio fretos posse opprimi,</l>
<l>Quare latrociniis rem tentant exsequi.</l>
<l>PRO. Verisimile hercle, moribusque pessimis,</l>
<l>Studiisque perpetuis decens Papisticis.</l>
<l>PH. Quicquid tandem est in hostium conditum animis,</l>
<l>Et unde improvise tanta orta sint mala,</l>
<pb id='s069'/>
<l>Multus procul dubio declarabit dies.</l>
<l>Haec verba tum non multum aberasse a scopo</l>
<l>Intelliges. PRO. Quin ego iam satis intelligo</l>
<l>Haec aliunde mala oriri non potuisse, ni</l>
<l>Quod certius tempore noscemus singula.</l>
<l>PH. Faxit Deus, ut qui primum innotescat parens</l>
<l>Occulti istius, exitialisque incendii.</l>
<l>Tu age, nostram in omnem ditionem litteras</l>
<l>Interea scribito, ut in vicis, atque oppidis</l>
<l>Homines caute vigilent noctu, ac interdiu.</l>
<l>Obseruent, excutiantque ignotos hospites,</l>
<l>Vagari ignotos quoque ne mendicos sinant,</l>
<l>Nec institores quosque nondinarios,</l>
<l>Nec aliud aliquod ignotorum hominum genus,</l>
<l>Se, suaque tam nobis defendant, quam sibi,</l>
<l>Ne similia incautis detrimenta accidant.</l>
<l>PRO. Faciam, et facto est opus. Ibo igitur recta. PH. I cito,</l>
<l>PRO Atat, quid sibi vult isthaec turba? PH. Nescio,</l>
<l>PRO. Captivos quosdam ducunt. PH. Tantisper mane,</l>
<l>Donec scierimus, quid nam sit negotii.</l>
<l>Immo vade expiscatum rem, et renuntia.</l>
</lg>
</div2>
<div2 id='NaIW.04.04' n='4' type='scene'>
<head>PROBUS PHILALETHES CAcorthotes, Polipristes, Pyrobolus, Phlegondas.</head>
<lg>
<pb id='s070' n='70'/>
<l>EVax, de quo iam, princeps, verba fecimus.</l>
<l>Quodque libet cognoscere, licebit maxime.</l>
<l>Captos adducunt tris incendiarios,</l>
<l><foreign lang='GR'>e)p' au)tofo/rw|</foreign> prehensos, sicut praedicant.</l>
<l>PH. O factum bene. Tradantur mox lorariis,</l>
<l>Et Carnifex accersiatur ocius,</l>
<l>Illos qui examinet, adque erum torqueat.</l>
<l>PRO. Vade stator isthuc expeditum. PH. Dic Probe,</l>
<l>Ut eos adducant huc, interrogent ut interim.</l>
<l>PRO. Heus huc lorarii, vinctos adducite.</l>
<l>Vos, quantum audio, nostras igni provincias</l>
<l>Iuistis expugnatum? PO. NOn. PH. Quot oppida</l>
<l>Inflammastis? PO. Nulla PHI. Negatis? Vultus tamen</l>
<l>Vestri indicant, et si negetis maxime,</l>
<l>Si sponte nolueritis, tormenta facient,</l>
<l>Ut verum confiteamini, si parcitis</l>
<l>Vobis ipsis, nunc veritatem promite.</l>
<l>Quis tanta conduxit homo vos ad facinora?</l>
<l>Quin mihi dicitis? PHLE. Ad nulla conducti sumus,</l>
<l>PHI. Ad nulla? Non pudet? Praehensi estis tamen</l>
<l>In facto. PO. Pernegamus princeps. PRO. Hi quidem</l>
<l>Ad extremum negaverint usque halitum,</l>
<l>Sed veritatis ipse iam artifex adest,</l>
<l>Cui trade, legibus ut examinet suis.</l>
<l>PHI. Nempe faciundam est, Hoc Cacorthotes cape,</l>
<pb id='s071'/>
<l>Et separatim verum exculpe a singulis,</l>
<l>Fidiculis, aliisue notis artibus,</l>
<l>Quandoquidem alia nolunt ratione dicere.</l>
<l>CA. Vos advenisse gratulor grati hospites.</l>
<l>Cena dabitur. Oh de cena tam cito gratiam?</l>
<l>Vultis ne ludam more vobiscum meo?</l>
<l>Video vos velle. Veni huc tu exsucce, ac pallide.</l>
<l>Robustos hosce, ac praepingues alio interim</l>
<l>Abducite. Quid statis? Quid ad hos? Ad me (inquio)</l>
<l>Respice. Te nihil, o bone, opus est signum dare</l>
<l>Digito, dat ego illi recte significavero.</l>
<l>Quin abducitis? Hic sede tu, ut tecum loquar.</l>
<l>Heus discipule, Quid stas caudex? Retro manus,</l>
<l>Ut nosti, colliga. Funem demitte, tum</l>
<l>Ad girgillum consistito, atque machinas.</l>
<l>Quid? dicturus es an non, quid feceris PO. Nihil</l>
<l>Feci. CA. Boni fortassis. Credo isthuc tibi,</l>
<l>Quid autem fecisti mali? PO. Nihil. CA. Hem nihil?</l>
<l>Incredibile dicis, Nam raro huiusmodi</l>
<l>Meam veniunt in disciplinam. Nora sunt</l>
<l>Omnia vestra prius. Non est effugii locus.</l>
<l>Quin etiam totus oles incendia. Si sapis,</l>
<l>Verum fatebere. Dicis, an non? PO. Nil scio.</l>
<l>CA. Ita plaerique omnes confitentur, in meum</l>
<l>Recens qui veniunt ludum, ceterum horulam</l>
<pb id='s072' n='72'/>
<l>Quum versati sunt in ludo, mox, quae prius</l>
<l>Ignorabant, didicerunt omnia. Tu quoque</l>
<l>Faxo discas. In altum rape, quantum potes,</l>
<l>Hominem recte, quot pondo habeat, librabimus.</l>
<l>Lapidem hunc quoque addam pedibus, ponderosior</l>
<l>Quo fiat. Sine nunc. PO. Heu heu per Deum obsecro,</l>
<l>Dimitte me, narrabo, quae scio, omnia.</l>
<l>CA. Mentiris homo neque. PO. Ah non mentior optime</l>
<l>Cacorthotes. Ah rogo, fatebor omnia.</l>
<l>CA. Vide sis. Non perinde est tutum credere</l>
<l>Illis, mendaces qui sunt inventi semel.</l>
<l>Remitte Harpax. Iam Probe rogato quid libet,</l>
<l>Respondebit, puto, veritatem, si sapit,</l>
<l>Nisi dirumpi mavult. PRO. Ubi locorum ignibus</l>
<l>Regionem vastasti? PO. In Saxoniae terminis.</l>
<l>PRO. Quos vicos, quaeve inflammasti oppida? PO. Civitas</l>
<l>Embeccensis mea, meorumque periit</l>
<l>Opera. Northusiam, vicosque plurimos</l>
<l>Similiter perdere aggressi sumus. PRO. Euge. Qua</l>
<l>Spe? Quo proposito fecisti? PO. Pecunia</l>
<l>Corruptus sum ipse, corrupique identidem</l>
<l>Alios. PRO. A quo corruptus es? PO. Nescio. CA. Trahe.</l>
<l>PO. Sine, dicam, A Pyrgopolinice. PHI. Hem. Quid ais iatro?</l>
<pb id='s073'/>
<l>PO. A Pyrgopolinice, inquam. PHi. A vicino? PO. Haud nego.</l>
<l>PHI. Deum immortalem, quid loquar? Quid audio?</l>
<l>PRO. Quid ab illo accepisti? PO. Promisit aureos</l>
<l>Daturum octingentos, quinquaginta dedit.</l>
<l>PRO. Quid illis quinquaginta fecisti. PO. In meos</l>
<l>Dispensavi adiutores quindecim. PRO. Bene, Et</l>
<l>Tot habes adiutores? PO. Tot. PRO. Quo nomine? Ubi sunt?</l>
<l>PO. Nomina dicam post. Sed, ubi iam sint, nescio.</l>
<l>Nam ubique dispersi sunt, sicut Apostoli.</l>
<l>PRO. Et ipsi incendia moliuntur? PO. Arbitror.</l>
<l>Si modo promissis facere voluerint satis.</l>
<l>PRO. Alii duo, numquid socii sunt facinoris?</l>
<l>PO. Sunt. Ab eodem conducti, et si minoris. At</l>
<l>Etiam ipsi acceperunt quinquaginta aureos.</l>
<l>PRO. Pyrgopolinici tantum unde est pecuniae?</l>
<l>PO. Audivi partim Papam, partim Episcopos</l>
<l>Dedisse vicinos. PRO. In hunc usum forsitan,</l>
<l>Ut regiones inflammentur Germaniae?</l>
<l>PO. Nae, Sed duntaxat illae, quae Papisticis</l>
<l>Non acquiesunt doctrinis. In ceteris</l>
<l>Ulla vetiti sumus movere incendia.</l>
<l>PRO. Quid facturi deinde, exustis omnibus?</l>
<l>PO. Non admodum hoc compertum est mihi, dicam tamen</l>
<pb id='s074' n='74'/>
<l>Quibusdam quod ab equitibus accepi. Omnibus</l>
<l>Ita ubique exustis, factionis principies</l>
<l>Euangelicis mortem cunctis infligere,</l>
<l>Et illorum subicere velle sibi omnia.</l>
<l>PRO. Pulchre. <foreign lang='GR'>tau=ta de\ kei=tai qeou= e)n gou/nasi</foreign>.</l>
<l>PHI. Ita opinor hercle, Sed satis hic confessus est,</l>
<l>Amoveatur, et adducantur reliqui duo,</l>
<l>Ut audiamus. CA. Heus lorarii, Auribus</l>
<l>Estis mire crassis. Illos adducite</l>
<l>Ambos. Huc Harpax, Hic bonus ingredi nequit.</l>
<l>Adeo est timore perterritus. Accipe pedes,</l>
<l>Ut super haec interim ponamus stramina.</l>
<l>Sine sic quiescere. Quid vos interea boni</l>
<l>Vobis consuluistis? PY. Nihil. CA. Hoc non proderit,</l>
<l>Ecce hic vestrum videtis socium facinoris,</l>
<l>Quam bene se habeat, quam sit recenti caseo</l>
<l>Fragilior, molliorque. Sic dura soleo</l>
<l>Hominum artibus meis pectora confringere.</l>
<l>Noluit et iste primum confiterier,</l>
<l>Iam vero ingenue, atque Iuculenter omnia</l>
<l>Tam sua, quam vostra, cruciatu victus, fassus est.</l>
<l>Ut, etiam si Harpocrate sitis, sive statuis</l>
<l>Taciturniores, morti vos nihil tamen</l>
<l>Eripiat. Si dixeritis sponte, plurimas</l>
<l>Poteritis cruciatus evitare methodo.</l>
<pb id='s075'/>
<l>Sin sponte confiteri omnia nolueritis,</l>
<l>Phy, is ego sum, hercules tantos qui vincere</l>
<l>Tamen possim. Dicetis, nec ne? PY. Dicimus</l>
<l>Nos innocentes esse. CA. Eia. Scio hercule.</l>
<l>Scilicet, uti Iudas alios inter Apostolos.</l>
<l>Nihil agimus, et frustra sic laceramus diem.</l>
<l>Ades dum Harpax, et assiste, manus, quam potes,</l>
<l>Arctissime constringito, donec proruat</l>
<l>Ex unguibus sanguis, lapides alios quoque</l>
<l>Adferto grandiores. PY. Parce quae sumus,</l>
<l>Dicemus veritatem rebus in omnibus.</l>
<l>CA. Ho, tam cito. Viros alios esse credidi.</l>
<l>PHLE. Ah optime magister relaxa paululum.</l>
<l>Ipsi quoque crepant pollices. CA. Sic addecet</l>
<l>Ludere cum facinorosis. Haec principia sunt</l>
<l>Duntaxat, Nondum gustastis, quid sit pati.</l>
<l>Dicite nunc ergo, si quid tandem dicitis.</l>
<l>PY. Fatemur nos incendiarios. CA. Bene.</l>
<l>Quid postea? PY. Pausam, atque Triptosim simul</l>
<l>Succendimus, vicosque aliquot. PRO. Habetis et</l>
<l>Alios quosdam adiutores? PHL Ita, Tantummodo</l>
<l>Triginta paucis conductos denariis.</l>
<l>PRO. Quis vos conduxit. PY. Pyrgopolinices. PRO. Ad bas</l>
<l>Omnes nempe igni vastandas provincias.</l>
<l>PY. Etiam. Quorundam Episcoporum dicitur,</l>
<pb id='s076' n='76'/>
<l>Papaeque consilio, et auxilio res agi.</l>
<l>PRO. Et haec omnia, teste Deo, confitemini</l>
<l>Vos fecisse, atque audivisse? PHL. Omnino, Atque ita</l>
<l>Nobis propitius sit Deus, ut haec vera sunt.</l>
<l>PHI. Satis est. Abducite iam omnes, quo scitis. Equidem</l>
<l>Statuam in his exemplum, ut, quid adiutoribus,</l>
<l>Similiumque facinorum studiosi siet</l>
<l>Exspectandum, cognoscatur. PRO. Res postulat.</l>
</lg>
</div2>
<div2 id='NaIW.04.05' n='5' type='scene'>
<head>PHILALETHES PROBUS.</head>
<lg>
<l>Euge Probe, quod latuit, in lucem prodiit.</l>
<l>Ecce autem de patribus nostris Episcopis?</l>
<l>Quam Euangelice illorum <sic corr='innotescit?'>innnotescit</sic> spiritus</l>
<l>Magis, ac magis? Ut in castra libenter sua</l>
<l>Nos pertraherent? Ut in castra libenter sua</l>
<l>Synagogae ut Romanae voremus stercora?</l>
<l>Bellum vicinum Pyrgopolinicen quoque.</l>
<l>Ut se pium sceleris prebet satellitem?</l>
<l>Quam non potest homo suavis quiescere?</l>
<l>PRO. Exhorrui princeps, audito nomine</l>
<l>Pyrgopolinices. PH. Quapropter? Forsan times,</l>
<l>Ne nos viventes, atque crudos devoret?</l>
<l>PRO. Non equidem istuc. Non est tantarum virium</l>
<l>Aliquid ut aperte incommodare possiet.</l>
<pb id='s077'/>
<l>Grassatorum, ac latronum furtiva scelera</l>
<l>Nemo satis umque cavit. At propterea ego</l>
<l>Exhorrui, quod factis ille talibus</l>
<l>Sese mundo Prodat, neque necessariam</l>
<l>Tam aperte frustra sibi pariat infamiam.</l>
<l>Non sum ego princeps, ante tamen mihi caput velim</l>
<l>Revulsum, quam operi esse affinem tam ignobili.</l>
<l>PHI, Pulchrum autem est semper hominem esse similem sui</l>
<l>Ouis ex lupo non fit, cicures maxime</l>
<l>Licet. Qui frontem perfricuit, in omnia</l>
<l>Deinceps erumpit scelera audacter Probe.</l>
<l>Quid si cuncta exquisitius ex ipso quoque</l>
<l>Pyrgopolinice perconter, et expostulem,</l>
<l>Cur vicinus tantam moveat Tragoediam?</l>
<l>Quid censes? PRO. Si quidem liceret. Litteris</l>
<l>Frustra egeris. Colloquium vitabit tuum</l>
<l>Male sibi conscius. PHI. Tentandum est. Scribito</l>
<l>Amice, rem esse magnam, quam illi pervelim</l>
<l>Communicare. Accedat, publica data</l>
<l>Fide, et securitate. PRO. Non veniet scio.</l>
<l>PHI. Fingito tamen, ut fieri in comoediis solet.</l>
<l>Si noluerit venire princeps, dummodo</l>
<l>Veniat Pyrgopolinices. PRO. Novi, quid velis.</l>
<l>Ita illum nullo huc pertraham negotio.</l>
<l>PH. Fac. Audiemus quidnam ad rem respondeat.</l>
<pb id='s078' n='78'/>
<l>Alios quoque vicinos accerse Principes,</l>
<l>Ut una consilio intersint. PRO. Intelligo.</l>
<l>PH. His expeditis litteris, illas quoque</l>
<l>Ubique regionum affigendas expedi,</l>
<l>Homines ut se, et sua cautius custodiant.</l>
<l>PRO. Curavero. PH. Velim cito. PRO. Nulla me erit mora.</l>
</lg>
</div2>
<div2 id='NaIW.04.06' n='6' type='scene'>
<head>CHORUS. Coriambicum.</head>
<lg met='asc3'>
<l>Ut recti stabilis gloria permanet,</l>
<l>Virtutisque decus perpetuo viret,</l>
<l>Quanque sollicitus praetereat labor,</l>
<l rend='indent'>Vel Parcae rapiant diem.</l>
<l>Sic durat malefacti exiguus quoque</l>
<l>In longinquum odor, et dedecus aggravat.</l>
<l>Quamque sollicitus praetereat labor,</l>
<l rend='indent'>Vel Parce rapiant diem.</l>
<l>In lucem properat sponte sua bonum,</l>
<l>Venans commeritae praemia gloriae,</l>
<l>Quamvis ultro ea sint obvia, debitis</l>
<l rend='indent'>Nec fraudant bona honoribus.</l>
<l>At contra mala se condere iugiter</l>
<l>Quaerunt, et tenebris perpetuis tegi,</l>
<pb id='s079'/>
<l>Sed leges prohibent, omnia nec sinit</l>
<l rend='indent'>Extremus retegens dies.</l>
<l>Virtutes igitur quaerite splendidas,</l>
<l>Sit cordi pietas, atque Dei timor,</l>
<l>Nec vos decipiant illecebrae mali,</l>
<l rend='indent'>Nec mundi dubius favor.</l>
</lg>
</div2>
</div1>
<div1 id='NaIW.05' type='act'>
<head>ACTUS QUINTUS.</head>
<div2 id='NaIW.05.01' n='1' type='scene'>
<head>PYRGOPOLINICES, STRABAX.</head>
<lg>
<l>QUamque scio me ad inimicum ire, cui lubens</l>
<l>Male faxim, si queam, quem quod feci, amplius,</l>
<l>Ibo tamen auditum, quid magni mihi velit</l>
<l>Communicare. Nondum novit forsitan,</l>
<l>Quid in suam, suorumque interitum parem.</l>
<l>STR. Non credo nosse. Agimus enim occulte oppido.</l>
<l>Si nosset, numque ambiret tecum colloqui.</l>
<l>PY. Autumo. Posset tamen aliquid ex incendiis</l>
<l>More hominum suspicari, quandoquidem sibi</l>
<l>Me scit non adeo esse benevolum. Sed nil moror,</l>
<l>Quid de me suspicetur, vel liquido etiam</l>
<l>Sciat. Quippe animam ita ego obfirmavi meum,</l>
<l>Haereticis male ut et faciam perpetuo, et velim.</l>
<l>Illorum omnem aeque paruipendo gratiam,</l>
<pb id='s080' n='80'/>
<l>Ut iram contemno. Ego maneo Germanicus</l>
<l>Pyrgopolinices. STR. Sic est. PY. Pausa, et Triptosis,</l>
<l>Embeccum quoque bene habent. Utinam Goslaria,</l>
<l>Brunsuigia, Northusia, cunctaeque relliquae</l>
<l>Una cum ipsis haereticorum provinciis</l>
<l>Simili haberent modo. STR. Habiturae sunt propediem,</l>
<l>Si nostri modo non cessarint Apostoli.</l>
<l>PY. Si cessarint, alios emittam protinus.</l>
<l>Sed eamus nunc. Sequimini me satellites.</l>
</lg>
</div2>
<div2 id='NaIW.05.02' n='2' type='scene'>
<head>PHILALETHES, PYRGOPOLInices, Strabax, Polipristes, Pyrobolus, Phlegondas.</head>
<lg>
<l>REcte fecistis, amici, et vicini mei,</l>
<l>Quod conveneritis. Nam est, quod vos mecum velim</l>
<l>Cognoscere, quod quidem in rem vestram erit, et meam</l>
<l>Sedete igitur, ut vobis exponam. Haud opus</l>
<l>Equidem his ceremoniis. Ad me propius volo.</l>
<l>Scire omnes vos, opinor, multa pauculis</l>
<l>Diebus hisce ubique orta esse incendia,</l>
<l>Magnaque vicis certis, ac civitatibus</l>
<l>Damna esse illata, et illis solis, qui fidem</l>
<l>Nobiscum eandem profitentur, quod quidem</l>
<pb id='s081'/>
<l>Statim me fecit suspicari, Episcopos,</l>
<l>Aliosue quosdam germinis Papistici</l>
<l>Tanta adversum nos scelera moliri, attamen</l>
<l>Certum scire haud potui. Tris autem proxime</l>
<l>Praehensi sunt incendiarii, Deo</l>
<l>Ita nostris rebus consulente publicis.</l>
<l>Illos percontatus sum more, quo decet,</l>
<l>De singulis. Confessi sunt ab Episcopis,</l>
<l>Et Papa hoc esse mali, atque se pecuniis</l>
<l>Conductos a Pyrgopolinice, ut ignibus</l>
<l>Nostra usquequaque vastent. Video arrigere vos</l>
<l>Aures ad Pyrgopolinicis nomen, et. ad hoc</l>
<l>Atrox, ac crudele facinus. Mi quoque fuit</l>
<l>Miraculi loco primum, vix credidi</l>
<l>Et principem, et vicinum tanto scelere se</l>
<l>Contaminare velle. Sed constanter, et</l>
<l>Uno, ut ferunt, ore illi affirmarunt, ita</l>
<l>Habere. Quid multa? Ita tandem credidi,</l>
<l>Ex ipso donec certius cognoscerem.</l>
<l>Rogavi huc accedat munitus publica</l>
<l>Fide, promisit, et iam venturum arbitror.</l>
<l>Vos huic volui cognitioni interesse, ut et</l>
<l>Plane illum cognoscatis, qualis vir siet,</l>
<l>Communibusque pro vobis periculis</l>
<l>In tempore succurratis. Heus vinctos Probe</l>
<pb id='s082' n='82'/>
<l>Iubeto illuc statui tectos scenomate,</l>
<l>Ut mox, cum iussero, producantur. Tu mane,</l>
<l>Dic alicui satellitum. PY. Habes ne litteras,</l>
<l>Quas ille ad me scripsit super adventu huc meo?</l>
<l>STR. Hic sunt. PY. Recte, da mihi. PHI. Venit homo. Nam loqui,</l>
<l>Ni fallor, audivi foris. I Probe obviam.</l>
<l>PY. Tu mecum intro Strabax. Vos hic satellites</l>
<l>Manete interea. Salvete omnes. PHI. Det tibi</l>
<l>Deus, optime Pyrgopolinices, quae meritus es.</l>
<l>Asside. PY. Rogatus sum Philalethes litteris</l>
<l>Istis tuis, ad te venirem, nescio,</l>
<l>Quibus de rebus mecum habentem colloqui.</l>
<l>Adsum igitur auditurus, quidnam me velis.</l>
<l>PHI. Rogasse me fateor, et habeo gratiam,</l>
<l>Quod non dedignatus sis advenire. Quid</l>
<l>Autem sit, cuius ergo te accersiverim,</l>
<l>Paucis dabo Pyrgopolinices optime.</l>
<l>Tu fac attendas diligenter. Plurimi</l>
<l>Ubique vici, et civitates ignibus</l>
<l>Dispereunt, et apud nos solos, quos dicitis</l>
<l>Haereticos, Nec casu hoc, sed ex industria</l>
<l>Contingit, Quorum autem hominum, incertum dicitur.</l>
<l>Nonnulli facere dictitant Episcopos,</l>
<l>Nonnulli te antesignanum esse mussitant</l>
<pb id='s083'/>
<l>Furoris huius contra nos papistici.</l>
<l>Princeps, et vicinus es, haud libuit credere</l>
<l>Tam ignobile de te facinus. Nam et si maxime</l>
<l>Nobis male velles, non commissurum tamen</l>
<l>Rebar te, ut summam propter nos infamiam</l>
<l>Subires, teque sugillandum posteris,</l>
<l>Neque tuis laudandum omnibus proponeres.</l>
<l>Cupio proinde isthuc ex te ipso discere</l>
<l>(Si pace modo licet tua) quia feceris</l>
<l>Rebus in his, vel non feceris. PY. Ho, quasi venerim huc</l>
<l>Factorum redditurus rationem tibi,</l>
<l>Aut quasi deceat te a me tale quid inquirere.</l>
<l>PHI. Utrum autem magis obsecro decet, an ut sceleribus</l>
<l>Te perpetratis affinem credamus, ut</l>
<l>Fert rumor populi, an innocentem in omnibus?</l>
<l>PY. Utrum libet. PHI: Quid ais? Non curas quid 'Homines</l>
<l>De te loquantur, sentiantue? PY. Non moror,</l>
<l>Quid sentiatis vos de me, aut loquamini,</l>
<l>Qui recte sentitis nihil, nec loquimini.</l>
<l>PHI. Eia, non sic inter nos ager convenit.</l>
<l>Absque ira agamus, si licet, et convitiis.</l>
<l>Si non fecisti, suspitionem etiam amove,</l>
<l>Tot coram vicinis nostris praesentibus.</l>
<l>Ut de te sentiamus omnes candide,</l>
<l>Sin fecisti, dic quas ob causas, obsecro,</l>
<pb id='s084' n='84'/>
<l>Isthaec crudelia facere animum induxeris.</l>
<l>PY. Quid vobis eveniat, nihil ad me pertinet.</l>
<l>Non sum de vestris sollicitus provinciis,</l>
<l>An aqua, an igni percant, Mearum ego gero</l>
<l>Curam rerum, vos itidem vestrarum, ut lubet,</l>
<l>Vos gerite. PHI. Laudo. Vos illos producite.</l>
<l>STR. Hem, quid video princeps? PY. Deus illos perdat. Ut</l>
<l>Omnia manifestent, timeo. PHI. quid nunc dicitis?</l>
<l>Ecce virum, quem insimulastis facti facinoris.</l>
<l>Nunc veritatem in conspectu dicite palam,</l>
<l>Quis conduxit vos ad facienda incendia?</l>
<l>PO. Iste ipse Pyrgopolinices. PHI. Nondum hoc satis.</l>
<l>Dic etiam tu. PY. Pyrgopolinices. PHI. quid tu ais?</l>
<l>PHL. Non nego Pyrgopolinices fecit. PHI. Iam satest,</l>
<l>Reducite illos. Audis nunc vicine, quid</l>
<l>Isti adversum te testentur. Quoniam igitur</l>
<l>Verbum omne in ore trium firmatur testium,</l>
<l>Fidem faciunt, ut credamus, te facinorum</l>
<l>Esse ducem, argumentis nisi te firmissimis</l>
<l>Purgaveris, aut causam docueris, qua minus</l>
<l>Istis credi debeat, aut possit. STR. Obsecro</l>
<l>Abeamus princeps. PY. Nequaque, Sat virium</l>
<l>Habeo, factum ut tuter meum, aut utcumque sit,</l>
<l>Manebo tamen Pyrgopolinices. STR, Optime.</l>
<pb id='s085'/>
<l>PY. Quid autem est, etiamsi fatear fecisse me?</l>
<l>PHI. Quid? Non functus es officio principis boni.</l>
<l>PY. Ego vero oboedienter me, et recte scio</l>
<l>Fecisse. PHI. Papae. Quo pacto? PY. Si scire cupitis,</l>
<l>Haeretici estis, et idcirco perdendi ignibus.</l>
<l>PHI. Isthoc quidem nos appellatis nomine,</l>
<l>Sed qui scis? PY. Oh rogas? Romanus Pontifex,</l>
<l>Episcopi, monachi, atque Ecclesiasticus</l>
<l>Ordo omnis, Caesar, Ferdinandus, et alii</l>
<l>Complures reges terrarum, atque principes</l>
<l>Vos pro haereticis habent. PHI. Habeant vicine, sed</l>
<l>Putasne illos censores esse idoneos</l>
<l>Doctrinarum, haeresumque? PY. Quid ni? PHI. Nos quoque</l>
<l>Id diceremus, ni constaret omnibus,</l>
<l>Quam non secundum Scripturas sacras, neque</l>
<l>Secundum primam iudicent Ecclesiam,</l>
<l>Sed commodo suo, suisque affectibus,</l>
<l>Et ventri, et assuetis pravis Ceremoniis</l>
<l>Indulgeant nimis, ut nequeant discernere,</l>
<l>Quae vera, aut falsa sit doctrina, quid haeresis,</l>
<l>Quid impium, aut secus sit. Et,si umque, hoc quidem</l>
<l>Tempore satis, superque intelligi potest,</l>
<l>Quam summi, ac infimi delirent perdite,</l>
<l>Quum rerum esse volunt divinarum iudices,</l>
<l>Suo ingenio, suoque solum spiritu,</l>
<pb id='s086' n='86'/>
<l>Non inducentes animum tantummodo sacra</l>
<l>Audire velle prae cunctis oracula.</l>
<l>Vos ferme omnes Patrum defenditis vias,</l>
<l>Monarchiam Papatus, ac pugnantia</l>
<l>Contra fidem, contraque Christum dogmata,</l>
<l>Monachatum, Divorum cultum, atque cetera,</l>
<l>De quibus accurate haud iam est dicendi locus,</l>
<l>Contra Scripturas, et manifesta oracula,</l>
<l>Quae Apostolicus. Propheticusque prodidit</l>
<l>Spiritus, ut ipsam etiam spiritum, et oracula</l>
<l>Iam dudum haereseos arguere videamini,</l>
<l>Ne dum nos, qui illis potius parere volumus,</l>
<l>Quam sexcentis Paparum inventionibus.</l>
<l>Existimate autem Turcas, ac Tartaros</l>
<l>Eodem, quo vos, rebus de caelestibus,</l>
<l>Cultuque Dei iudicio posse statuere.</l>
<l>Sed posthabitis, et neglectis verbis Dei,</l>
<l>Neque illi, neque vos humana sapientia</l>
<l>Quidque vere pium, ac certum statueritis,</l>
<l>Sed haec frustra tecum fortassis disputo.</l>
<l>Finge autem nos haereticos esse, quid (malum)</l>
<l>Tua id, aut aliorum refert? Num damnaberis</l>
<l>Pro nobis? Num minus quiduis credere potes,</l>
<l>Nobis non eadem tecum sentientibus?</l>
<l>Num tibi, tuisque obstamus, quo salui minus</l>
<pb id='s087'/>
<l>Papisticis vestris fiatis cultibus?</l>
<l>Docemus nos Scripturis consentanea,</l>
<l>Quibus et consentit cordis testimonium,</l>
<l>Si libet amplectimini, sin aliud collibet,</l>
<l>Pace id licet nostra. Suademus, uti decet,</l>
<l>Non cogimus quemque vestrum, nec his quidem,</l>
<l>Qui versantur nostris in provinciis,</l>
<l>Vim facimus. Manifestos tantum delevimus</l>
<l>Abusus quosdam, et cultus Christi gloriae</l>
<l>Adversantes, ut quaestus est Missarius,</l>
<l>Pharisaismus monachorum, divorum impius,</l>
<l>Et varius cultus, caelibatus sordidus</l>
<l>Sacerdotum. Quis haec tam impia, et his simila</l>
<l>Publicitus abolita esse repraehendat, nisi</l>
<l>Prorsum impius, et qui neque sanorum dogmatum,</l>
<l>Neque honestae, et Christianae vitae ullam habeat ave</l>
<l>Curam, aut rationem? Reprehendant, Nobis tamen</l>
<l>Veterum patrum, ac regum exemplo haec, et similia</l>
<l>In nostris delere congruit provinciis.</l>
<l>Porro quae tibi, aliisue fit hinc iniuria?</l>
<l>Cur non etiam hic tuarum duntaxat geris</l>
<l>Rerum curam, nobisque nostrarum sinis</l>
<l>Curam, ut lubet, gerere? Cur nos demum ignibus.</l>
<l>Prae ceteris solus vastare cogitas?</l>
<l>Quid fecimus tibi. PY. Non meum est negotium</l>
<pb id='s088' n='88'/>
<l>Solius, fidei, et Romanae istis servio</l>
<l>Ecclesiae. PH. Cui fidei quaeso? PY. Catholicae.</l>
<l>PH. Erras Pyrgopolinices, factis talibus</l>
<l>Seruire Catholicae fidei numque potes.</l>
<l>Vera fides iustitiam, pacemque postulat,</l>
<l>Dilectionem Proximi, tolerantiam,</l>
<l>Modestiam hominibus quoque Patentem omnibus,</l>
<l>Etiam si vicinos haberes Tartaros.</l>
<l>Formica autem citius pareret Lucam bovem,</l>
<l>Quam te his conspiceremus operam dare studiis.</l>
<l>(Nam dicam, quod sentio <foreign lang='GR'>parr(hsiastikw=s</foreign>)</l>
<l>Goslarienses occidis, vexas, rapis,</l>
<l>Fictis causis, divina, et humana violas</l>
<l>Iura, animusque in mala contendit inquies</l>
<l>Semper. Nobis quoque clanculum insidias struis,</l>
<l>Plurimaque iam curasti fieri incendia.</l>
<l>Multorum hominum res perdidisti funditus,</l>
<l>Nec res solum, sed et corpora viventia</l>
<l>Aut mutilasti, aut penitus extinxisti ignibus,</l>
<l>In summasque calamitates nulla iniuria</l>
<l>Lesus multos redegisti bonos viros.</l>
<l>His te vicine optime nobilitas sceleribus,</l>
<l>Quibus quidem catholicae impietati potes,</l>
<l>Et Romanae (uti facis) seruire Ecclesiae.</l>
<l>Te fidei autem navare operam, dicas, cave,</l>
<pb id='s089'/>
<l>Nisi Turcicam, aut Tartaream intelligis fidem.</l>
<l>PY. Immo nostram antiquam, veramque intelligo,</l>
<l>In qua baptizati, educatique sumus a</l>
<l>Cunabulis, cuius vos estis apostatae</l>
<l>Iam facti. Eam ego totis defendam viribus,</l>
<l>Ab eaque desciscentes semper persequar.</l>
<l>PHI. Egregia vero, et antiqua fides, qua licet</l>
<l>Huius modi vobis operam dare operibus,</l>
<l>Latrocinari, civitates perdere,</l>
<l>Exurere vicos, iugulare homines quoslibet.</l>
<l>Hanc illius fidem arbitror esse, qui fuit</l>
<l>Homicida ab initio, qui numque perstitit</l>
<l>In veritate. Quamvis, quam dicas, sciam,</l>
<l>Papisticam nempe. Hanc soletis iugiter</l>
<l>Antiquitatis appellare nomine,</l>
<l>Quasi etiam ipsis sit Apostolis antiquior,</l>
<l>Aut impietas antiqua valere debeat.</l>
<l>Quod sumus in hac baptizati, utcumque ferimus,</l>
<l>Ad educationem quoque necessitas</l>
<l>Nos tulit, haud arbitrium, ut vocatis, liberum.</l>
<l>Cur autem, rogo, vocatis nos Apostatas?</l>
<l>Quid debemus Papatui? Oboedientiam?</l>
<l>Quamque nullam Papatui iuravimus,</l>
<l>Tamen audientes essemus dicto, in via</l>
<l>Apostolicorum si maneret dogmatum,</l>
<pb id='s090' n='90'/>
<l>Nosque ad Iesum Christum, cui iurati sumus,</l>
<l>Duceret. At de Christo Papatus non agit,</l>
<l>Nec vos regni Papistici satellites,</l>
<l>Sed propter impia dogmata, et monarchiam</l>
<l>Funestam, atque monachorum pestilens genus,</l>
<l>Et propter Iudaicas quasdam ceremonias</l>
<l>Nostrum percupitis exorbere sanguinem,</l>
<l>Tyriaque, quod ferunt, maria in nostrum caput</l>
<l>Citatis, atque ita nos ad oboedientiam</l>
<l>Reducere vultis, quam si praestaremus, haud</l>
<l>Causa esset, quin nos unus quisque diceret</l>
<l>Coroebo stultiores. Nonne iure vos</l>
<l>Quis dicat plagiarios, qui liberos</l>
<l>Vobis populos, animasque nullo quaeritis.</l>
<l>Subicere iure? Nihil regno Papistico</l>
<l>Debemus, Christi ut liberi sententia</l>
<l>Nos tandem in libertatem vendicavinus,</l>
<l>Amissaque postliminii iure recepimus.</l>
<l>Eximii autem estis perductores ad fidem.</l>
<l>Quibus utimini viis? quibusue lemmatis?</l>
<l>Quod Christianum nobis opus ostenditis?</l>
<l>Quo vestra docetis spiritu mysteria?</l>
<l>Vias videmus latronum, de quibus ait</l>
<l>Christus, lemmata violenta plurimum, et impia,</l>
<l>Opera nefanda, nec non sanguinaria,</l>
<pb id='s091'/>
<l>Mundi huius sese ubique profert spiritus</l>
<l>In vestra tota adversum nos Tragoedia.</l>
<l>Haec quum ita sint, ut praesentes, atque posteri, et</l>
<l>Crassissimi etiam facile intelligere queant,</l>
<l>Vestris tamen nobis illudere naeniis,</l>
<l>Vosque magistros religionis constituere</l>
<l>Audetis. Nimirum docebitis homines,</l>
<l>Velint, nolint, vobis parere in omnibus,</l>
<l>Ut,tamque trunci, dicant, atque stipites,</l>
<l>Romae decretum est? Hoc placuit Episcopis?</l>
<l>Norunt homines, norunt satis mihi credite</l>
<l>Romanos imposturas, atque facinora,</l>
<l>Experti sunt suo damno, ac periculo,</l>
<l>Quam mores, et doctrina omnis Papistica</l>
<l>Non animas conservare, sed disperdere</l>
<l>Quaesierit, quaeratque hactenus, atque neutique</l>
<l>Hominum salutem, sed sitiat pecuniam,</l>
<l>Quamvis interea de domini nugemini</l>
<l>Inconsutili tunica, aut fidei concordia.</l>
<l>Tunica sarciretur, confestimque fieret</l>
<l>Cupita a vobis omnibus concordia,</l>
<l>Si Papae, si Monachis, si Cardinalibus,</l>
<l>Si Curtisanis, aliisque impostoribus</l>
<l>Vellemus esse in predam, ac pro indulgentiis</l>
<l>Romana, ut olim, farciremus scrinia.</l>
<pb id='s092' n='92'/>
<l>Haec cum nolumus, hostes dicimur Ecclesiae,</l>
<l>Haeretici, seductores, aliaque plurima.</l>
<l>Quid hostile adversum fecimus Ecclesias?</l>
<l>Cui vestrum fidei causa umque fuimus graves?</l>
<l>Ubi, quae debuimus, non praestitimus Caesari?</l>
<l>Ubi non vicinos debite observavimus?</l>
<l>Et hic profecto deberetis cernere,</l>
<l>Si modo livor, et odium quidque cernere sinit,</l>
<l>Quam vobis simus iustiores, qui tamen</l>
<l>Toti orbi vultis regulas praescribere.</l>
<l>Nam et vos nobis ter haeretici videmini,</l>
<l>Cui vestrum tamen ex fidei causa quid piam</l>
<l>Ademptum est? Quos adorti vi hostili sumus?</l>
<l>Quos duximus captivos? quos occidimus?</l>
<l>Quos populavimus agros? Quas inflammavimus</l>
<l>Urbes? Quos vicos igni devastavimus?</l>
<l>Quas clanculum vobis insidias struximus?</l>
<l>Haec vestra sunt omnia, non nostra. Vos docet</l>
<l>Isthaec Euangelium vestrum Papisticum.</l>
<l>In multis vicis, atque civitatibus</l>
<l>Facies est rerum propter vos miserrima,</l>
<l>Lugent senes, atque pueri aeque publicas,</l>
<l>Ac privatas deplorantes coram Deo</l>
<l>Calamitates, ac miserias, quas sustinent</l>
<l>Euangelica vestra propter <foreign lang='GR'>katorqw/mata</foreign>.</l>
<pb id='s093'/>
<l>Possemus nos quidem tantis ire obviam</l>
<l>Iniuriis, et par, iuxta proverbium,</l>
<l>Referre pari, sed vobis cedere malumus</l>
<l>Malicia, et iniquitate, quam facere aliquid</l>
<l>Nobis indignun, et imperio contrarium.</l>
<l>Haec tibi, aliisque sunto responsa pariter.</l>
<l>Privatim autem i te quaero, Cur Papistici</l>
<l>Furoris, atque odii solus provinciam</l>
<l>Hanc fueris aggressus prae ceteris, neque</l>
<l>Principe dignam, neque vicino. PY. Plurima quidem</l>
<l>Tu frustra verba facis, multisque disputas,</l>
<l>Ut haereticorum mos est, hoc vero breviter</l>
<l>Respondeo. Quoniam haeretici estis, non potest</l>
<l>Vobis fieri quidque, quod non iure optimo</l>
<l>Fiat. Neque me meorum factorun piget,</l>
<l>Quae feci, etiam deinde facturum autumo.</l>
<l>Ecclesiae est negotium, cui debitam</l>
<l>Solus scio recte impendere oboedientiam.</l>
<l>PH, Hoc vere est, quod dicunt, deorum concio.</l>
<l>Porro, quum ita erat decretum tibi pro Ecclesia</l>
<l>Inauditis ante agere sceleribus, atque te</l>
<l>More hostili plane nobis opponere,</l>
<l>Cur non apertum missis foecialibus</l>
<l>Nobis bellum indixisti, quod gentes tamen</l>
<l>Facere solent? PY. Nihil necessum erat. PH. Audio.</l>
<pb id='s094' n='94'/>
<l>Videlicet, ne iretur obviam tibi,</l>
<l>Placuit latrocinium, ante ut multos perderes,</l>
<l>Quam te hisce praeditum virtutibus homines</l>
<l>Resciscerent. PY. Quid multis opus? Ita placuit</l>
<l>Sanctissimo Papae, Et quibusdam Episcopis,</l>
<l>Qui non possunt errare. PH. Praesertim in crucem</l>
<l>Suffixi clavis. Age vero, quando putas</l>
<l>Episcopos, Papam, teque, et similes tui</l>
<l>In tam manifestis non errare sceleribus,</l>
<l>Propter quae conspueremini etiam a Tartaris,</l>
<l>Ne dum a Christo, atque honestati addictis viris,</l>
<l>Vis iudicio experiri, homines cuiusmodi</l>
<l>Sitis habendi, qui isthaec ad hunc facitis modum?</l>
<l>PY. Enim vero, si quid publicitus vos iuvat</l>
<l>Proscribi, iudicium haud ego detrecto quidem.</l>
<l>Huc mecum ad iudicium camerae. PH. Videlicet</l>
<l>Ad similes nos tui vocas, Papisticae</l>
<l>Insaniae exsecutores, ubi plurimum,</l>
<l>Ut lupus apud lupos, vales, quos novimus</l>
<l>Si nos possent perinde, ut vellent, tollere,</l>
<l>Lucem nemo nostrum videret crastinam, ut</l>
<l>Goslariensium declarat fabula.</l>
<l>Quare consultum non videtur, ut lupi</l>
<l>Iudicium oves subeant, nostrasque iniurias</l>
<pb id='s095'/>
<l>Queramur apud novercam. Ad ipsum Caesarem</l>
<l>Eamus. PY. Non Caesaris, neque alicuius est</l>
<l>Hominis Pontificem iudicare, et Episcopos,</l>
<l>Vel eorum opera. PH. Satis loqueris papistice.</l>
<l>Sed si hominum iudicia fugitis, Ad iudicem</l>
<l>Age Christum eamus. PYR. Ad suspectum scilicet.</l>
<l>Non convenire nostris, scis, Episcopis,</l>
<l>Et Papae cum Christo, idcirco illum deligis.</l>
<l>Nolumus autem regnare illam super nos, neque</l>
<l>De nostris umque factis ferre iudicem.</l>
<l>Meam tibi breviter dicam sententiam.</l>
<l>Si facta nostra displicent, et conqueri</l>
<l>Lubet, ad iudicium mecum ite Camerarium.</l>
<l>Faciam ego, maioribus uti iudicemini</l>
<l>Obnoxii, dignique calamitatibus,</l>
<l>Quam quas huc usque sustinuistis. Haud licet</l>
<l>Aliam a me factorum rationem consequi.</l>
<l>Dixi Philalethes. PH. Tu aliam tamen ingratus</l>
<l>Aliquando alibi rationem reddes integram,</l>
<l>Nisi te solum rebus, Christo exacto, Deus</l>
<l>Praefecerit, et Satanae subiecerit omnia.</l>
<l>Dixi Pyrgopolinices. PY. Sequere huc me Strabax.</l>
<l>Ita agunt, quasi ego Pyrgopolmices non siem,</l>
<l>Nec illos ausim, nec Deum contemnere.</l>
<pb id='s096' n='96'/>
</lg>
</div2>
<div2 id='NaIW.05.03' n='3' type='scene'>
<head>PHILALETHES PROBUS, Coetus principum.</head>
<lg>
<l>AUditis, amici, qualis iste sit Thraso.</l>
<l>Quam nihil habeat frontis, geniique boni viri,</l>
<l>Infanda, et inaudita prius in Germania,</l>
<l>Immo in toto orbe commisit scelera, haud tamen</l>
<l>Ullius illum pudet, neque paenitet, neque</l>
<l>Iudicium iusti alicuius ferre sustinet,</l>
<l>Papistis adeo fretus phalangibus,</l>
<l>Quae divina, ac hum ana invertunt omnia, et</l>
<l>Sese in quamvis detestandis maleficiis,</l>
<l>Quoties, et ubi libet, iustos pronuntiant,</l>
<l>Et iam non multum abest, quin nobis omnibus</l>
<l>Lucem non lucem, et tenebras non esse tenebras</l>
<l>Conetur persuadere. Illos quidem Deus</l>
<l>Dignis suo tempore donabit praemiis,</l>
<l>De Pyrgopolinice autem, qua sententia</l>
<l>Dignus sit, scire velim. Dic Probe, quid censeas.</l>
<l>PRO. Non est aequum, Princeps, in tanto Principum</l>
<l>Coetu me primum dicere. Quin et Christi erit</l>
<l>Iudicium tam de isthoc, quam aliis de similibus.</l>
<l>Periculum quoque est, ne de hoste iudices</l>
<l>Parum videamur aequi, legitimique, et in</l>
<l>Non subiectum si dixerimus sententiam,</l>
<pb id='s097'/>
<l>Parvi habeatur momenti. PH. His cautionibus,</l>
<l>Atque aliis omissis subtilitatibus,</l>
<l>Circa illum, omnes qui ferre recusat iudices,</l>
<l>Praeter suorum promotores facinorum,</l>
<l>Dic ingenue, quid sentias. Nil iudici</l>
<l>Hinc decedet Christo, neque isti principes,</l>
<l>Te,scio,pronuntiasse primum aegre ferent.</l>
<l>PRO. Quando ita placet, dicam pro me, nulli volens</l>
<l>Prae iudicatum, si quis quid habet iustius.</l>
<l>Quia PYrgopolinices infandis sceleribus</l>
<l>Sese contaminavit, inque plurimis</l>
<l>Vicis paravit, et oppidis incendia</l>
<l>Quibus latronum more plurimos neci</l>
<l>Homines, pecoraque dedit,praeter quod perdidit</l>
<l>Infinitam nihil lesus substantiam,</l>
<l>Neque factorum quidque pudet, neque paenitet,</l>
<l>Similiaque sed deinceps facturum autumat,</l>
<l>Dignus videtur, ut, praesectis unguibus,</l>
<l>Rasisque superciliis, ac barba, et sanguine</l>
<l>Misso, ex albo plane eradatur principum,</l>
<l>Et igni tandem, gladio hostilive pereat,</l>
<l>Exemptus e vivis in tartareum statim</l>
<l>Iniciatur pyriphlegethontem, aut Cerbero</l>
<l>Tradatur laniandus semper et in saecula</l>
<l>PHI. Amem. COE, Amem. Si vobis haec sententia</l>
<pb id='s098' n='98'/>
<l>Placet, place at quoque una Spectatoribus,</l>
<l>Dicantque Amen ad huius finem fabulae.</l>
</lg>
</div2>
<div2 id='NaIW.05.04' n='4' type='scene'>
<head>CHORUS. Sapphicum.</head>
<lg met='sapp'>
<l>Christe, sic nostri pereant, tuique,</l>
<l>Sive mundus, seu Satanas, precamur,</l>
<l>Perfidi hostes, ut populus perennes</l>
<l rend='indent'>Concinat hymnos.</l>
<l>Irruunt in nos furiis adacti,</l>
<l>Ceu lupi, nostras lacerare carnes,</l>
<l>Et sitim longam saturare nostro</l>
<l rend='indent'>Sanguine aventes.</l>
<l>Haud tamen causas alias ob ullas,</l>
<l>Quam tuum verbum quod amamus ultra</l>
<l>Prava Papatus, Satana magistro,</l>
<l rend='indent'>Dogmata structa.</l>
<l>Gnaviter rursus Babylona firmant</l>
<l>Caesarum ductu, manibusque regum,</l>
<l>In suas ut nos redigant cathenas</l>
<l rend='indent'>Denuo captos.</l>
<l>Frange conatus petimus nocentes,</l>
<l>Hostium durum quoque tunde pectus,</l>
<pb id='s099'/>
<l>Aspidum praesens remove venenum</l>
<l rend='indent'>Christe redemptor.</l>
<l>Ne sibi plaudat malesana turba,</l>
<l>Dicat et sancto potiora verbo,</l>
<l>Quae suis mundus docuit tenebris,</l>
<l rend='indent'>Ingenioque.</l>
</lg>
</div2>
<closer>
<foreign lang='GR'>te/los</foreign>.
13. Aprilis. 1541.
</closer>
</div1>
</body>
</text>
</TEI.2>
